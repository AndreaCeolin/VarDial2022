{"id": "380343", "revid": "767487", "url": "https://it.wikipedia.org/wiki?curid=380343", "title": "Bugiardo bugiardo", "text": "Bugiardo bugiardo (\"Liar Liar\") \u00e8 un film del 1997 diretto da Tom Shadyac e interpretato da Jim Carrey.\nTrama.\nFletcher Reede, avvocato di grande successo, riesce a difendere e a far vincere i suoi clienti nelle cause giudiziarie, soprattutto ricorrendo alle menzogne che racconta in tribunale. Quella che rappresenta la carta vincente sul lavoro costituisce, per\u00f2, il suo pi\u00f9 grosso difetto nella vita privata: la moglie Audrey ha infatti divorziato da pi\u00f9 di due anni e da sette mesi ha trovato un nuovo fidanzato, Jerry, uomo serio ed attento sia nei confronti di lei che nei confronti del figlio di Fletcher, Max. Jerry, per\u00f2, dovr\u00e0 a breve trasferirsi a Boston poich\u00e9 chiamato ad amministrare un ospedale; per questo propone ad Audrey di sposarlo ed invita lei e Max a seguirlo, ma Fletcher, che stravede sinceramente per il piccolo Max (venendone palesemente ricambiato), chiede che gli vengano concesse altre chance.\nFletcher, sebbene avesse promesso al figlioletto di essere presente alla sua festa di compleanno, viene intrattenuto per una serata di sesso da Miranda, sua superiore nella compagnia in cui lavora, dopo una seduta con Samantha Cole, donna avida e fedifraga in lite per un divorzio. Il piccolo Max, deluso dall'ennesima promessa mancata del padre, esprime il desiderio che questi, per ventiquattro ore, dica solo ed esclusivamente la verit\u00e0. Il desiderio si avvera e Fletcher si ritrova incredibilmente vittima di una sorta di maledizione che gli impedisce di mentire in qualunque tipo di circostanza (persino a non riuscire pi\u00f9 a dire le bugie pi\u00f9 elementari, come ad esempio dire che una penna \u00e8 rossa invece che blu). Comincia cos\u00ec una lunga serie di guai figli della sua propensione a mentire. Nella seconda seduta in tribunale l'uomo, come tentativo estremo di far sospendere l'udienza vista la sua incapacit\u00e0 di mentire, si infligge da solo un pestaggio, ma il tentativo fallisce perch\u00e9, costretto a non mentire, afferma di poter continuare l'udienza.\nFletcher deve ammettere i tradimenti coniugali della cliente, ma scopre anche che la donna era minorenne quando si \u00e8 sposata, quindi non poteva firmare documenti come un accordo pre-matrimoniale e pu\u00f2 pertanto pretendere gli alimenti. Samantha, per ringraziare Fletcher, lo bacia davanti a tutti. La donna, poi, pretende anche di avere l'affidamento dei figli, facendo ricredere il suo avvocato sull'effettivo successo della causa, in quanto la sua cliente si dimostra semplicemente desiderosa di denaro, mentre l'ex-marito si preoccupa subito dei piccoli. L'avvocato accusa dunque il giudice e se stesso di aver sbagliato tutto, ma il giudice, sentendosi offeso, lo fa arrestare.\nFletcher, in prigione, riesce a telefonare alla moglie in partenza per Boston, ma con scarsi risultati. Interviene quindi Greta, l'ex-segretaria di Fletcher, licenziatasi dopo aver scoperto le bugie dell'uomo nei suoi confronti, che paga la cauzione e lo perdona. Fletcher non si preoccupa del possibile licenziamento per quanto successo in tribunale e decide che aprir\u00e0 il suo studio personale, invitando la sua ex-segretaria per seguire personalmente i prossimi casi e rimediare a quanto accaduto con la sua cliente. L'avvocato si lancia dunque in un disperato inseguimento dell'aeroplano sul quale viaggiano Jerry, Max ed Audrey; dopo una spericolata corsa su di un'autoscala per passeggeri, riesce a fermare il mezzo ma l'autoscala sbanda e Fletcher s'infortuna, chiedendo cos\u00ec aiuto ad Audrey e Max che scendono dall'aereo. Fletcher poi dichiara l'amore che prova per il figlio, il quale decide insieme ad Audrey di rimanere l\u00ec e non partire pi\u00f9 per Boston, dopo aver capito che il padre non gli mentir\u00e0 pi\u00f9.\nUn anno dopo, al sesto compleanno di Max, la famiglia si ritrova per festeggiare: dopo che il piccolo spegne le candeline, Audrey bacia Fletcher; l'uomo chiede al figlio se avesse desiderato che i genitori tornassero insieme, ma il bambino risponde di aver desiderato un paio di pattini. Fletcher capisce dunque i sentimenti che l'ex moglie prova ancora nei suoi confronti e dimostra di ricambiarli, facendo dunque presagire una seconda vita per la famiglia Reede.\nProduzione.\nIl film \u00e8 stato prodotto dalla collaborazione tra Universal Pictures e Imagine Entertainment. Gli effetti speciali sono stati creati da 4 aziende: \nOptical Illusions (effetti visivi), \nThe Computer Film Company (CFC) (composizione digitale), \nPacific Ocean Post Digital Film Group (composizione digitale), e\nScott Harper &amp; Associates (effetti visivi supplementari). La Pacific Title ha fornito il titolo per la pellicola, mentre la colonna sonora \u00e8 stata creata dalla MCA Soundtracks. I realizzatori del film sono stati influenzati da Big (1988). La sceneggiatura \u00e8 stata rifiutata nove volte prima che il produttore Brian Grazer la comprasse. Quando Fletcher si infligge un pestaggio da solo, non sono stati utilizzati degli effetti sonori: i suoni sono davvero quelli della testa di Jim Carrey che sbattono nell'orinatoio, nel pavimento, e nelle pareti. \nCarrey ha rifiutato il ruolo del Dr. Evil in Austin Powers - Il controspione (1997), in modo da poter recitare in questo film. Carrey \u00e8 stato pagato 20 milioni di dollari per recitare nel film. Il film \u00e8 dedicato a Jason Bernard, che mor\u00ec per un attacco di cuore dopo aver recitato tutte le sue parti nel film.\nSteve Martin rifiut\u00f2 la parte di protagonista del film. Si tratta dell'ultimo ruolo cinematografico per Don Keefers, che mor\u00ec il 7 settembre 2014 all'et\u00e0 di 98 anni. Il budget per la realizzazione della pellicola ammonta a circa $ 45.000.000.\nColonna sonora.\nSono 2 le colonne sonore del film, che per\u00f2 non sono state accreditate: \"Happy Birthday to You\" scritta da Patty S. Hill e Mildred J. Hill, e cantata da Jim Carrey e Maura Tierney, e \"Here I Come To Save The Day\", scritta da Marshall Barer e Philip A. Scheib, e cantata anch'essa da Carrey.\nRiprese.\nLe scene sono state girate dall'8 luglio al 18 ottobre 1996 completamente nello stato della California, pi\u00f9 precisamente:\nPromozione.\nLe tagline del film sono le seguenti:\nDistribuzione.\nIl film viene distribuito il 18 marzo 1997 a Hollywood (California) come premiere; il 21 marzo nel resto degli Stati Uniti d'America e in Canada (con il nome \"Menteur menteur\"); a Singapore il 17 aprile; a Hong Kong e in Italia il 24 aprile; in Messico il 1\u00ba maggio come \"Mentiroso, mentiroso\"; in Regno Unito e in Irlanda il 2 maggio; in Ungheria l'8 maggio come \"Hanta boy\"; in Danimarca (\"Fuld af l\u00f8gn\") e in Spagna il 9 maggio come \"Mentiroso compulsivo\"; in Argentina (\"Mentiroso Mentiroso\") e nei Paesi Bassi il 15 maggio; in Grecia (\"\u039f \u03c8\u03b5\u03c5\u03c4\u03b1\u03c1\u03ac\u03c2\"), Polonia (\"Klamca, klamca\"), Portogallo (\"O Mentiroso Compulsivo\"), e Turchia il 16 maggio (\"Yalanci yalanci\"); in Germania come \"Der Dummschw\u00e4tzer\" il 29 maggio; in Brasile (\"O Mentiroso\") e nella Svizzera tedesca il 30 maggio; nelle Filippine l'11 giugno; in Australia, in Croazia (\"La\u017eljivac\"), e nella Repubblica Ceca (\"Lh\u00e1r, lh\u00e1r\") il 12 giugno; in Israele il 13 giugno; in Giappone il 14 giugno; in Belgio, Francia (\"Menteur menteur\"), e Kuwait il 25 giugno 1997; in Nuova Zelanda il 3 luglio; in Estonia e in Norvegia (\"Lystl\u00f8gneren\") il 4 luglio; in Svezia il 18 luglio; in Finlandia il 25 luglio come \"Valehtelija, valehtelija\"; in Corea del Sud il 2 agosto. La videocassetta del film \u00e8 stata distribuita a partire dal 30 settembre 1997 dalla Universal Studios Home Entertainment, mentre il DVD dal 20 gennaio 1998.\nDivieto.\nIl film, a seconda del paese di proiezione, ha avuto una censura pi\u00f9 o meno \"severa\": \u00e8 stato vietato ai minori di 6 anni in Germania; minori di 7 in Norvegia, Spagna, e Svezia; 12 in Portogallo, Corea del Sud, e Regno Unito; 13 nelle Filippine e in Argentina; 14 ad Ontario. In Australia \u00e8 stato classificato \"M\" (Recommended for mature audiences), ovvero sconsigliato ai minori di 15 anni; in Nuova Zelanda \"M\", ovvero adatto dai 16 anni in su; negli Stati Uniti d'America invece \u00e8 stato valutato con il certificato numero 35145 \"PG-13\" (parents strongly cautioned), vale a dire vietato ai minori di 13 anni non accompagnati dai genitori. In Brasile, Cile, Finlandia e Paesi Bassi \u00e8 stato valutato come adatto a tutti, mentre in Canada e a Singapore \"PG\", ovvero adatto alla visione dei bambini con la presenza di un adulto.\nAccoglienza.\nBotteghino.\nIl film, nel primo week-end di apertura in patria incassa $ 31.423.025. In tutto negli Stati Uniti d'America guadagna $ 181.395.380, mentre nel resto del mondo $ 121.300.000, di cui in Italia ITL 4.693.208.000, a Singapore SGD 2.400.000, in Australia $ 16.274.409, in Francia $ 8.152.442, in Germania $ 10.608.762, in Spagna $ 6.512.548, e in Regno Unito $ 19.147.088.\nCritica.\nIl film viene accolto abbastanza positivamente dalla critica: su IMDb riceve un punteggio di 6.9/10, su MYmovies 2.6/5, su FilmTV 6.4/10, su Comingsoon 4/5, mentre su Rotten Tomatoes ha un indice di preferenza dell'81%.\nLietta Tornabuoni \n\"Per la prima volta nella sua breve, veloce, folgorante, e trionfale carriera cinematografica cominciata nel 1994 con Ace Ventura e The Mask, in Bugiardo Bugiardo di Tom Shadyac la perfetta star del Caos di fine secolo, Jim Carrey, recita senza parrucca, con i propri capelli da giovanotto assennato. \u00c9 un segno: l'attore voleva mitigare i personaggi sgangherati e febbrili di travolgente diavolo, attenuare la mimica e la gestualit\u00e0 da tornado umano, interpretare una commedia sentimentale meno burattinesca nella speranza di conquistare nuovo pubblico, di dimostrare che pure lui ha un cuore e una seriet\u00e0.\"\nCuriosit\u00e0.\nIn una delle scene finali del film, Jim Carrey appare come vigile del fuoco in mezzo alle persone camuffato con occhiali da sole e una radio (di notte) e sono ben visibili le escoriazioni al viso che pochi secondi dopo si vedono nel volto del suo personaggio (Fletcher), soccorso dai paramedici e messo in barella dopo che ha fatto fermare l'aereo e viene catapultato in un carrello di bagagli."}
{"id": "380344", "revid": "171495", "url": "https://it.wikipedia.org/wiki?curid=380344", "title": "Macchine", "text": ""}
{"id": "380346", "revid": "124856649", "url": "https://it.wikipedia.org/wiki?curid=380346", "title": "Triumvirat", "text": "I Triumvirat sono un trio musicale rock tedesco, formatosi nel 1969 a Colonia.\nCronologia.\nLa band originale era composta da Hans-J\u00fcrgen Fritz (piano, organo, sintetizzatori), Hans Bathelt (batteria) e Werner Frangenberg (basso).\nLa formazione richiama stili e schemi classici del tempo che miscelano impostazioni prettamente rock a variazioni su impianto tipico del rock progressivo, ispirandosi soprattutto ai Nice di Keith Emerson e ai lavori di Brian Auger.\nDal 1970 al 1974.\nNel 1970, Werner \"Dick\" Frangenberg abbandona il gruppo e viene sostituito al basso da \"Hans Pape\" che contribuisce apportando nuovi spunti vocali agli arrangiamenti del trio.\nSuccessivamente dopo aver inviato un \"demo-tape\", i Triumvirat vengono messi sotto contratto dalla EMI che in quel periodo stava cercando nuove formazioni da includere nella propria scuderia.\nNel 1972 il gruppo entra in studio di registrazione e d\u00e0 alla luce \"Mediterranean Tales: Across The Waters\" che vede appunto in atto il nuovo contributo alla voce di Pape.\nNel 1974 pubblicano \"Illusions On a Double Dimple\" e durante le registrazioni vedono un nuovo avvicendamento, Pape abbandona e al suo posto subentra Helmut K\u00f6llen (cugino di J\u00fcrgen) anch'egli con spiccate doti di \"vocalist\".\n\"Illusions On a Double Dimple\" evidenzia la giusta unione stilistica dei tre membri, dove allo stile virtuoso e sinfonico di Hans-J\u00fcrgen Fritz vengono a collimare la pulizia stilistica di Bathelt e gli arrangiamenti melanconici della voce di K\u00f6llen.\nL'album produce un inaspettato successo (da ricordare gli arrangiamenti della Cologne House Symphony Orchestra) e viene quindi proposto alla Capitol Records che decide cos\u00ec di distribuirlo negli Stati Uniti.\nDa qui il passo \u00e8 breve e i Triumvirat diventano gli \"opening act\", per circa 40 concerti, ai Fleetwood Mac.\nNel 1974, \"Illusions On a Double Dimple\" appare nella \"Billboard's \"FM Action\"\" al secondo posto subito alle spalle di Stevie Wonder con \"Fulfillingness' First Finale\".\nDal 1975 al 1977.\nIl successivo album \u00e8 \"Spartacus\" (1975), diventato ormai un classico nella scena progressive europea, che rappresenta un concept-album basato sugli avvenimenti storici di Spartaco, leggendario guerriero a capo di una schiera di schiavi in rivolta contro l'Impero Romano.\nL'album trova fortuna negli Usa e successivamente anche in Canada e nel Sud America, mentre sul versante concertistico, Fritz e compagni vanno in tour in Europa a fianco di band come i Grand Funk Railroad e negli States insieme a Supertramp, Nektar, Caravan e altri.\nDopo la decisione di K\u00f6llen di abbandonare il gruppo per un progetto solista, segue un periodo caotico che vedono avvicendarsi al basso prima Doug Fieger (poi con i Knack), quindi Werner Frangenberg. Infine si aggiunge alla voce Barry Palmer.\nLa nuova formazione pubblica \"Take A Break Today\" (1975) e \"Old Loves Die Hard\" (1976).\nNel 1976, il gruppo lavora intorno a un \"concept album\" basato sugli avvenimenti dell'eruzione vesuviana del 45 a.C. e vedono avvicendamneti di \"line-up\" e il tentativo di ricongiungimento di Helmut e J\u00fcrgen.\nIl 3 maggio del 1977, Helmut K\u00f6llen, all'et\u00e0 di 27 anni, viene stroncato dalle inalazioni di monossido di carbonio della sua auto mentre era intento ad ascoltare alcune cassette musicali nel suo garage.\nSuccessivamente, sempre nel 1977, uscir\u00e0 postumo \"You Won't See Me\", il lavoro solista di K\u00f6llen.\nOvviamente il contraccolpo psicologico \u00e8 forte e i Triumvirat con Deter Petereit al basso e Curt Cress alla batteria pubblicano \"\"The New Triumvirat Presents \"Pompeii\"\" (il termine \"New Triumvirat\" verr\u00e0 utilizzato per breve tempo in seguito a implicazioni legali).\nDal 1978 al 1998.\nNel 1978, ormai lontani dai fasti del periodo \"progressive\", J\u00fcrgen e soci coinvolgono session-men per la pubblicazione di \"A la Carte\".\n\"Russian Roulette\", (1980) \u00e8 l'ultimo lavoro sotto il nome di \"Triumvirat\": \u00e8 un buon lavoro pop che vede partecipare musicisti del calibro di Steve Lukather e Jeff Porcaro dei \"Toto\" e Arno Steffen alla voce.\nNel 1998 i Triumvirat si riformano in attesa di nuovi progetti e imminenti pubblicazioni."}
{"id": "380348", "revid": "635893", "url": "https://it.wikipedia.org/wiki?curid=380348", "title": "Geografia della Bielorussia", "text": "Il territorio della Bielorussia \u00e8 per lo pi\u00f9 pianeggiante, l'altitudine media \u00e8 pari a 162\u00a0m s.l.m. e l'elevazione massima \u00e8 pari a 346\u00a0m s.l.m.\nIl paese, situato nell'Europa orientale non ha confini naturali e non ha sbocchi sul mare.\nDati generali.\nConfini.\nLa Bielorussia confina a nord-ovest con la Lettonia per 141\u00a0km, a ovest con la Lituania per 502\u00a0km e con la Polonia per 407\u00a0km, a nord-est ed est con la Russia per 959\u00a0km e a sud con l'Ucraina per 891\u00a0km.\nSuperficie.\nLa superficie totale del paese \u00e8 pari a 207.600\u00a0km\u00b2.\nMorfologia.\nIl territorio pianeggiante del paese \u00e8 interrotto dalla catena collinare delle alture della Russia Bianca (\"Byelaruskaja Hrada\") una catena che attraversa diagonalmente il paese da ovest-sud-ovest a est-nord-est. Il punto pi\u00f9 elevato \u00e8 il monte Dzer\u017einskaja (346\u00a0m s.l.m.) cos\u00ec chiamato in onore di Feliks Dzer\u017einskij. La dorsale costituisce la linea di spartiacque fra i bacini del mar Baltico e del mar Nero.\nLa parte settentrionale del paese \u00e8 caratterizzata da basse colline e da un elevato numero di laghi di origine glaciale, questo tipo di paesaggio prosegue verso settentrione nei Paesi Baltici.\nLa parte meridionale del paese \u00e8 invece pianeggiante, vi si trova la vasta pianura della Polesia con acquitrini, dune di sabbie ed estese foreste attraverso le quali scorre il fiume Pryp\"jat'.\nIdrografia.\nIl paese \u00e8 caratterizzato dalla presenza di circa 3.000 corsi d'acqua e 4.000 laghi. I corsi d'acqua sono usati per il trasporto del legname, per la navigazione e la produzione di energia elettrica.\nIl canale artificiale Dnepr-Bug, collega i bacini del Baltico e quello del Mar Nero.\nFiumi.\nFiumi principali \nLaghi.\nI laghi principali sono il Narach (in russo Naroch') 79,6\u00a0km\u00b2, il lago Osveya 52,8\u00a0km\u00b2 e il Chervonoye 40,3\u00a0km\u00b2.\nClima.\nHa un clima continentale-umido.\nFonti e bibliografia.\nParzialmente tradotto da:\nI dati numerici sono tratti da "}
{"id": "380351", "revid": "1776051", "url": "https://it.wikipedia.org/wiki?curid=380351", "title": "Lovecraft &amp; Witch Hearts", "text": "Lovecraft &amp; Witch Hearts \u00e8 la prima raccolta del gruppo musicale britannico Cradle of Filth, pubblicata il 13 maggio 2002 dalla Music for Nations.\nIl primo disco contiene tracce incluse negli album pubblicati per la \"Music for Nations\", il secondo diversi remix e alcune cover provenienti dalle edizioni limitate degli stessi.\nCon questa raccolta si conclude il rapporto che legava la band alla casa discografica \"Music for Nations\"."}
{"id": "380354", "revid": "9316", "url": "https://it.wikipedia.org/wiki?curid=380354", "title": "Alessandro Zanotelli", "text": ""}
{"id": "380383", "revid": "1748167", "url": "https://it.wikipedia.org/wiki?curid=380383", "title": "Areografia", "text": "L'areografia consiste nello studio degli aspetti geografici di Marte, delle sue formazioni geologiche, del suo clima, della sua meteorologia e dei processi fisici all'origine della sua struttura attuale. Il termine deriva dal nome della divinit\u00e0 greca Ares, l'equivalente del dio romano Marte, per analogia con l'etimologia dell'espressione \"geografia\".\nL'areografia non si occupa solo degli aspetti fisici di Marte, ma potenzialmente anche del funzionamento di un'eventuale societ\u00e0 umana presente sul pianeta e delle interazioni ambientali fra la popolazione e il pianeta, per analogia con la geografia terrestre; essa comprende pertanto anche gli studi relativi alla colonizzazione di Marte e alle possibili missioni umane sul pianeta. Il suo campo di studio \u00e8 diverso da quello della geologia, e si limita all'analisi della crosta planetaria, della criosfera e dell'atmosfera di Marte, piuttosto che della sua struttura interna.\nTopografia.\nLa topografia di Marte presenta una dicotomia eclatante: le pianure che dominano l'emisfero settentrionale del pianeta, colmate in tempi antichi da imponenti flussi lavici, contrastano con il terreno corrugato e irregolare che caratterizza l'emisfero meridionale, con i suoi antichi crateri da impatto. La superficie del pianeta appare dunque, ad un osservatore situato nello spazio, suddivisa in due emisferi dotati di diversa albedo: le pianure settentrionali sono pi\u00f9 pallide per via dell'abbondanza di polveri di ossido di ferro, tanto che anticamente erano ritenute dei veri e propri continenti (\u00e8 il caso di Arabia Terra e di Amazonis Planitia); al contrario, le zone pi\u00f9 scure erano ritenute essere dei mari (\u00e8 il caso di Mare Erythraeum, Mare Sirenum e Aurorae Sinus). La formazione di colore scuro pi\u00f9 evidente dallo spazio \u00e8 comunque certamente l'altipiano di Syrtis Major.\nPrincipali formazioni geologiche.\nLa regione settentrionale di Tharsis \u00e8 dominata dall'Olympus Mons, il vulcano a scudo pi\u00f9 elevato dell'intero sistema solare, e da numerosi altri coni vulcanici minori; essa ospita inoltre il sistema delle Valles Marineris, la pi\u00f9 vasta distesa di canyon del sistema solare, con una profondit\u00e0 massima di 7\u00a0km ed un'estensione che raggiunge i 4000\u00a0km.\nMarte \u00e8 inoltre ricco di crateri d'impatto; il principale \u00e8 Hellas Planitia, ricoperto da uno strato di sabbia che gli conferisce una caratteristica colorazione rossastra.\nLivello topografico di riferimento.\nLa massima differenza di altitudine esistente su Marte, misurata fra la vetta dell'Olympus Mons e il fondo del bacino di Hellas, \u00e8 pari a circa 31\u00a0km; a titolo di confronto, sulla Terra la differenza di altitudine fra il monte Everest e la fossa delle Marianne \u00e8 di appena 19,7\u00a0km, ancor meno rilevanti se si considera che il pianeta rosso presenta un raggio equatoriale assai inferiore.\nData l'assenza di un \"livello del mare\" rispetto a cui valutare l'altitudine o la profondit\u00e0 delle varie formazioni geologiche presenti su Marte, si \u00e8 convenuto di definire un livello topografico di riferimento corrispondente alla quota alla quale la pressione atmosferica vale 610,5\u00a0Pa ad una temperatura di 273,16\u00a0K (si tratta delle medesime condizioni del punto triplo dell'acqua).\nLatitudine e longitudine.\nMentre la definizione dell'equatore planetario deriva direttamente dalla natura del moto di rotazione di Marte, la scelta del meridiano zero richiede la definizione di un punto arbitrario di riferimento che possa essere accettato da qualsiasi osservatore; i primi a sentire la necessit\u00e0 di individuare una simile posizione furono, nel 1830-32, gli astronomi tedeschi Wilhelm Beer e Johann Heinrich M\u00e4dler, la cui scelta ricadde su una formazione circolare facilmente individuabile da Terra. Negli anni 1870 l'astronomo italiano Schiaparelli adott\u00f2 la convenzione dei colleghi tedeschi per realizzare la sua celeberrima mappa di Marte. Quando nel 1972 la sonda spaziale statunitense Mariner 9 invi\u00f2 a Terra le prime immagini dettagliate dell'intera superficie marziana, l'astronomo Merton Davies, della RAND corporation, individu\u00f2 sulla stessa linea di meridiano suggerita da Beer e M\u00e4dler un cratere minore, Airy-0, situato all'interno del Sinus Meridiani, per definire in maniera pi\u00f9 precisa la longitudine di 0,0\u00b0 e stabilire una rete topografica planetaria."}
{"id": "380394", "revid": "1632387", "url": "https://it.wikipedia.org/wiki?curid=380394", "title": "Bitter Suites to Succubi", "text": "Bitter Suites to Succubi \u00e8 il terzo EP del gruppo musicale britannico Cradle of Filth, pubblicato il 22 maggio 2001 dalla AbraCadaver.\nContiene sei inediti, tre brani originariamente inclusi nell'album \"The Principle of Evil Made Flesh\" riarrangiati ed una cover dei The Sisters of Mercy.\n\u00c8 presente, inoltre, una versione promozionale del videoclip di \"Scorched Earth Erotica\" nonch\u00e9 il trailer di \"Cradle of Fear\".\nNella ristampa in \"Edizione Limitata\" del 2004, questi sono stati sostituiti dal videoclip di \"Born in a Burial Gown\". C'\u00e8 un errore di stampa sul retro: \"Scorched Earth Erotica\" \u00e8 diventata \"Scorched Earth Erotics\".\n\u00c8 il primo album che la band pubblica per la AbraCadaver, di propriet\u00e0 della stessa.\nTracce.\nTesti a cura di Dani Filth, musiche dei Cradle of Filth..eccetto dove indicato!"}
{"id": "380434", "revid": "1381093", "url": "https://it.wikipedia.org/wiki?curid=380434", "title": "Midian (album)", "text": "Midian \u00e8 il quarto album in studio del gruppo musicale britannico Cradle of Filth, pubblicato il 30 ottobre 2000 dalla Music for Nations.\nIl disco.\nCon questo disco la band ha provato ad \"ammorbidire\" leggermente la propria proposta con delle melodie pi\u00f9 operistiche e dei suoni molto orchestrali. Merito di questo \u00e8, anche, dovuto all'innesto in formazione dell'ex-violinista dei My Dying Bride Martin Powell.\nSi ispira al romanzo \"Cabal\" scritto da Clive Barker. Alcune tracce sono narrate da Doug Bradley: l'attore che ha interpretato Pinhead nella serie di film \"Hellraiser\".\nCuriosit\u00e0.\n\u00c8 l'album che vede il rientro nella band dello \"storico\" membro Paul Allender.\nEdizioni.\nNel 2001 \u00e8 uscita un'edizione limitata di \"Midian\": \"Leather-Textured Digibook\" (digipack in pelle a forma di libriccino). Contiene una bonus track, la cover dei Sabbat \"For Those Who Have Died\", che vede la partecipazione di Martin Walkyier, cantante degli stessi Sabbat e degli Skyclad. \u00c8 incluso anche il video di \"Her Ghost in the Fog\".\nNell'edizione pubblicata in Giappone, il 22 novembre del 2000, \u00e8 stata inserita la stessa bonus track.\nTracce.\nTesti di Dani, musiche dei Cradle of Filth, eccetto dove indicato."}
{"id": "380437", "revid": "1833487", "url": "https://it.wikipedia.org/wiki?curid=380437", "title": "Pappa al pomodoro", "text": "La pappa col pomodoro \u00e8 un piatto \"povero\" della cucina toscana, pi\u00f9 precisamente fiorentina.\nL'origine contadina di questo primo piatto \u00e8 testimoniata dai suoi ingredienti: pane casalingo toscano (non salato) raffermo, pomodori, brodo vegetale, spicchi d'aglio, basilico, olio di oliva extravergine toscano, sale e pepe\nCitazioni.\nLa pappa col pomodoro fu conosciuta fuori dalla Toscana per la prima volta nel 1912, perch\u00e9 presente al centro di una delle pi\u00f9 celebri pagine de \"Il giornalino di Gian Burrasca\" dello scrittore fiorentino Vamba.\nInoltre nel 1965, in occasione della trasposizione televisiva di questo libro, Rita Pavone cant\u00f2 la celebre canzone \"Viva la pappa col pomodoro\", scritta da Lina Wertm\u00fcller e musicata da Nino Rota, facente parte della colonna sonora dello sceneggiato."}
{"id": "380440", "revid": "83531", "url": "https://it.wikipedia.org/wiki?curid=380440", "title": "Roger De Vlaeminck", "text": "Corridore completo, capace di vincere in volata, con scatti da \"finisseur\" e con attacchi in salita, \u00e8 considerato uno dei principali interpreti di sempre nelle corse in linea di un giorno.\nProfessionista su strada dal 1969 al 1984, seppe imporsi in tutte e cinque le classiche \"monumento\", Milano-Sanremo (1973, 1978 e 1979), Giro delle Fiandre (1977), Parigi-Roubaix (1972, 1974, 1975 e 1977), Liegi-Bastogne-Liegi (1970) e Giro di Lombardia (1974 e 1976), primato questo che condivide con i connazionali Rik Van Looy ed Eddy Merckx. Di Merckx fu contemporaneo, diventandone il principale rivale per le classiche ma non riuscendo mai a impensierirlo nelle grandi gare a tappe. Vinse comunque in totale 259 corse su strada, tra cui ventidue frazioni al Giro d'Italia, sei Tirreno-Adriatico, numerose altre gare di un giorno e un centinaio di criterium, e fu medaglia d'argento ai campionati del mondo professionisti nel 1975. Molto attivo anche nel ciclocross (come pure il fratello maggiore Eric De Vlaeminck), si laure\u00f2 campione del mondo di specialit\u00e0 tra i dilettanti nel 1968 e tra i professionisti nel 1975.\nSoprannominato \"il Gitano di Eeklo\", viene ricordato anche con il soprannome di \"Monsieur Roubaix\" per le gi\u00e0 citate quattro vittorie nella classica del pav\u00e9, accompagnate da quattro secondi posti (1970, 1978, 1979 e 1981) e un terzo (1976).\nCarriera.\n1967-1969: il dilettantismo e gli esordi tra i \"pro\".\nGi\u00e0 da dilettante Roger De Vlaeminck ottenne importanti risultati sia su strada che nel cross. Nel 1968 si aggiudic\u00f2 la classifica generale del Giro del Belgio e due tappe al Tour de l'Avenir, il titolo belga e il titolo mondiale dilettanti di cross; partecip\u00f2 inoltre alla corsa in linea dei Giochi olimpici di Citt\u00e0 del Messico, concludendo diciottesimo. Nel 1969 biss\u00f2 il titolo nazionale nel cross, e conquist\u00f2 la piazza d'onore al campionato del mondo di specialit\u00e0, preceduto dal solo Ren\u00e9 Declercq dopo una sbandata all'ultima curva.\nDopo l'argento mondiale pass\u00f2 subito professionista con il team Flandria-De Clerck: il 1\u00ba marzo \u2013 a sei giorni dalla gara iridata di cross \u2013 esord\u00ec su strada alla Omloop Het Volk, riuscendo subito a vincere. Al primo anno da professionista si mise in luce anche in altre classiche: chiuse secondo alla Milano-Sanremo, preceduto dal solo Eddy Merckx per 12\", e a seguire quinto alla Parigi-Roubaix, secondo alla Gand-Wevelgem, dietro a Willy Vekemans ma davanti al fratello Eric, sesto alla Freccia Vallone e terzo al Campionato di Zurigo. Si aggiudic\u00f2 quindi il titolo nazionale su strada e affront\u00f2 il Tour de France, nell'anno della prima vittoria del connazionale Merckx, senza per\u00f2 fortuna (si ritir\u00f2 dopo dieci tappe).\n1970-1971: le prime vittorie nelle classiche.\nNel 1970, ancora in maglia Flandria, fece sua la prestigiosa Liegi-Bastogne-Liegi, cogliendo il primo di undici trionfi nelle classiche \"monumento\": nell'occasione stacc\u00f2 i cinque compagni di fuga (Merckx, Frans Verbeeck, Georges Pintens, Herman Van Springel e il fratello Eric) in vista del velodromo di Rocourt, e sul traguardo precedette di 12\" proprio Verbeeck e Merckx. In primavera vinse anche la Kuurne-Bruxelles-Kuurne e lo Scheldeprijs, si classific\u00f2 inoltre secondo alla Parigi-Roubaix \u2013 vinse Merckx con ben 5'21\" di vantaggio \u2013 e alla Harelbeke-Anversa-Harelbeke, e quarto ai campionati del mondo di cross. Nel prosieguo di stagione si aggiudic\u00f2 una tappa al Circuit des Six Provinces e una, quella con arrivo a Valenciennes, al Tour de France; fu poi undicesimo ai campionati del mondo su strada, vinti dal connazionale Jean-Pierre Monser\u00e9, e quinto alla Parigi-Tours.\nL'anno dopo, sempre tra le file della Flandria, vinse due tappe alla Vuelta a Andaluc\u00eda, la Kuurne-Bruxelles-Kuurne e la Harelbeke-Anversa-Harelbeke, e chiuse secondo alla Gand-Wevelgem. Il 22 aprile conquist\u00f2 quindi la Freccia Vallone, andando a riprendere e superare in vista del traguardo il connazionale Joseph Deschoenmaecker, in fuga da 160\u00a0km. Si aggiudic\u00f2 poi una tappa e la classifica finale della Quatre Jours de Dunkerque, e una tappa e la graduatoria a punti del Tour de Suisse. In stagione, con il successo nella Sei giorni di Gand in coppia con Patrick Sercu, colse anche la prima vittoria di rilievo su pista.\n1972-1974: le prime due Roubaix, la Sanremo e il Lombardia.\nPer la stagione 1972 De Vlaeminck lasci\u00f2 la Flandria e si trasfer\u00ec in Italia per gareggiare con la Dreher, la squadra diretta da Franco Cribiori. In primavera vinse una tappa al Giro di Sardegna, la Milano-Torino e due tappe e la classifica finale della Tirreno-Adriatico (che si aggiudicher\u00e0 poi per altre cinque volte consecutive), aggiudicandosi quindi per la prima volta la Parigi-Roubaix: in quella gara, caratterizzata da vento e pioggia, allung\u00f2 sul gruppetto di cui faceva parte a 23\u00a0km dall'arrivo, riprese il fuggitivo Willy Van Malderghem, lo stacc\u00f2 e vinse con quasi due minuti di vantaggio sui primi inseguitori. Tra maggio e giugno fece il suo debutto al Giro d'Italia: in quella \"Corsa rosa\" vinse quattro tappe e la maglia ciclamino della classifica a punti, e chiuse al settimo posto della generale. Nella seconda parte di stagione fece suoi il Gran Premio Citt\u00e0 di Camaiore e la Coppa Placci.\nNel 1973 segu\u00ec Cribiori nella nuova formazione Brooklyn. In primavera ottenne, al solito, numerosi risultati di prestigio: vinse il Grand Prix de Monaco, due tappe al Giro di Sardegna, una frazione e la classifica finale della Tirreno-Adriatico, si piazz\u00f2 secondo al Trofeo Laigueglia e all'Omloop Het Volk, terzo alla Milano-Torino e infine, il 19 marzo, conquist\u00f2 la sua prima Milano-Sanremo. In quella gara, dopo essere rimasto a lungo in gruppo, and\u00f2 all'attacco sul Poggio insieme a Wilmo Francioni; anticip\u00f2 poi il ricongiungimento solitario di Felice Gimondi con un attacco da \"finisseur\" nel finale e si impose cos\u00ec con 2\" su Francioni, 4 su Gimondi e 6 sul gruppo. Dopo il successo nel Giro di Toscana, si ripresent\u00f2 al Giro d'Italia vincendo tre tappe e concludendo secondo nella classifica a punti. Tra estate e autunno vinse quindi il Trofeo Matteotti e si piazz\u00f2 secondo alla Parigi-Tours, battuto da Herman Van Springel, e terzo al Giro di Lombardia (poi secondo per la squalifica del vincitore Eddy Merckx).\nNel 1974 De Vlaeminck si aggiudic\u00f2 per la seconda volta la Milano-Torino e per la terza la Tirreno-Adriatico, oltre a piazzarsi secondo ai campionati del mondo di cross. Alla Milano-Sanremo invece, pur partendo con i favori del pronostico, si classific\u00f2 \"solo\" terzo \u2013 a quasi due minuti dal vincitore Gimondi \u2013 dopo aver tentato invano l'attacco sul Capo Berta. In quella stessa primavera, dopo la vittoria al Giro di Sicilia e il terzo posto alla Gand-Wevelgem, si aggiudic\u00f2 la sua seconda Parigi-Roubaix. Nell'occasione riusc\u00ec a raggiungere il debuttante Francesco Moser, andato in avanscoperta a 29\u00a0km dall'arrivo, e quindi, complice una scivolata dello stesso Moser, a staccarlo: al traguardo lo precedette di 57\". A seguire si classific\u00f2 secondo alla Freccia Vallone (alle spalle del solo Verbeeck) e primo alla Coppa Placci, prese poi parte al Giro d'Italia aggiudicandosi la tappa di Sapri e vincendo, come nel 1972, la maglia ciclamino della graduatoria a punti. Tra settembre e ottobre colse infine altri risultati di rilievo: vinse infatti il Giro del Veneto, fu secondo alla Parigi-Bruxelles e al Giro dell'Emilia, e quindi, il 12 ottobre, conquist\u00f2 il suo primo Giro di Lombardia. La \"Classica delle foglie morte\" di quell'anno si risolse con uno sprint a quattro che, sulla pista dello Stadio Sinigaglia di Como, vide De Vlaeminck prevalere in volata su Eddy Merckx, Costantino Conti e Giuseppe Perletto.\n1975-1977: le altre due Roubaix e l'argento mondiale su strada.\nReduce dal trionfo al Lombardia, De Vlaeminck apr\u00ec la stagione 1975 con tre successi di tappa al Giro di Sardegna e altrettanti, con annessa vittoria finale, alla Tirreno-Adriatico, nonch\u00e9, in quel di Melchnau, Svizzera, con il suo primo titolo mondiale professionisti di ciclocross. In aprile fece invece sua per la terza volta la Parigi-Roubaix. La corsa si risolse con uno sprint a quattro tra De Vlaeminck e i compagni di fuga e connazionali Eddy Merckx, Andr\u00e9 Dierickx e Marc Demeyer: Merckx lanci\u00f2 la volata lunga, De Vlaeminck a ruota non ebbe difficolt\u00e0 a passarlo e a vincere. Dopo aver vinto anche il Campionato di Zurigo, si present\u00f2 ancora al via del Giro d'Italia. Pur non avendo mai raggiunto la massima competitivit\u00e0 nelle grandi corse a tappe \u2013 faticava infatti sulle grandi montagne \u2013 nella \"Corsa rosa\" di quell'anno si classific\u00f2 al quarto posto, a 7'39\" dal vincitore Fausto Bertoglio e a poco pi\u00f9 di un minuto dal terzo posto di Felice Gimondi, avendo per\u00f2 perso quasi quattro minuti solo nella terza frazione, quella con arrivo a Prati di Tivo; vinse inoltre sette tappe (sulle 22 conquistate in carriera al Giro), anche su percorsi a lui non congeniali come nella frazione dolomitica con arrivo ad Alleghe e fece sua per la terza volta la classifica a punti. Dopo quel Giro prese parte al Tour de Suisse, imponendosi in sei delle undici frazioni; nella graduatoria finale, dopo aver vestito dal primo all'ultimo giorno la maglia di \"leader\", precedette Merckx di 55\". Nella seconda parte di stagione corse i campionati del mondo su strada di Yvoir, in Belgio, cogliendo il secondo posto (miglior piazzamento iridato per lui), alle spalle dell'olandese Hennie Kuiper, scattato all'ultimo giro, protetto dai connazionali Joop Zoetemelk e Gerrie Knetemann a rompere i cambi e giunto al traguardo in solitaria con 17\" sugli inseguitori. Dopo il mondiale De Vlaeminck fu quindi terzo alla Milano-Torino, e poi vincitore del Giro del Lazio e della Coppa Agostoni. Concluse la stagione con 58 successi all'attivo tra gare su strada, criterium e ciclocross, un record.\nNel 1976, sempre in maglia Brooklyn e sotto la direzione di Cribiori, De Vlaeminck si aggiudic\u00f2 due tappe e la vittoria finale al Giro di Sardegna, la Sassari-Cagliari e tre frazioni e il successo finale, il quinto, alla Tirreno-Adriatico. La campagna delle classiche, per\u00f2, non port\u00f2 alcuna vittoria al suo palmar\u00e8s: tra i migliori piazzamenti di De Vlaeminck in quella primavera spiccano l'ottavo posto alla Milano-Sanremo (vinta per la settima volta da Merckx), il quarto al Giro delle Fiandre e il terzo alla Parigi-Roubaix, nella quale venne preceduto in una volata ristretta da Marc Demeyer e Francesco Moser. Tra maggio e giugno partecip\u00f2 ancora al Giro d'Italia, cogliendo quattro successi di tappa e vestendo per tre giorni la prestigiosa maglia rosa di \"leader\" della generale. La seconda parte di annata fu un crescendo: De Vlaeminck si piazz\u00f2 infatti secondo al Grote Scheldeprijs e alla Tre Valli Varesine, fece quindi suoi il Giro del Lazio, tre tappe alla Vuelta a Catalunya e il Gran Premio di Montelupo, e infine chiuse la stagione con le vittorie consecutive alla Coppa Agostoni, al Giro dell'Emilia e, soprattutto, al Giro di Lombardia. In quella \"Classica d'autunno\" il fiammingo fu abile a seguire l'attacco di Bernard Th\u00e9venet sul Passo d'Intelvi: la successiva fuga a cinque che giunse al traguardo di Como venne regolata allo sprint proprio da De Vlaeminck (al bis dopo il trionfo del 1974) su Th\u00e9venet, Wladimiro Panizza, Joop Zoetemelk e Raymond Poulidor.\nNella primavera del 1977 De Vlaeminck fece sua per la sesta e ultima volta la Tirreno-Adriatico, e nella successiva Milano-Sanremo ottenne la piazza d'onore, preceduto per 3\" dall'olandese Jan Raas, scattato in solitaria a 800\u00a0m dallo scollinamento del Poggio. In aprile si aggiudic\u00f2 prima il Giro delle Fiandre, unica classica monumento che mancava al suo palmar\u00e8s, e quindi, per la quarta volta, un record assoluto, la Parigi-Roubaix. Lo svolgimento del Fiandre fu particolare: De Vlaeminck e l'iridato Freddy Maertens dominarono la corsa, ripresero il fuggitivo Merckx sul Koppenberg, lo staccarono e si avviarono in coppia verso il traguardo. A un tratto Maertens for\u00f2, ma invece di attendere l'ammiraglia prese una bicicletta dal pubblico, venendo per questo poco dopo squalificato. Nonostante l'avviso Maertens continu\u00f2 la gara e \"scort\u00f2\" De Vlaeminck fino a pochi metri dall'arrivo, quando si rialz\u00f2 lasciandolo vincere. Diverso fu lo svolgimento della Roubaix: rimasto in un gruppo di 22 corridori, De Vlaeminck and\u00f2 all'attacco a poco meno di 30\u00a0km dal traguardo, staccando tutti gli avversari e giungendo all'arrivo con 1'30\" di vantaggio sul secondo classificato, Willy Teirlinck. Nel prosieguo di stagione l'ormai \"Monsieur Roubaix\" si piazz\u00f2 quarto alla Liegi-Bastogne-Liegi (vinta da un giovane Bernard Hinault), secondo al Giro di Toscana, primo al Giro del Piemonte, quarto alla Parigi-Bruxelles e secondo al Giro del Veneto.\n1978-1979: il bis-tris alla Milano-Sanremo.\nNel 1978, dopo l'addio al ciclismo della Brooklyn, De Vlaeminck lasci\u00f2 il gruppo di Cribiori per passare, insieme a sei gregari, tra le file della Sanson-Columbus, squadra diretta da Waldemaro Bartolozzi e capitanata dal campione del mondo in carica Francesco Moser. In apertura di stagione si aggiudic\u00f2 due tappe al Giro di Sardegna e la Sassari-Cagliari, poi, il 18 marzo, fece sua per la seconda volta la \"Classicissima\" di primavera, la Milano-Sanremo. Partito al contrattacco con Yves H\u00e9zard per rispondere all'allungo portato ai meno 20 da Alessio Antonini e da un giovane Giuseppe Saronni, De Vlaeminck batt\u00e9 in una volata a tre (H\u00e9zard era rimasto attardato sulla discesa del Poggio) proprio Saronni e Antonini nell'ordine. In aprile, dopo il sesto posto alla Gand-Wevelgem, chiuse secondo alla Parigi-Roubaix. In quella corsa, tenutasi sotto la pioggia, dovette arrendersi a Moser, scattato sul settore di pav\u00e9 di Wannehain e vincitore in solitaria; copr\u00ec comunque la fuga del compagno e batt\u00e9 Maertens e Raas nello sprint per la piazza d'onore, completando la doppietta Sanson. Nel prosieguo di stagione partecip\u00f2 al Giro d'Italia, senza per\u00f2 ottenere successi, ai campionati del mondo del N\u00fcrburgring (chiuse decimo) e a diverse corse in linea del calendario italiano, aggiudicandosi il Giro del Friuli e piazzandosi terzo al Giro del Lazio.\nNel 1979, dopo solo un anno di \"convivenza\" con Moser, De Vlaeminck lasci\u00f2 la Sanson e si accas\u00f2 alla rivale \u2013 almeno nel settore dei gelati industriali \u2013 Gis Gelati, formazione abruzzese diretta da Piero Pieroni. In primavera, dopo essersi imposto in una frazione del Giro del Trentino, all'Omloop Het Volk (a dieci anni dalla vittoria all'esordio da \"pro\") e in una tappa della Tirreno-Adriatico, conquist\u00f2 la sua terza Milano-Sanremo. La gara, nonostante i numerosi attacchi portati nel finale da Raas, Saronni e Mario Beccia (quest'ultimo ripreso in vista del traguardo), si risolse con una volata a quindici che vide prevalere ancora De Vlaeminck su Saronni, Knut Knudsen e Moser. In aprile il \"Gitano\" ottenne il secondo posto alla Gand-Wevelgem, battuto in volata da Moser, e quindi un altro secondo posto alla Parigi-Roubaix: come l'anno prima dovette accontentarsi di vincere la volata dei battuti, preceduto di 40\" da un Moser ancora trionfatore in solitaria. Dopo la campagna delle classiche vinse tre tappe e la classifica finale del Giro di Puglia, la Milano-Vignola e due frazioni alla Quatre Jours de Dunkerque. In maggio si aggiudic\u00f2 tre tappe al Giro d'Italia, portando definitivamente a ventidue il bilancio dei suoi successi parziali nella \"Corsa rosa\": dopo Merckx, fermo a quota 25, \u00e8 tuttora il secondo straniero per numero di tappe vinte al Giro. Nella seconda parte di annata non colse invece vittorie.\n1980-1984: le ultime stagioni su strada.\nNella stagione 1980, dopo otto anni, De Vlaeminck lasci\u00f2 l'Italia per trasferirsi tra le file della Boule d'Or-Studio Casa, la formazione dello storico direttore sportivo di Merckx, Guillaume Driessens. Inizi\u00f2 la primavera, al solito, raccogliendo numerosi successi: tre tappe e la classifica generale della Vuelta a Mallorca gi\u00e0 in gennaio, poi la Sei giorni di Anversa su pista, il Trofeo Laigueglia, quattro frazioni al Giro di Sardegna e due alla Tirreno-Adriatico. Sempre in marzo concluse quinto alla Milano-Sanremo, nella volata di gruppo vinta da Pierino Gavazzi, e quarto al Giro delle Fiandre, regolando il gruppetto dei primi inseguitori; dovette invece ritirarsi, per una caduta (in precedenza aveva anche forato), alla Parigi-Roubaix. Dopo aver ottenuto alcuni piazzamenti al Giro del Belgio e vinto una tappa alla Quatre Jours de Dunkerque, nella seconda met\u00e0 di stagione fece sue due frazioni al Deutschland Tour e si classific\u00f2 settimo ai campionati del mondo di Sallanches (solo quindici atleti conclusero quella prova iridata).\nNel 1981 pass\u00f2 alla DAF Trucks-C\u00f4te d'Or, squadra diretta dall'ex ciclista Fred De Bruyne, andando ad affiancare Hennie Kuiper come capitano. A inizio stagione, dopo alcuni piazzamenti in linea e due vittorie di tappa alla Parigi-Nizza, si classific\u00f2 secondo alla Milano-Sanremo, aggiudicandosi la volata dei battuti: a trionfare fu per\u00f2 il connazionale Fons De Wolf, scattato sull'ascesa del Poggio e giunto all'arrivo con 11\" sul gruppo. De Vlaeminck ottenne risultati positivi anche nelle successive classiche del nord: quarto al Gran Premio E3 di Harelbeke, primo alla Freccia del Brabante, secondo all'Amstel Gold Race (battuto in volata dal campione del mondo Bernard Hinault), sesto al Giro delle Fiandre, secondo alla Gand-Wevelgem (superato in volata da Jan Raas) e infine ancora secondo nella \"sua\" corsa, la Parigi-Roubaix. Come gi\u00e0 all'Amstel, anche nella Roubaix di quell'anno il \"Gitano\" dovette arrendersi, in uno sprint a sei, all'iridato Hinault; sar\u00e0 quello l'ultimo dei suoi nove podi in dodici anni all'\"Inferno del Nord\". De Vlaeminck torn\u00f2 comunque al successo in giugno, vincendo prima due frazioni al Tour de Suisse e poi il titolo nazionale professionisti su strada, il secondo per lui dopo quello del 1969; nel finale di stagione fece sua anche la Parigi-Bruxelles.\nNella stagione seguente, ormai in parabola discendente, De Vlaeminck non ottenne vittorie su strada, eccetto che in due criterium: durante quel 1982 colse infatti solo tre podi di tappa alla Parigi-Nizza, il secondo posto al Gran Premio E3 (battuto dal solo Jan Bogaert), il settimo alla Liegi-Bastogne-Liegi e il sesto alla Parigi-Roubaix. Su pista conquist\u00f2 invece la Sei giorni di Anversa in coppia con Patrick Sercu. Nel 1983 venne messo sotto contratto dalla piccola formazione lussemburghese Gios-Cl\u00e9ment, ma ancora non colse alcun risultato di rilievo; all'inizio dell'anno seguente, dopo aver inizialmente annunciato il ritiro, rientr\u00f2 tra le file della Gis Gelati-Tuc Lu, la squadra di Francesco Moser. Torn\u00f2 alla vittoria su strada proprio nella primavera del 1984, aggiudicandosi una tappa alla Settimana Ciclistica Internazionale e il Giro di Campania; tra maggio e giugno partecip\u00f2 inoltre alla sua prima Vuelta a Espa\u00f1a \u2013 colse alcuni podi di tappa e la vittoria nella frazione con arrivo a Saragozza \u2013 e al Giro d'Italia, poi vinto proprio da Moser, ottenendo due secondi posti. Al termine della stagione si ritir\u00f2 dalle corse professionistiche. In totale su strada si era fin l\u00ec aggiudicato 11 classifiche di corse a tappe e 92 frazioni, 50 corse in linea, 2 corse a cronometro e 105 criterium.\n1986-2000: il rientro nel cross e gli anni da DS.\nDopo quasi due anni di inattivit\u00e0, nell'ottobre 1986 torn\u00f2 al professionismo (sponsorizzato dalla Eddy Merckx Cycles) per continuare a gareggiare nel ciclocross. Nel maggio 1987 venne messo sotto contratto dalla Hitachi-Marc per le gare di cross, ritorn\u00f2 poi al marchio Eddy Merckx all'inizio del 1988; non ottenne comunque pi\u00f9 successi, e concluse definitivamente la carriera agonistica il 15 febbraio 1988, a quarant'anni di et\u00e0.\nRimasto nel mondo del ciclismo, nelle stagioni successive fu direttore sportivo presso alcuni team professionistici belgi: Hitachi nel 1988 e nel 1989, a fianco di Albert De Kimpe (diresse anche gli \"anziani\" Claude Criquielion e Jean-Luc Vandenbroucke), Isoglass-Garden Wood nel 1990, Tonton Tapis-GB-Corona nel 1991, GB-MG Maglificio nel 1992 affiancando Patrick Lefevere, quindi Collstrop nel biennio 1994-1995 \u2013 ritrovando Luc Landuyt, con cui gi\u00e0 aveva collaborato alla Hitachi e all'Isoglass \u2013 e Palmans tra 1996 e 2000.\nIn carriera tra i professionisti ottenne 255 vittorie, che lo rendono il quinto ciclista pi\u00f9 vincente di sempre."}
{"id": "380443", "revid": "828781", "url": "https://it.wikipedia.org/wiki?curid=380443", "title": "Eric De Vlaeminck", "text": "Professionista dal 1965 al 1980, vinse sette titoli mondiali nel ciclocross.\nCarriera.\nA soli 21 anni, alla prima stagione di professionismo, nel 1966, era gi\u00e0 campione del mondo di ciclocross. Conquist\u00f2 poi altre sei volte consecutive la maglia iridata, dal 1968 al 1973, venendo poi sconfitto dal connazionale Albert Van Damme nel 1974. L'ultimo suo piazzamento ai campionati del mondo fu il terzo posto del 1977.\nAnche in patria fu protagonista, con i titoli di campione del Belgio nel 1966, 1968, 1971 e 1972.\nSu strada non seppe eguagliare le gesta del pi\u00f9 celebre fratello Roger, ma riusc\u00ec ugualmente a raccogliere qualche vittoria, le pi\u00f9 importanti delle quali furono il Giro del Belgio 1969, la Parigi-Lussemburgo del 1970 e una tappa del Tour de France 1968. Sempre in classiche belghe fu terzo alla Gand-Wevelgem del 1969, dietro al fratello Roger, mentre alla Freccia Vallone fu secondo nel 1969 e terzo nel 1970."}
{"id": "380444", "revid": "289247", "url": "https://it.wikipedia.org/wiki?curid=380444", "title": "Atletica leggera alle olimpiadi estive 1900", "text": ""}
{"id": "380445", "revid": "729019", "url": "https://it.wikipedia.org/wiki?curid=380445", "title": "Ollanta Humala", "text": "Nell'ottobre 2000 guid\u00f2 un colpo di Stato contro il presidente Alberto Fujimori. Fu espulso dall'esercito e riabilitato alla caduta del presidente Fujimori.\nNell'ottobre 2005 si proclam\u00f2 alla guida del Partido Nacionalista Peruano (PNP).\nHumala si era candidato alle elezioni presidenziali del 2006 ed era stato sconfitto al ballottaggio dal candidato Aprista Alan Garc\u00eda, ottenendo il 47,62% dei consensi.\nBiografia.\nOllanta Humala \u00e8 il secondo di sette fratelli; il padre \u00e8 l'ideologo fondatore di una dottrina ultranazionalista basata sull'esaltazione del glorioso passato incaico. Non a caso Ollanta \u00e8 appunto un nome incaico, come del resto i nomi degli altri fratelli (Pachacutec, Ima Sumac, Cusicollur e Antauro). Insieme al padre e ai fratelli Antauro e Ulises Humala, gli obiettivi politici di Ollanta sono di cercare di instaurare in Per\u00fa un governo di \"nazionalismo sociale\", dove il potere dovr\u00e0 essere esercitato dai meticci, dagli indigeni amerindi (che rappresentano la maggioranza della base demografica del Per\u00fa) e da coloro che tradizionalmente sono emarginati (ceti meno abbienti).\n\u00c8 sposato con Nadine Heredia.\nCarriera militare.\nOllanta Humala ha iniziato la sua formazione nel Collegio Peruviano-Giapponese \"La Uni\u00f3n\" di Lima. La sua carriera militare cominci\u00f2 nel 1982, anno in cui entr\u00f2, insieme a suo fratello Antauro, nella Scuola Militare di Chorrillos.\nNel 1992 Humala prest\u00f2 servizio nella provincia di Tingo Mar\u00eda (Dipartimento di Hu\u00e1nuco), combattendo per l'eradicazione delle ultime cellule di Sendero Luminoso. In questa circostanza avrebbe commesso una serie di abusi contro la popolazione civile; questi fatti costituiscono uno dei punti di forza della contestazione dei suoi oppositori politici. Nel 1995 partecip\u00f2 al conflitto Per\u00f9-Ecuador, di stanza presso una base militare in prossimit\u00e0 dei due paesi, anche se non intervenne in prima persona nei combattimenti.\nIl 29 ottobre 2000, insieme a suo fratello Antauro e ad altri 78 soldati, principalmente veterani della guerra contro l'Ecuador e membri dei nuclei antiguerriglia che avevano combattuto contro Sendero Luminoso, prese d'assalto la miniera di Toquepala (Dipartimento di Tacna) con l'intento di spodestare l'allora presidente Alberto Fujimori.\nDopo questa azione, condotta in un periodo durante il quale il regime di Fujimori stava iniziando a perdere consenso, Ollanta Humala, insieme al manipolo di soldati che aveva sollevato, continu\u00f2 a denunciare alle popolazioni andine l'illegalit\u00e0 del governo Fujimori e la corruzione dei capi militari delle Forze Armate peruviane. In seguito ai disordini creati da Ollanta Humala, Alberto Fujimori fu costretto a fuggire dal paese e il governo transitorio di Valent\u00edn Paniagua che gli succedette, offr\u00ec ad Humala una amnistia se avesse accettato di deporre le armi.\nL'amnistia ed il governo di transizione.\nDurante questo periodo, fra il 2001 e il 2002 Ollanta Humala ottenne la laurea in Scienze Politiche presso la Pontificia Universit\u00e0 Cattolica del Per\u00fa. Con l'appoggio dei politici che erano stati in precedenza oppositori tradizionali di Alberto Fujimori, Humala pot\u00e9 tornare ai suoi incarichi militari e fu nominato addetto militare presso l'ambasciata peruviana di Parigi e in seguito a Seoul. Nel 2004 fu congedato dall'esercito.\nCandidature presidenziali.\nNell'ottobre del 2005 Humala si \u00e8 proclamato leader del Partido Nacionalista Peruano e ha proposto la sua candidatura alla Presidenza del Per\u00fa alle elezioni politiche del 2006. Non avendo potuto iscrivere il partito in tempo utile presso il Tribunale Nazionale delle Elezioni, si \u00e8 alleato con il partito Uni\u00f3n por el Per\u00fa, designando come vicepresidenti, in caso di elezione, due membri di quest'ultimo gruppo: Gonzalo Garc\u00eda N\u00fa\u00f1ez, membro del Consiglio di Amministrazione del Banco Central de Reservas del Per\u00fa, e Carlos Alberto Torres Caro, avvocato.\nNei mesi di novembre e dicembre 2005 la comunit\u00e0 ebrea peruviana ha accusato Humala e il suo partito di perseguire una politica xenofoba e razzista. In seguito, per\u00f2, dopo un incontro fra il leader della comunit\u00e0 ebraica Isaac Mekler e Ollanta Humala, le posizioni si sono ammorbidite, fino al punto che, alla promessa di candidatura per un posto nel Parlamento di Lima, lo stesso Mekler ha aderito al Partido Nacionalista Peruano. Le relazioni con la comunit\u00e0 ebraica si sono spinte molto oltre, tanto che ad oggi, il principale sponsorizzatore e finanziatore della campagna di Humala \u00e8 il multimilionario peruviano di origini ebree Isaack Galski, proprietario di un'importante flotta di pescherecci, nonch\u00e9 di molte fabbriche conserviere. Ollanta Humala ha potuto quindi portare avanti una campagna elettorale senza badare a spese, potendo disporre di risorse molto superiori a quelle a disposizione della sua principale antagonista, la democristiana Lourdes Flores Nano.\nOllanta Humala ha dichiarato di ispirarsi e di nutrire ammirazione per Juan Velasco Alvarado e per le politiche nazionaliste del governo militare al potere nel periodo 1968-1980.\nHumala gode di una forte popolarit\u00e0 nella zona meridionale del paese, per la sua critica al modello neoliberista e ai partiti politici tradizionali, colpevoli, a suo parere, di non avere mai rispettato le aspettative del popolo.\nIl 5 febbraio 2006 ha dichiarato che in caso di vittoria sar\u00e0 legalizzato l'aborto (oggi vietato dalla legge). Tale proposta ha ricevuto la pi\u00f9 ferma opposizione della Chiesa cattolica e della Conferenza Episcopale Peruviana.\nSi ricandida alle elezioni presidenziali del 2011 presentandosi come candidato socialdemocratico pragmatico con posizioni in ambito etico di \"cattolico conservatore\" mostrandosi apertamente contrario ad aborto, matrimonio gay ed adozioni. Al primo turno arriva in testa con il 31,6%, sfider\u00e0 al ballottaggio la candidata della destra Keiko Fujimori. Il 6 giugno 2011 risulter\u00e0 vincitore del ballottaggio, divenendo il nuovo Presidente del Per\u00f9."}
{"id": "380447", "revid": "1335892", "url": "https://it.wikipedia.org/wiki?curid=380447", "title": "Heinz Heger", "text": "Nel 1972 Kohout, utilizzando lo pseudonimo di Heinz Heger, pubblic\u00f2 \"Die M\u00e4nner mit dem rosa Winkel\" - tradotto in molte lingue e pubblicato in italiano con il titolo \"Gli uomini con il triangolo rosa\" - una delle pochissime testimonianze autobiografiche, insieme a quella dell'internato gay alsaziano Pierre Seel, relative alle condizioni di vita e al trattamento riservato agli omosessuali all'interno dei lager nazisti.\nBiografia.\nHeinz Heger nacque a Vienna da una famiglia cattolica; il padre era impiegato statale. La madre era una donna molto affettuosa e premurosa nei confronti del figlio: quando Heger decise di dichiararle le proprie inclinazioni sessuali, pur tenendole nascoste al padre, ella rispose, eccezionalmente considerando la rigida morale austriaca del tempo:\nNel periodo dell'annessione austriaca da parte della Germania avvenuta nel 1938, con la quale l'Austria divenne parte del \"Reich\" tedesco, Heger, che si disinteressava di politica, era studente universitario a Vienna. Nel marzo 1939, Heger venne convocato dalla Gestapo in seguito a un imprudente appunto inviato all'amante Fred, figlio di un gerarca nazista: \u00abAl mio amico Fred in amore eterno e profondissimo affetto\u00bb.\nHeger venne arrestato e condannato a sei mesi di carcere, in applicazione del paragrafo 175, come \"degenerato\"; il padre, in seguito allo scandalo, perse il lavoro e, disperato, si suicid\u00f2 lasciando una lettera per la famiglia: \u00abQuesto \u00e8 troppo per me! Vi prego di dimenticarmi. Dio protegga nostro figlio!\u00bb. Il suo amato Fred riusc\u00ec invece, probabilmente a causa dell'influenza del padre, ad essere prosciolto a causa di \"confusione mentale\".\nL'internamento nei lager.\nDopo aver scontato la pena prevista Heger, su ordine dell\"'Ufficio centrale per la sicurezza del Reich\" non venne liberato, ma venne invece deportato presso il campo di concentramento di Sachsenhausen, dove fu obbligato ad indossare, sulla casacca da internato, il triangolo rosa, marchio distintivo dei deportati omosessuali. A Sachsenhausen Heger e gli altri 180 deportati gay non potevano avere contatti con nessun altro prigioniero per il timore che potessero \"sedurlo\". I lavori pi\u00f9 duri e inutili venivano assegnati agli omosessuali per \"rieducarli attraverso il lavoro\": d'inverno erano obbligati a spazzare la neve con le mani accumulandola di lato, per poi ricevere ordine di spostarla (sempre con le mani) da un'altra parte.\nHeger riusc\u00ec a scampare in parte ai lavori pi\u00f9 duri, e quindi a sopravvivere, diventando l'amante di un \"Kap\u00f2\" imprigionato come criminale comune, in quello che egli defin\u00ec \"un rapporto di convenienza per ambo le parti\". Nel maggio 1940 Heger fu trasferito presso il campo di concentramento di Flossenb\u00fcrg, in Baviera ed internato presso il \"Block\" (blocco prigionieri) numero 6. A Flossenb\u00fcrg egli fu sottoposto nuovamente a un durissimo regime carcerario, al disprezzo del personale di guardia delle SS e degli altri internati, ma sempre riusc\u00ec a sopravvivere grazie alle numerose \"amicizie\" con \"Kap\u00f2\", e forse anche di una SS omosessuale, che lo \"protessero\" da una morte quasi certa. Nei lager, infatti, l'omosessualit\u00e0, pur duramente osteggiata era clandestinamente praticata, soprattutto dai delinquenti comuni che ricoprivano posizioni di comando all'interno della gerarchia degli internati.\nNell'estate 1943 il comandante delle SS, Heinrich Himmler decise che gli omosessuali \"ariani\" avrebbero dovuto essere \"rieducati\" a un comportamento sessuale \"ortodosso\"; per questo egli ordin\u00f2 che fossero obbligati a frequentare regolarmente il bordello del campo, rifornito con internate \"ariane\" obbligate a prostituirsi. Heger descrive queste umilianti esperienze come \"non solo imbarazzanti, ma anche strazianti\".\nLa liberazione e il dopoguerra.\nIl 24 aprile 1945, con l'avvicinarsi delle forze anglo-americane, il campo venne sgombrato ed Heger obbligato ad una marcia della morte verso il campo di Dachau. Pochi giorni dopo egli venne liberato, prima di raggiungere Dachau, nei pressi di Cham.\nDopo la guerra Heger rientr\u00f2 a Vienna, dove cerc\u00f2 di ottenere i risarcimenti previsti per gli ex-internati. L'ufficio preposto alla pratica non riconobbe le sue istanze, in quanto i risarcimenti erano riservati agli ex-internati per motivi politici: egli, dopo sei anni di prigionia, ricevette, come \"risarcimento\", un buono per l'acquisto di un fornello a gas. Heger scrisse in seguito di considerarsi fortunato: il paragrafo 175 non venne abolito dopo la guerra e le forze di occupazione anglo-americane non riconobbero il periodo trascorso in un lager come legalmente valido ai fini dei termini di prigionia, e reincarcerarono molti omosessuali per terminare di scontare la pena.\nHeinz Heger mor\u00ec nella sua citt\u00e0 natale nel marzo 1994; tra i suoi effetti personali venne ritrovato il triangolo rosa indossato sulla sua casacca da internato con sovrapposto il suo numero di prigioniero: 1896. \u00c8 l'unico esempio di triangolo rosa appartenuto a un detenuto omosessuale conosciuto; attualmente \u00e8 propriet\u00e0 del \"United States Holocaust Memorial Museum\" di Washington.\nIl libro.\n\"Gli uomini con il triangolo rosa\" fu, nel 1972, il primo documento in prima persona relativo all'internamento di omosessuali nei lager nazisti. Fino ad allora il tema era ignoto al pubblico, ignorato dalla storiografia ufficiale se non -talvolta- persino deliberatamente censurato. La documentazione in materia era scarsa e frammentaria, e non esistendo alcuna testimonianza diretta, era facile negare puramente che l'episodio fosse mai avvenuto, come facevano anche alcune associazioni di ex-deportati che non volevano che il proprio nome fosse \"sporcato\" dalla presenza di omosessuali nelle loro file. Da qui l'importanza dell'apparizione delle testimonianze dirette, a cui l'autobiografia di Heger diede il via.\nKohout non scrisse di persona il libro, per la stesura del quale si avvalse della collaborazione dell'amico giornalista Hans Neumann. Si spiega cos\u00ec perch\u00e9 questo memoriale appaia per alcuni versi differente dagli altri che sono stati scritti dopo: il tono della narrazione \u00e8 infatti romanzato, con momenti di sdegno enfatico e retorico di solito assenti nei documenti di questo tipo.\nInoltre, la narrazione \u00e8 stata editata puntando il riflettore su episodi giudicati meglio adatti a garantire un successo di vendita, e il libro ha avuto infatti un impatto enorme, soprattutto all'interno della comunit\u00e0 gay. Era la prima volta che una ex vittima della persecuzione nazista rompeva il silenzio. Il libro fu quindi tradotto in svariate lingue, e per molti anni fu addirittura il solo documento in prima persona disponibile sul tema.\nNon \u00e8 eccessivo dire che l'impatto emotivo di quest'opera contribu\u00ec a rompere il silenzio attorno a questo tema tab\u00f9, ad accendere la speranza di trovare altri testimoni disposti a parlare della propria esperienza (cosa che in effetti avvenne), e in definitiva a spianare la strada alle opere successive, anche realizzate con metodi storiografici pi\u00f9 scientifici, come ad esempio il documentario \"Paragraph 175\"."}
{"id": "380448", "revid": "39558", "url": "https://it.wikipedia.org/wiki?curid=380448", "title": "Josef Kohout", "text": ""}
{"id": "380450", "revid": "83531", "url": "https://it.wikipedia.org/wiki?curid=380450", "title": "Jos\u00e9 Manuel Fuente", "text": "Soprannominato \"El Tarangu\", fu attivo tra i professionisti nella prima met\u00e0 degli anni 1970; specialista dei Grandi giri, vinse due Vuelta a Espa\u00f1a. Grazie alle caratteristiche di scalatore seppe mettere in difficolt\u00e0 un campione come Eddy Merckx, che pure sulle montagne lo temeva; i suoi risultati furono tuttavia spesso penalizzati da tattiche di gara errate.\nCarriera.\nPassato professionista nel 1970 con la Karpy-Licor, nel 1971 si trasfer\u00ec alla KAS-Kaskol. Concentr\u00f2 la sua carriera nelle grandi corse a tappe: al Giro d'Italia arriv\u00f2 secondo dietro a Merckx nel 1972, collezion\u00f2 9 successi di tappa e 15 giorni in maglia rosa oltre a quattro, consecutive (dal 1971 al 1974), maglie verdi della classifica del Gran Premio della Montagna e tre passaggi consecutivi sulla Cima Coppi (nel 1972, nel 1973 e nel 1974).\nAl Tour de France 1973 sembrava destinato alla vittoria, quando trov\u00f2 sulla sua strada il connazionale Luis Oca\u00f1a a strappargli un altro successo che sembrava suo, dopo il Giro del 1972: stavolta fu addirittura terzo, alle spalle anche di Bernard Th\u00e9venet. Fra le sue vittorie si ricordano comunque le due alla Vuelta a Espa\u00f1a, nel 1972 e nel 1974 e il Giro di Svizzera nel 1973.\nSi ritir\u00f2 nel 1976, dopo che gli venne ritirata la licenza per correre a causa di una grave infezione renale. Dopo il ritiro divenne gestore di un negozio di articoli sportivi ad Oviedo nonch\u00e9, nel 1988, direttore sportivo della squadra CLAS. Mor\u00ec il 18 luglio 1996, a soli 50 anni, per una pancreatite acuta; nel maggio dello stesso anno aveva peraltro subito un trapianto di rene."}
{"id": "380453", "revid": "287204", "url": "https://it.wikipedia.org/wiki?curid=380453", "title": "Jos\u00e8 Manuel Fuente", "text": ""}
{"id": "380454", "revid": "1318658", "url": "https://it.wikipedia.org/wiki?curid=380454", "title": "Vuelta", "text": ""}
{"id": "380456", "revid": "110157", "url": "https://it.wikipedia.org/wiki?curid=380456", "title": "The Firstborn Is Dead", "text": "The Firstborn Is Dead \u00e8 il secondo album della rock band Nick Cave and the Bad Seeds, pubblicato nel 1985.\nIl titolo dell'album allude al gemello primogenito nato morto del cantante Elvis Presley, la cui nascita \u00e8 raccontata in chiave mitologica in \"Tupelo\", ispirata da un brano omonimo del cantante blues John Lee Hooker, che tratta dell'alluvione che colp\u00ec l'omonima citt\u00e0, luogo natio di Presley stesso, nel 1927.\nIl brano \"Wanted Man\", originariamente scritto da Bob Dylan e interpretato da Johnny Cash, presenta un testo rielaborato da Cave.\nTracce.\nPresenti solo nell'edizione CD:"}
{"id": "380458", "revid": "123719825", "url": "https://it.wikipedia.org/wiki?curid=380458", "title": "From the Cradle to Enslave", "text": "From the Cradle to Enslave \u00e8 il secondo EP del gruppo musicale britannico Cradle of Filth, pubblicato il 2 novembre 1999 dalla Music for Nations.\nContiene due pezzi inediti, due cover, un remix e una traccia \"risuonata\".\nIl singolo.\nPer la traccia che d\u00e0 il titolo all'EP \u00e8 stato girato un videoclip: il primo per i Cradle of Filth. \u00c8 stato diretto da Alex Chandon, regista del film che vede protagonista lo stesso Dani Filth: \"Cradle of Fear\".\nDi questo videoclip, esistono due versioni: censored e uncensored. La seconda contiene immagini di violenza estrema e alcuni nudi. Entrambe le versioni si possono trovare nel VHS/DVD \"PanDaemonAeon\", pubblicato lo stesso anno.\nEdizioni.\nNell'edizione uscita negli Stati Uniti, il 14 dicembre del 1999, il remix, \"Pervert's Church (From the Cradle to Deprave)\", \u00e8 stato sostituito da un'altra cover: \"Dawn of Eternity\" dei Massacre.\nTracce.\nTesti a cura di Dani Filth, musiche dei Cradle of Filth, eccetto dove indicato."}
{"id": "380459", "revid": "287204", "url": "https://it.wikipedia.org/wiki?curid=380459", "title": "Controtempo", "text": ""}
{"id": "380460", "revid": "125696171", "url": "https://it.wikipedia.org/wiki?curid=380460", "title": "Cibreo", "text": "Il cibreo \u00e8 un tipico secondo piatto della cucina fiorentina.\n\u00c8 celebre per essere stato uno dei cibi preferiti da Caterina de' Medici che tent\u00f2 di esportarlo in Francia, peraltro senza successo duraturo, a differenza di altri piatti fiorentini che furono assimilati e copiati dall'arte culinaria transalpina, come il papero al melarancio divenuto canard \u00e0 l'orange o la zuppa di cipolle, originaria di Certaldo, diventata soupe d'oignons.\nSi racconta che la regina dal sangue fiorentino fosse talmente golosa di questo piatto da prenderne una pericolosissima indigestione.\nNonostante le sue illustri predilezioni reali, il cibreo \u00e8 un piatto semplicissimo, a base di uova, arricchite con brodo di carne, cipolle, salvia, fegatini, creste, bargigli e testicoli di pollo.\nPellegrino Artusi, nel suo famoso \"la scienza in cucina e l'arte di mangiar bene\", ne fornisce questa ricetta:\n\"Il cibreo \u00e8 un intingolo semplice, ma delicato e gentile, opportuno alle signore di stomaco svogliato e ai convalescenti. Prendete fegatini (levando loro la vescichetta del fiele com'\u00e8 indicato nel n. 110), creste e fagiuoli di pollo; le creste spellatele con acqua bollente, tagliatele in due o tre pezzi e i fegatini in due. Mettete al fuoco, con burro in proporzione, prima le creste, poi i fegatini e per ultimo i fagiuoli e condite con sale e pepe, poi brodo se occorre per tirare queste cose a cottura.\"\n\"A tenore della quantit\u00e0, ponete in un pentolino un rosso o due d'uova con un cucchiaino, o mezzo soltanto, di farina, agro di limone e brodo bollente frullando onde l'uovo non impazzisca. Versate questa salsa nelle rigaglie quando saranno cotte, fate bollire alquanto ed aggiungete altro brodo, se fa d'uopo, per renderla pi\u00f9 sciolta, e servitelo. Per tre o quattro creste, altrettanti fegatini e sei o sette fagiuoli, porzione sufficiente a una sola persona, bastano un rosso d'uovo, mezzo cucchiaino di farina e mezzo limone.\"\n\"I granelli del n. 174, lessati e tagliati a filetti, riescono buoni anch'essi cucinati in questa maniera.\"\nEtimologia.\nL'etimologia della parola \"cibreo\" \u00e8 stata a lungo dibattuta. Il primo a tentare una soluzione \u00e8 stato Napoleone Caix, che ha ipotizzato una provenienza dal latino volgare *\"cirbarius\" derivato a sua volta da CIRBUS, rete intestinale. Giovanni Alessio ha proposto un pi\u00f9 nobile (anche se non attestato) CIBUS REGIUS, cibo reale, ma la provenienza latina di questo termine \u00e8 da escludere, dal momento che le sue prime attestazioni sono molto tarde, e quindi \u00e8 da escludersi anche la proposta di far derivare la parola da *\"zingibereus \"(dal latino ZINGIBER, zenzero) avanzata da Angelico Prati e ripudiata dallo stesso qualche anno dopo.\nProprio quest'ultimo studioso ha avanzato l'ipotesi che la parola \"cibreo\" derivi dall'antico francese \"civ\u00e9\" (moderno \"civet\"), derivato di \"cive\", cipolla, a sua volta dal latino CAEPA. Questa proposta pare la pi\u00f9 giustificabile sia dal punto di vista della compatibilit\u00e0 formale, sia dal punto di vista semantico, ed \u00e8 accolta, tra gli altri, dallo studioso di etimologia Alessandro Parenti dell'Universit\u00e0 degli Studi di Trento."}
{"id": "380462", "revid": "287204", "url": "https://it.wikipedia.org/wiki?curid=380462", "title": "Contrattempo", "text": ""}
{"id": "380465", "revid": "2225", "url": "https://it.wikipedia.org/wiki?curid=380465", "title": "Clerks", "text": ""}
{"id": "380470", "revid": "1381093", "url": "https://it.wikipedia.org/wiki?curid=380470", "title": "Cruelty and the Beast", "text": "Cruelty and the Beast \u00e8 il terzo album in studio del gruppo musicale britannico Cradle of Filth, pubblicato il 27 aprile 1998 dalla Music for Nations.\nIl disco.\n\u00c8 un concept album.\nDotato di un sound molto \"crudo\", ha spiazzato gran parte dei fans acquisiti con il precedente \"Dusk... and Her Embrace\", pi\u00f9 sinfonico.\nL'intero album \u00e8 incentrato sulla vita (vizi &amp; perversioni) della contessa ungherese Erzs\u00e9bet B\u00e1thory. Passata alla storia per la sua crudele spietatezza: ella era difatti convinta che, solo immergendo il proprio corpo in vasche colme di sangue di vergini, avrebbe potuto preservare dal tempo la propria bellezza.\nEdizioni.\nSono due le edizioni limitate di \"Cruelty and the Beast\":\nLa prima contiene 5 bonus track, tutte nel \"bonus CD\": il ri-arrangiamento dell'ultima traccia del disco, tre cover (Venom, Iron Maiden, Sodom), e un remix del primo singolo della band \"Twisted Nails of Faith\".\nLa seconda contiene le stesse bonus track: dalla track-list, per\u00f2, \u00e8 stata omessa la traccia #9 \"Portrait of the Dead Countess\", e l'ultima \u00e8 stata sostituita dal 'suo' ri-arrangiamento.\nIl 20 maggio dello stesso anno \u00e8 inoltre uscita l'edizione giapponese contenente la cover degli Iron Maiden, \"Hallowed Be Thy Name\", come ultima traccia.\n\"Cruelty and the Beast \u2013 Re-Mistressed\".\nPrevista inizialmente per il 2017, una versione remixata e rimasterizzata dell'album doveva essere pubblicata nel 2018. In seguito, la Sony Music (via Music for Nations) ha annunciato l'uscita per il 1\u00ba novembre 2019. E, successivamente, come anteprima, \u00e8 stato diffuso il brano che chiudeva l'album: \"Lustmord and Wargasm (the Lick of Carnivorous Winds)\".. In questa rivisitazione sar\u00e0 presente anche la cover di \"Hallowed Be Thy Name\" degli Iron Maiden, ai tempi inclusa nell'edizione limitata del disco.\nTracce.\nTesti di Dani, musiche dei Cradle of Filth, eccetto dove indicato."}
{"id": "380472", "revid": "298055", "url": "https://it.wikipedia.org/wiki?curid=380472", "title": "Ranocchi fritti", "text": "I ranocchi fritti o \"all'uovo\" sono un piatto tipico della piana occidentale fiorentina, ricca di laghetti e corsi d'acqua, soprattutto di Brozzi, Lecore, San Donnino, San Piero a Ponti, San Mauro a Signa e Sant'Angelo a Lecore. \nDopo un periodo di oblio, iniziato nel secondo dopoguerra e dovuto al crescente benessere che ha fatto passare un po' in secondo piano le ricette povere (oltre alla riduzione dei luoghi di \"pesca\" delle rane per il boom edilizio ed industriale della zona), sono stati riscoperti dalla ristorazione locale e sono tornati protagonisti di numerose sagre e feste.\nSi ottengono lasciando riposare per un'oretta i ranocchi spellati in un composto di uova sbattute, sale e limone, per poi infarinarli e friggerli in olio bollente."}
{"id": "380477", "revid": "289247", "url": "https://it.wikipedia.org/wiki?curid=380477", "title": "Atletica leggera alle olimpiadi estive 1904", "text": ""}
{"id": "380488", "revid": "124111161", "url": "https://it.wikipedia.org/wiki?curid=380488", "title": "Pace Microtechnologies", "text": "Pace Microtechnologies (nota anche come PACE) era un'azienda britannica che produce decoder principalmente per aziende come British Sky Broadcasting (BSkyB), SKY Italia, Viasat, Foxtel e cos\u00ec via.\nBreve storia.\nPace Microtechnologies \u00e8 stata fondata nel 1982. Nel 1987 viene prodotto il primo decoder che ha permesso all'azienda britannica di diventare leader nel settore.\nLa societ\u00e0 era quotata alla Borsa di Londra fino a dicembre 2015, pochi mesi prima di essere assorbita da Arris Group.\nPrincipali prodotti.\nPace produce esclusivamente decoder per:"}
{"id": "380501", "revid": "23390", "url": "https://it.wikipedia.org/wiki?curid=380501", "title": "A. E. Housman", "text": ""}
{"id": "380504", "revid": "474175", "url": "https://it.wikipedia.org/wiki?curid=380504", "title": "Neccio", "text": "I necci, chiamati anche nicci, ciacci o cian sono un piatto tipico a base di farina di castagne. \nOggi si tende a considerare il neccio come un dolce, ma le popolazioni rurali lo consumavano accompagnato con vivande salate.\nDiffusione.\nIl neccio \u00e8 tipico di Pescia e della Montagna Pistoiese, della Lucchesia, dell'alta Versilia, della Garfagnana, del Frignano e dell'alta valle del Reno. Viene inoltre preparato in Corsica dov'\u00e8 conosciuto come \"nicciu\".\nDenominazioni.\nAltri nomi utilizzati per i necci sono ciacci(in Versilia, alta Garfagnana e Frignano), cacc\u00ecn (in provincia della Spezia), pan\u00e8lle (Sestri Levante e dintorni) castagnacci o patolle (aventi un impasto pi\u00f9 consistente) o nicci (in Corsica).\nPreparazione.\nL'impasto \u00e8 costituito da farina di castagne, acqua e poco sale.\nLa difficolt\u00e0 maggiore \u00e8 data per\u00f2 dalla cottura, per la quale sono necessarie sia una notevole perizia che appositi strumenti, detti \"testi\", in arenaria, da mettere sul fuoco del camino, oppure i \"ferri\" o \"forme\", che sono dei dischi di ferro con dei lunghi manici, che vanno messi sul piano della stufa a legna. Oggi i testi sono pi\u00f9 usati sul versante bolognese dell'Appennino, mentre sulla Montagna Pistoiese gli strumenti pi\u00f9 adoperati sono invece i ferri.\nLa cottura con i testi \u00e8 particolarmente elaborata: appena sono stati scaldati, su di un testo vengono posate due foglie di castagno, raccolte in estate e fatte rinvenire in acqua tiepida, poi un mestolo di impasto, altre due foglie e un altro testo caldo, fino a formare una pila. In questo modo il neccio non si attacca al testo e assume aroma e sapore dalle foglie.\nNecci ripieni.\nDopo cotti, i necci vengono generalmente farciti con ricotta (talvolta arricchita da scaglie di cioccolato fondente e/o canditi) e arrotolati sino ad assumere la forma di un cannolo.\nIl neccio pu\u00f2 essere consumato:"}
{"id": "380505", "revid": "327794", "url": "https://it.wikipedia.org/wiki?curid=380505", "title": "Christopher Paolini", "text": "Biografia.\nFiglio di due insegnanti di lettere che hanno abbandonato il lavoro per dedicarsi all'istruzione dei due figli (Angela Paolini, che ha ispirato l'omonimo personaggio dei suoi libri, e Christopher), \u00e8 nato il 17 novembre 1983 nel sud della California. Vive in Montana nella Paradise Valley, una zona selvaggia lungo il fiume Yellowstone, che ha ispirato lo stesso Paolini per i paesaggi descritti nei suoi libri. Non ha frequentato una scuola, ma sono stati i genitori a istruirlo. Incoraggiato anche da loro, scrisse \"Eragon\", suo romanzo d'esordio, ad appena quindici anni nel 1999, spinto dalla sua grande passione per la letteratura fantasy. Ha impiegato un anno a terminare la prima stesura e un altro anno per rivederlo.\nIl libro fu pubblicato a spese dei genitori nel 2002. Carl Hiaasen, giallista americano, scopr\u00ec il libro in una piccola libreria del Montana e lo propose al suo editore Alfred A. Knopf. \"Eragon\" arriv\u00f2 in vetta alle classifiche dei \"best seller\" pubblicata dal \"New York Times\". Ha venduto oltre un milione di copie in soli sei mesi nel 2003, \u00e8 rimasto per 87 settimane consecutive nella classifica dei best seller del New York Times e per 21 mesi consecutivi nella lista dei bestseller per giovani e adulti del Publisher's Weekly. Nel 2005 fu pubblicato il seguito di Eragon, \"Eldest\". Nel 2008 usc\u00ec il terzo libro del ciclo, \"Brisingr\", e l'8 novembre 2011 il quarto e ultimo libro, \"Inheritance\".\nLe opere di Paolini, nel 2012, sono state tradotte in quarantanove lingue ed hanno venduto pi\u00f9 di 30 milioni di copie nel mondo. Per questo \u00e8 entrato, nel gennaio 2011, nel Guinness dei primati come \"pi\u00f9 giovane autore al mondo ad aver scritto una serie bestseller\".\nPaolini ha dichiarato di avere origini italiane, da parte del nonno paterno, e di aver ottenuta la doppia nazionalit\u00e0 insieme alla sorella e alla sua famiglia.\nTra le \"muse\" di Paolini figurano i lavori di J. R. R. Tolkien, Terry Brooks, E. R. Eddison e il poema epico \"Beowulf\". Paolini ha dichiarato che \"Eragon\" \u00e8 stato ispirato dall'opera di Bruce Coville. Altre influenze letterarie includono David Eddings, Andre Norton, Brian Jacques, Anne McCaffrey, Raymond E. Feist, Mervyn Peake, Ursula K. Le Guin e Frank Herbert. Tra gli autori preferiti: Jane Yolen, Philip Pullman, Garth Nix, Lev Tolstoj, Octavia E. Butler, Peter H\u00f8eg e Evangeline Walton.\nPaolini al Lucca Comics del 2012 ha annunciato il nuovo attesissimo s\u00e9guito del \"Ciclo dell'eredit\u00e0,\" su cui ha ammesso di essere gi\u00e0 al lavoro, oltre ad un romanzo di fantascienza indipendente dal ciclo.\nIl 10 ottobre 2018 Paolini annuncia l'uscita, prevista per il 31 dicembre 2018, di una raccolta di tre racconti le cui vicende andranno ad intersecarsi con alcuni avvenimenti presenti nel Ciclo dell'Eredit\u00e0, ambientata quindi ad Alaga\u00ebsia. Il nome della raccolta sarebbe \"The Fork, the Witch, and the Worm \u2013 Tales from Alaga\u00ebsia (Volume 1: Eragon)\", poi pubblicato in Italia come \".\""}
{"id": "380513", "revid": "125392438", "url": "https://it.wikipedia.org/wiki?curid=380513", "title": "Steve Albini", "text": "\u00c8 stato il front man di band fondamentali come i Big Black, i Rapeman e gli Shellac (questi ultimi ancora in attivit\u00e0). \u00c8 inoltre il fondatore della compagnia Electrical Audio, che opera con due studi di registrazione a Chicago e negli anni si \u00e8 imposta come una delle pi\u00f9 importanti realt\u00e0 del rock indipendente.\n\u00c8 considerato uno dei \"guru\" della scena alternativa americana.\nBiografia.\nNacque in California da immigrati torinesi e crebbe nel Montana. A 18 anni si trasfer\u00ec a Chicago per studiare giornalismo alla Northwestern University e in breve tempo divenne un punto di riferimento della locale scena hardcore punk e poi post hardcore, che contribu\u00ec in modo determinante a creare.\nNel 1981 si leg\u00f2 da membro esterno ai Naked Raygun. L'anno successivo fond\u00f2 i Big Black, gruppo seminale per l'evoluzione di generi come il post hardcore, il noise e l'industrial. Nella seconda met\u00e0 degli anni ottanta form\u00f2 i Rapeman e successivamente gli Shellac.\nSin dall'inizio ha affiancato alla sua attivit\u00e0 da musicista quella di produttore musicale, anche se Albini non gradisce questo termine e preferisce essere indicato come \"recording engineer\". Contrariamente a ci\u00f2 che succede abitualmente, Albini non riceve royalties per le sue incisioni. Albini ha stimato la sua apparizione come tecnico del suono in oltre 1500 album.\nSecondo Albini, far entrare il produttore nelle sessioni di registrazione distrugge spesso il lavoro del gruppo, in quanto dovrebbe semplicemente occuparsi di risolvere eventuali problemi e di \"catturare\" il suono migliore, non di controllare l'opera degli artisti dal punto di vista musicale. Ciononostante, il \"tocco\" produttivo di Albini presenta della caratteristiche ricorrenti cos\u00ec peculiari (voce mixata insolitamente bassa, basso predominante sulla chitarra, ripresa ambientale della batteria, utilizzo di riverberi naturali catturati da una moltitudine di microfoni \"vintage\") da risultare inconfondibile, quasi un marchio di fabbrica. Albini \u00e8 inoltre uno strenuo detrattore dell'incisione digitale, che ritiene qualitativamente inferiore (arriv\u00f2 a scrivere sul retro copertina dell'album dei Big Black \"Songs About Fucking\" l'emblematica frase \"The future belongs to the analog loyalists. Fuck digital\"): per questa ragione, lavora solo ed esclusivamente con procedimenti e supporti analogici.\nIl suo approccio chitarristico \u00e8 stato influenzato da tutti gli stili partoriti dal rock. Coi Big Black, Albini mostr\u00f2 la sua grammatica musicale, fatta di suoni abrasivi, rumori metallici e percussioni industriali. Nei suoi testi, cantati con voce urlata e spesso distorta, Albini descrive la sua vita, prendendola come esempio di quella di tutti i giovani delle societ\u00e0 occidentali, parlando delle ingiustizie subite e della deumanizzazione di ogni soggetto.\nIn passato \u00e8 stato profondamente criticato per la decisione di aver dedicato un 45 giri chiamato \"Il Duce\" a Benito Mussolini, prodotto ed eseguito con i Big Black: il disco raffigurava sulla copertina lo stesso Mussolini e sullo sfondo un tricolore; all'interno di questo, \u00e8 presente come primo brano l'omonima traccia \"Il Duce\". Tuttavia il brano, per ammissione del suo stesso autore (che ha anzi ribadito con forza le proprie posizioni progressiste e antifasciste), non \u00e8 altro che una provocatoria presa in giro del dittatore.\nNel 2013, in occasione del ventennale dell'album \"In Utero\" dei Nirvana, all'interno dell'edizione in boxset della ristampa del disco viene inclusa la lettera che Steve Albini scrisse alla band prima di iniziare le registrazioni, lettera che rappresenta una sorta di dichiarazione di intenti del produttore.\nAlbini \u00e8 famigerato nel mondo dell'indie per aver criticato aspramente l'industria musicale (come evidenziato nel suo discusso saggio del 1993 \"The Problem With Music\"), ma anche gli stessi festival \"alternativi\" (come il celebre Lollapalooza), nonch\u00e9 per i giudizi senza peli sulla lingua spesso riservati a molti suoi illustri colleghi: dai Sonic Youth, colpevoli a suo dire di essersi \"venduti\", ai Pixies, definiti \"una band che al suo meglio fa del blando college rock\", fino ai Nirvana liquidati come \"i R.E.M. col fuzzbox\" e \"una versione insignificante del sound di Seattle\" (tuttavia, dopo aver lavorato con loro, Albini rivaluter\u00e0 la band e ritratter\u00e0 queste affermazioni). Ha inoltre dichiarato di non voler mai incidere canzoni pop, ritenendola musica \"per bambini e per idioti\". Negli ultimi anni si \u00e8 pi\u00f9 volte espresso favorevolmente riguardo al download gratuito della musica e sull'idea dei live in streaming a pagamento ha detto: \"sembrano una \u201csoluzione COVID\u201d, che potrebbe portare a una piccola opportunit\u00e0 per espandere il concetto una volta che la pandemia sar\u00e0 finita. Per\u00f2 a essere onesti mi pare una soluzione inconsistente per sostituire del tutto i concerti\".\nOltre alla musica, Albini \u00e8 molto interessato anche al baseball, al poker e alla cucina."}
{"id": "380514", "revid": "74173", "url": "https://it.wikipedia.org/wiki?curid=380514", "title": "Guerra Polacco-Sovietica", "text": ""}
{"id": "380515", "revid": "74173", "url": "https://it.wikipedia.org/wiki?curid=380515", "title": "Guerra polacco-sovietica", "text": ""}
{"id": "380518", "revid": "36426", "url": "https://it.wikipedia.org/wiki?curid=380518", "title": "Pattona", "text": ""}
{"id": "380520", "revid": "114690931", "url": "https://it.wikipedia.org/wiki?curid=380520", "title": "Botijo", "text": "Il botijo \u00e8 un contenitore per liquidi, in ceramica, diffuso in Spagna. Ha un manico e due fori, uno pi\u00f9 grande per riempire il contenitore e un pi\u00f9 piccolo per spillarne il contenuto. Costruito in terracotta, ha la propriet\u00e0 di rinfrescare il liquido che contiene grazie all'evaporazione del liquido stesso che traspira dalla porosit\u00e0 della terracotta non smaltata (2,219 kilojoulie per grammo di acqua evaporata)."}
{"id": "380528", "revid": "7073", "url": "https://it.wikipedia.org/wiki?curid=380528", "title": "Zapatero", "text": ""}
{"id": "380605", "revid": "1982", "url": "https://it.wikipedia.org/wiki?curid=380605", "title": "Paolo Pietrangeli", "text": "Biografia.\nFiglio del regista Antonio Pietrangeli e di Margherita Ferrone, negli anni sessanta inizia a comporre canzoni a sfondo socio-politico, inserendosi ben presto nel filone della canzone di protesta. Dal 1966 fa parte del Nuovo Canzoniere Italiano. Alcune delle sue composizioni divengono estremamente popolari all'interno dei movimenti giovanili di sinistra a partire dalle agitazioni del 1968. Due in particolare si trasformano in veri e propri \"inni\", il cui successo perdurer\u00e0 negli anni a seguire: \"Valle Giulia\" e, soprattutto, \"Contessa\", entrambe incise con la seconda voce di Giovanna Marini, altra grande interprete delle canzoni di protesta.\nNel 2008 Ala Bianca pubblica \"Antologia\", doppio Cd che racchiude buona parte della sua produzione. In tutto 48 brani, tra i quali cinque inediti: \"Paure. Magari no (la Commessa)\", \"La questione meridionale\", \"Dibattito sulle sorti della sinistra e mozioni contrapposte in una notte desolata di Chianciano Terme (Sliding door)\", \"Fiore di Gaza\" e \"Addio padre madre addio (clandestino)\".\n\"Valle Giulia\".\n\"Valle Giulia\" \u00e8 ispirata dagli avvenimenti del 1\u00ba marzo 1968, quando presso la facolt\u00e0 di architettura dell'universit\u00e0 di Roma, situata in via di Valle Giulia, avviene il primo grave scontro tra gli studenti che occupano la Facolt\u00e0 e le forze dell'ordine. Il ritornello della canzone, \"non siam scappati pi\u00f9, non siam scappati pi\u00f9\", \"fotografa\" quel che avviene effettivamente: il primo esempio in Italia di contrapposizione diretta tra studenti e polizia.\n\"Contessa\".\nLa fama di Paolo Pietrangeli \u00e8 per\u00f2 dovuta soprattutto a \"Contessa\", vera e propria colonna sonora del 1968 italiano. Pare che Pietrangeli l'abbia scritta ispirandosi a una conversazione intercettata, in modo del tutto involontario, in un elegante caff\u00e8 di Roma nel Quartiere Trieste. \"Contessa\" diviene negli anni seguenti una canzone popolare nella vera accezione del termine. E della canzone popolare riprende stile e andamento, nonch\u00e9 l'argomentare che propaganda il parallelismo tra lotte operaie e studentesche (una delle parole d'ordine dell'attivit\u00e0 del movimento studentesco che infatti nel 1969 va a saldarsi con il montante autunno caldo delle proteste operaie).\nL'attivit\u00e0 cantautorale di Pietrangeli non si interrompe negli anni ed \u00e8 durata per tutta la sua vita. Tra le canzoni scritte in anni successivi a Contessa, \u00e8 da ricordare \"Il vestito di Rossini\", con la \"trouvaille\" dell'aria della canzone ispirata a una cavatina di Gioachino Rossini.\nIl cinema, la televisione, la politica.\nSul finire degli anni sessanta, parallelamente all'attivit\u00e0 musicale, Pietrangeli inizia a occuparsi attivamente di cinema. \u00c8 aiuto regista con Mauro Bolognini de \"L'assoluto naturale\" (1969), con Luchino Visconti in \"Morte a Venezia\" (1971) e con Federico Fellini in \"Roma\" (1972). Nel 1974 \u00e8 ancora aiuto regista con Paul Morrissey in due film direttamente ispirati da Andy Warhol: \"Flesh for Frankenstein\" e \"Blood for Dracula\".\nNello stesso 1974 debutta come regista con un documentario di forte impatto politico: \"Bianco e Nero\", un viaggio nel mondo del neofascismo e una denuncia delle collusioni tra una parte dello Stato e settori eversivi dell'estrema destra. Nel 1977 dirige \"Porci con le ali\", tratto dall'omonimo best seller di quegli anni. Nel 1980 torna alla regia per \"I giorni cantati\", cui partecipa come interprete anche Francesco Guccini.\nNegli anni successivi 'abbandona' di fatto la regia cinematografica per dedicarsi a tempo pieno alla regia televisiva e realizza sulle reti Fininvest programmi di vastissimo successo popolare come \"Maurizio Costanzo Show\" e \"Amici di Maria De Filippi\". La sua vita si divide tra il lavoro in TV e i concerti in giro per l'Italia, dove comunque sempre privilegia spazi di intervento politico come manifestazioni popolari e realt\u00e0 di base come sedi di partito e centri sociali. Il sodalizio televisivo con Maurizio Costanzo non viene incrinato neanche dall'ingresso in politica del presidente della Fininvest, Silvio Berlusconi, come leader del centro-destra nel 1994.\nPietrangeli stesso si candida alla Camera dei deputati nel 1996, con Rifondazione comunista, risultando non eletto. Nel 2001 si presenta al Senato nel collegio Roma-Tuscolano: ottiene il 5,5% dei voti e non ottiene il seggio. Nello stesso anno, con Wilma Labate e Roberto Giannarelli, dirige \"Genova. Per noi\", un documentario dedicato alle giornate del G8 di Genova, sfociate negli scontri tra manifestanti e forze di polizia e nella morte di Carlo Giuliani.\nNel 2009 aderisce al partito Sinistra Ecologia Libert\u00e0 di Nichi Vendola, mentre nel 2018 si ricandida alla Camera dei deputati con Potere al Popolo!, non venendo neanche stavolta eletto per via del mancato raggiungimento della soglia di sbarramento del 3%. \nMuore, all'et\u00e0 di 76 anni, il 22 novembre 2021."}
{"id": "380625", "revid": "339392", "url": "https://it.wikipedia.org/wiki?curid=380625", "title": "Cl\u00e1sica de San Sebasti\u00e1n", "text": ""}
{"id": "380626", "revid": "339392", "url": "https://it.wikipedia.org/wiki?curid=380626", "title": "Sergey Bubka", "text": ""}
{"id": "380628", "revid": "547034", "url": "https://it.wikipedia.org/wiki?curid=380628", "title": "Cristallizzazione frazionata", "text": "In chimica e ingegneria chimica, la cristallizzazione frazionata \u00e8 un tipo di cristallizzazione che avviene, come operazione unitaria, per la precipitazione controllata di un composto (soluto) in soluzione in un solvente mediante la variazione di un parametro fisico (pressione, temperatura, concentrazione).\nNel caso specifico, si intende con il termine \"cristallizzazione frazionata\" un processo in cui una massa solida contenente composti diversi viene portata oltre il punto di fusione e, mediante raffreddamento (solitamente lento) fino ad una precisa temperatura, si ottiene la precipitazione del soluto; la torbida viene quindi inviata alla separazione. Spesso questa separazione \u00e8 seguita da un ulteriore raffreddamento, con separazione ulteriore dello stesso composto, o di un altro, con valori di solubilit\u00e0 pi\u00f9 bassi - da qui il nome di cristallizzazione frazionata. I cristallizzatori sono gli apparecchi utilizzati per effettuare una cristallizzazione industriale.\nUn processo naturale che avviene nella litosfera \u00e8 la cristallizzazione frazionata dei liquidi vulcanici. Il magma femico (primario) infatti, risalendo verso la superficie terrestre, perde alcune sostanze che si solidificano (potendo solidificarsi a temperatura pi\u00f9 alta in confronto a sostanze acide), diventano pi\u00f9 pesanti e quindi si depositano sul fondo. In conseguenza di tale processo, il magma femico pu\u00f2 trasformarsi (perdendo sostanze basiche) in magma sialico ovvero secondario, e il processo inverso non pu\u00f2 avvenire.\nDescrizione del processo.\nIl processo di cristallizzazione frazionata \u00e8 quasi sempre un'operazione discontinua, fatta per lotti. Si riconoscono quindi in essa delle fasi precise :\nFrazionamento in petrologia.\nLa cristallizzazione frazionata \u00e8 uno dei principali processi geochimici e fisici che governano la formazione dei magmi all'interno della crosta terrestre e del mantello. Si parla di cristallizzazione frazionata quando in un fuso silicatico i cristalli che si segregano vengono separati dal liquido, che quindi cambia di composizione. La cristallizzazione frazionata \u00e8 il pi\u00f9 potente meccanismo di differenziazione magmatica.\nLa cristallizzazione frazionata si realizza generalmente secondo tre modalit\u00e0, che riflettono le condizioni geologiche del sistema in cui il processo ha luogo: differenziazione gravitativa, differenziazione per flusso o filtro-pressa.\nLa differenziazione gravitativa si realizza per contrasto di densit\u00e0 tra la fase liquida e il solido (fase minerale) che da esso si segrega. Se il contrasto di densit\u00e0 \u00e8 abbastanza elevato, i cristalli di minerali segregati possono concentrarsi nella parte bassa della camera magmatica o nella parte alta, a seconda che la densit\u00e0 del solido sia rispettivamente maggiore o minore della densit\u00e0 del liquido. In risposta a questo meccanismo di differenziazione del liquido residuale, si verifica una zonatura composizionale all'interno di una camera magmatica, con i termini ricchi in minerali stabili a pi\u00f9 alte temperature situati generalmente nella parte bassa e i liquidi pi\u00f9 evoluti nella parte alta. In realt\u00e0 tale situazione risponde a condizioni ideali del sistema, che in natura raramente si verificano. Di solito all'interno della camera magmatica si generano movimenti convettivi che si combinano con la differenziazione gravitativa e possono dare un'interpretazione di certe evidenze petrografiche non rispondenti al modello ideale sopra descritto. Un altro elemento di cui tenere conto nel processo di differenziazione magmatica \u00e8 che spesso la distanza che separa la zona di formazione dei magmi da quella di messa in posto \u00e8 molto grande e solitamente viene percorsa attraverso fratture, almeno nella litosfera.\nLa \"differenziazione per flusso\" si verifica in sistemi eterogenei, solido-liquido, in cui il magma fluisce laminarmente, ad esempio all'interno di filoni. In questo caso i solidi tendono a concentrarsi nella parte centrale del flusso, formando delle zone cumulitiche, che presentano variazioni sia tessiturali che composizionali dei minerali.\nIl meccanismo di differenziazione per \"filtro-pressa\" si verifica in condizioni di avanzata cristallizzazione del magma, \u00e8 quindi caratterizzato da un rapporto minerali segregati/liquido elevato. Il filtro-pressa si verifica quando il magma fluisce in fratture e pori con dimensione media inferiore alla dimensione media dei minerali cristallizzati, oppure in seguito ad un accumulo di solidi in prossimit\u00e0 di asperit\u00e0 dei condotti.\nFrazionamento nell'industria olearia.\nIl processo di frazionamento \u00e8 utilizzato nell'industria olearia per separare trigliceridi con una diversa distribuzione di acidi grassi e diverso punto di fusione. \nViene anche chiamato invernizzazione o con un anglicismo \"winterizzazione\" in quanto in origine comportava portare l'olio di cotone a temperature invernali. \nLa applicazione principale si ha nel separare oli solidi a temperatura ambiente, detti stearine o burri, da oli fluidi, detti anche oleine.\nSi possono anche separare cere, alcoli grassi a lunga catena, per chiarificare gli oli contenenti tracce di componenti di offuscamento.\nIl processo permette di separare oleina e stearina della palma o del palmisto, burro e olio di mango, burro e olio di karit\u00e9 ecc. e di rimuovere cere provenienti dai residui del guscio dei semi in oli come quello di mais o girasole.\nLa separazione termomeccanica pu\u00f2 avvenire con frazionamento a secco o, quando la resa \u00e8 insufficiente, con solvente o tensioattivi.\nRaffreddando lentamente l'olio si forma una pasta composta da cristalli di trigliceridi ad alto punto di fusione immersi nel liquido formato da trigliceridi a basso punto di fusione. Negli oli a cristallizzazione polimorfa, pi\u00f9 \u00e8 lento il raffreddamento pi\u00f9 si pu\u00f2 controllare il tipo di cristallizzazione che si forma. La fase liquida viene separata comprimendo la pasta.\nLa separazione e cristallizzazione di una fase solida nelle bottiglie di olio esposte al freddo \u00e8 un chiaro esempio di frazionamento.\nIl frazionamento con tensioattivo comporta l'utilizzo di un mezzo acquoso con un agente bagnante, un tensioattivo. La separazione tra la fase solida e quella liquida avviene poi in centrifuga.\nIl frazionamento con solvente comporta l'utilizzo di solventi organici: esano, acetone, metanolo ecc., e la separazione della fase liquida da quella solida con semplice lavaggio a bassa temperatura."}
{"id": "380630", "revid": "438678", "url": "https://it.wikipedia.org/wiki?curid=380630", "title": "Un dollaro d'onore", "text": "Un dollaro d'onore (\"Rio Bravo\") \u00e8 un film western del 1959 diretto da Howard Hawks, con John Wayne, Dean Martin, Ricky Nelson ed Angie Dickinson.\nNel 2014, \"Un dollaro d'onore\" \u00e8 stato inserito nel National Film Registry per meriti \"culturali, storici, ed estetici\" dalla Biblioteca del Congresso degli Stati Uniti.\nTrama.\nLo sceriffo John T. Chance (nella versione italiana John G. per tradurre la battuta \"T for trouble\" in \"G come guaio\") \u00e8 alle prese con un gruppo di banditi capeggiati dal perfido Nathan Burdette, un ricco latifondista del luogo, la cui banda \u00e8 responsabile di ripetute violenze e crimini nella cittadina di Rio Bravo.\nChance arresta per omicidio Joe Burdette, il fratello di Nathan, ma il gesto gli costa la crescente ostilit\u00e0 del signorotto del luogo. Per far fronte alle minacce, Chance pu\u00f2 contare soltanto sull'aiuto del vice-sceriffo ubriacone Dude, del vecchio sciancato Stumpy, del giovane pistolero \"Colorado\" Ryan e dell'affascinante giocatrice d'azzardo Feathers.\nQuesto gruppo eterogeneo e improvvisato trova nell'amicizia e nella complicit\u00e0 reciproche la chiave per affrontare con coraggio la spietata lotta contro la banda di Burdette. In cambio, ognuno trover\u00e0 il modo di riscattare la propria umile esistenza priva di gloria.\nRiconoscimenti.\nNel 2002, in un sondaggio della rivista \"Sight &amp; Sound\" proposto a diversi registi, Quentin Tarantino ha inserito \"Un dollaro d'onore\" al secondo posto nella classifica dei suoi 12 film preferiti, dopo \"Il buono, il brutto, il cattivo\" di Sergio Leone."}
{"id": "380638", "revid": "30274", "url": "https://it.wikipedia.org/wiki?curid=380638", "title": "Paris-Tours (ciclismo)", "text": ""}
{"id": "380645", "revid": "289247", "url": "https://it.wikipedia.org/wiki?curid=380645", "title": "Atletica leggera alle olimpiadi estive 1908", "text": ""}
{"id": "380649", "revid": "289247", "url": "https://it.wikipedia.org/wiki?curid=380649", "title": "Atletica leggera alle olimpiadi estive 1912", "text": ""}
{"id": "380651", "revid": "599", "url": "https://it.wikipedia.org/wiki?curid=380651", "title": "Centroide", "text": ""}
{"id": "380655", "revid": "767487", "url": "https://it.wikipedia.org/wiki?curid=380655", "title": "Chimosina", "text": "La chimosina, o rennina, \u00e8 un enzima appartenente alla classe delle idrolasi (ed alla famiglia delle peptidasi A1), necessario alla digestione della caseina presente nel latte.\nCaratteristiche.\n\u00c8 prodotta, assieme al pepsinogeno, dalle cellule adelomorfi (o zimogeniche) a livello delle ghiandole gastriche propriamente dette della mucosa dello stomaco. La sua produzione \u00e8 maggiore in periodo neonatale.\nLa specificit\u00e0 dell'enzima \u00e8 molto ampia e si sovrappone a quella della pepsina A. Il taglio preferenziale \u00e8 presso il sito Ser-Phe105\u253cMet-Ala della catena \u03ba della caseina."}
{"id": "380656", "revid": "1149807", "url": "https://it.wikipedia.org/wiki?curid=380656", "title": "Tecnologia meccanica", "text": "La tecnologia meccanica \u00e8 la parte della ingegneria meccanica che si occupa della realizzazione di un pezzo, partendo dalla materia prima o da un semilavorato, tramite i vari processi sino a giungere ad una forma ben definita, determinata dalle funzionalit\u00e0 a cui dovr\u00e0 far fronte l'oggetto in questione.\nComprende una serie razionale di operazioni, denominate \"fasi del ciclo di lavorazione\", che utilizzando le propriet\u00e0 delle materie prime, portano per successive approssimazioni un determinato oggetto metallico alla forma geometrica, alle dimensioni e alle propriet\u00e0 richieste. La tecnologia meccanica comprende pertanto, una serie di trasformazione dei materiali metallici.\nIn meccanica i materiali pi\u00f9 comunemente usati sono le leghe metalliche:\nI componenti meccanici dovranno avere le pi\u00f9 svariate geometrie, che gli verranno impresse tramite diversi processi di lavorazione:\nScelta dei procedimenti tecnologici.\nLa scelta di un procedimento tecnologico piuttosto di un altro procedimento dipende da svariati fattori, come, per esempio:\nLa necessit\u00e0 di far progredire la tecnica, obbliga l'uomo, a studiare incessantemente nuovi procedimenti basati essenzialmente sui seguenti principi:\nLa scelta di un procedimento tecnologico dev'essere esaurientemente giustificata, dato che oggigiorno si pu\u00f2 spesso ottenere lo stesso prodotto in modi differenti."}
{"id": "380661", "revid": "1149807", "url": "https://it.wikipedia.org/wiki?curid=380661", "title": "Premio culturale Osamu Tezuka", "text": "Il \u00e8 un riconoscimento conferito annualmente ad autori di manga. Il premio consiste in una coccarda, una statuetta la cui forma richiama quella di Astro Boy e un assegno da 2\u00a0000\u00a0000 yen (circa 14.500 euro) per il miglior manga, 1\u00a0000\u00a0000 yen per le altre categorie.\nQuesta onorificenza \u00e8 stata cos\u00ec chiamata in onore di Osamu Tezuka, creatore di diverse pietre miliari del mondo dei manga (come \"Astro Boy\") e considerato il padre del fumetto giapponese. Egli stesso \u00e8 stato a capo della giuria incaricata di assegnare il Premio Tezuka fino alla sua morte nel 1989.\nStoria.\nNato nel 1971 con il nome di Premio biannuale Osamu Tezuka, sponsorizzato dalla Sh\u016beisha per la sua testata \"Weekly Sh\u014dnen Jump\", si proponeva di premiare i giovani esordienti pi\u00f9 promettenti.\nNel 1995 venne istituito il Premio Tezuka, strutturato in diciassette categorie (due per manga e fumetti, cinque per anime e cartoni animati, quattro sia per manga sia per anime, sei per le opere dei fan) e conferito nell'ambito della AnimEast Convention.\nDal 1997, nella sua ultima incarnazione, il premio ha assunto il nome di Premio culturale Osamu Tezuka ed \u00e8 conferito in una cerimonia allestita dal quotidiano \"Asahi Shinbun\". Le categorie premiate sono:\nPremio culturale Osamu Tezuka.\n2013.\nI vincitori della 17\u00aa edizione del premio sono stati:\n2014.\nI vincitori della 18\u00aa edizione del premio sono stati:\n2015.\nI vincitori della 19\u00aa edizione del premio sono stati:\n2016.\nI vincitori della 20\u00aa edizione del premio sono stati:\n2017.\nI vincitori della 21\u00aa edizione del premio sono stati:\n2018.\nI vincitori della 22\u00aa edizione del premio sono stati:\n2019.\nI vincitori della 23\u00aa edizione del premio sono stati:\n2020.\nI vincitori della 24\u00aa edizione del premio sono stati:\n2021.\nI vincitori della 25\u00aa edizione del premio sono stati:"}
{"id": "380664", "revid": "767487", "url": "https://it.wikipedia.org/wiki?curid=380664", "title": "La signora del venerd\u00ec", "text": "La signora del venerd\u00ec (\"His Girl Friday\") \u00e8 un film del 1940 diretto e prodotto da Howard Hawks, remake del film \"The Front Page\".\nRientrante nel genere della screwball comedy, nel 1993 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nHildy Johnson \u00e8 una giornalista di successo, divorziata da Walter Burns, editore del giornale dove lavora. Quando si presenta in ufficio con il nuovo fidanzato, ribadendo la volont\u00e0 di smettere di lavorare al giornale e di dedicarsi alla vita famigliare, l'ex marito, che non vuole perderla come giornalista, mette in opera ogni stratagemma per ostacolare la sua partenza per il matrimonio e la luna di miele. Mentre blocca con un trucco il promesso sposo, Burns induce Hildy ad occuparsi del caso di Earl Williams, un condannato a morte che dovrebbe essere giustiziato il giorno dopo. Andata a intervistarlo in cella, Hildy si trova coinvolta nell'evasione di Williams, un poveraccio condannato per l'incapacit\u00e0 dello sceriffo che ha condotto le indagini, e decide di aiutarlo.\nProduzione.\nIl film si distingue per i frenetici dialoghi e le innovazioni nel campo della fonia di presa diretta. Il copione, lungo 191 pagine, \u00e8 insolito per un film della durata di 92 minuti. Se in media in un dialogo sono presenti dalle 100 alle 150 parole al minuto, ne \"La signora del venerd\u00ec\" la media \u00e8 di 240 parole al minuto. In realt\u00e0 gli scambi di battute tra i personaggi durante le riprese si sovrappongono. Per registrare in presa diretta le voci che si accavallano vennero utilizzati pi\u00f9 microfoni.\nLa scena del ristorante fu creata appositamente per il film, ma richiese pi\u00f9 tempo di quanto ci si aspettasse: ci vollero infatti quattro giorni per girarla. La difficolt\u00e0 risiedeva in fase di montaggio: visto che, mentre i protagonisti stanno mangiando, fuori dalla vetrata le comparse camminano per strada, occorreva fare molta attenzione affinch\u00e9 le stesse comparse non sparissero all'improvviso o si presentassero pi\u00f9 volte.\nDoppiaggio.\nLa pellicola esce in Italia col doppiaggio della CDC. Negli anni ottanta il film viene ridoppiato per la versione video.\nTitolo.\nIl titolo italiano nasce da scarsa conoscenza della lingua e letteratura inglese. \"His Girl Friday\" \u00e8 una trasposizione al femminile dell'espressione \"My Man Friday\", modo con cui Robinson Crusoe chiama il suo servo-suddito, dopo avergli dato il nome Friday (Venerd\u00ec), per commemorare il giorno in cui lo ha salvato. Quindi \"My Man Friday\" significa \"il mio servo Venerd\u00ec\" e \"His Girl Friday\" si potrebbe tradurre come \"la sua ragazza del Venerd\u00ec\" (nella variante pi\u00f9 colta) oppure \"la sua fedele schiava\"."}
{"id": "380669", "revid": "1381093", "url": "https://it.wikipedia.org/wiki?curid=380669", "title": "Dusk... and Her Embrace", "text": "Dusk... and Her Embrace \u00e8 il secondo album in studio del gruppo musicale britannico Cradle of Filth, pubblicato il 18 agosto 1996 dalla Music for Nations.\nIl disco.\nSecondo la maggior parte dei critici, si tratta del capolavoro della band di Ipswich.\nStrutturato quasi come un romanzo, narra l'amore tra un umano e una tenebrosa vampira e musicalmente \u00e8 caratterizzato, rispetto al predecessore, da maggiori sonorit\u00e0 sinfoniche.\nIn \"Haunted Shores\" compare in veste di ospite Cronos, cantante dei Venom, a cui \u00e8 affidata la narrazione delle strofe conclusive del disco. Il titolo della canzone \"The Graveyard by Moonlight\" \u00e8 lo stesso della 5\u00aa traccia del secondo demo della band, \"Orgiastic Pleasures Foul\", registrato nel 1992; i due brani tuttavia hanno in comune unicamente il titolo.\nEdizioni.\nSono due le edizioni limitate di \"Dusk... and Her Embrace\":\nLa prima contiene 2 bonus track, di cui una \u00e8 la cover di un brano degli Slayer.\nLa seconda contiene, all'interno della track-list, il rifacimento di una traccia originaria dell'EP \"V Empire or Dark Faerytales in Phallustein\".\n\"Dusk\u2026 and Her Embrace ~ The Original Sin\".\nPer il ventennale del disco \u00e8 stata pubblicata una versione dell'album contenente le registrazioni effettuate nel 1995 con la precedente line-up, quando ancora la band era sotto contratto per la Cacophonous Records.\nSi intitola \"Dusk\u2026 and Her Embrace ~ The Original Sin\" ed \u00e8 stato rilasciato sul mercato l'8 luglio del 2016.\nHa una diversa copertina e una differente track-list. Comprende, inoltre, le versioni demo di due tracce come bonus track.\nIn collaborazione con la Cacophonous Records, \u00e8 possibile ordinare la propria copia direttamente dal sito della band.\nTracce.\nTesti di Dani, musiche dei Cradle of Filth, eccetto dove indicato."}
{"id": "380677", "revid": "599013", "url": "https://it.wikipedia.org/wiki?curid=380677", "title": "Andrea No\u00e8", "text": "Soprannominato \"Brontolo\" dai colleghi per la caratteristica di lamentarsi spesso, \u00e8 stato spesso citato per la propria professionalit\u00e0 e come esempio per i giovani.\nCarriera.\nPassista-scalatore, passa professionista nel 1993, vestendo fino al 1996 e dal 1999 al 2002 la maglia della Mapei; in mezzo una parentesi di due anni all'Asics-CGA di Davide Boifava. Nel 2003 passa all'Alessio e nel 2005 alla neonata Liquigas, rimanendovi fino al 2009.\nSono questi gli anni migliori: nel 1998 trionfa in una tappa del Giro d'Italia a San Marino, e due giorni dopo, al termine della frazione di Schio, veste la maglia rosa di leader della classifica generale, perdendola il giorno successivo a Piancavallo; vince poi una tappa al Tour de Romandie 2000. Nella classifica generale del Giro d'Italia conclude quarto nel 2000 e nel 2003, e sesto nel 2001. Al Giro d'Italia 2006 corre come gregario del pi\u00f9 quotato per la vittoria finale Danilo Di Luca; al Giro d'Italia 2007 veste ancora per due giorni la maglia rosa, a oltre 38 anni di et\u00e0, prendendola al Santuario della Madonna della Guardia e cedendola al compagno Di Luca al termine della tappa di Brian\u00e7on. Viene inoltre convocato in Nazionale dal ct Franco Ballerini per i Campionati del mondo 2003 a Hamilton, in Canada.\nDopo aver prolungato il suo contratto con il team Liquigas sino alla stagione 2009, passa alla Ceramica Flaminia nel 2010 e nel 2011 corre con la Farnese Vini-Neri Sottoli il suo sedicesimo e ultimo Giro d'Italia. In quella \"corsa rosa\" si ritira durante la quattordicesima tappa, concludendo cos\u00ec la sua carriera. Pochi giorni dopo vince una kermesse a Vimercate nella specialit\u00e0 derny."}
{"id": "380678", "revid": "1305772", "url": "https://it.wikipedia.org/wiki?curid=380678", "title": "Battrick", "text": "Battrick \u00e8 un videogioco manageriale di cricket ispirato al manageriale di calcio \"Hattrick\". Nato grazie ad una discussione in un forum, \"Battrick\" - sotto la gestione del suo creatore \"BT-allanfc\" - \u00e8 diventato il gioco manageriale di cricket pi\u00f9 diffuso e conosciuto.\nIn \"Battrick\", gli utenti gestiscono una squadra di cricket nella divisione minore della nazione in cui si registrano e mirano - con la gestione degli allenamenti, delle tattiche e della compravendita - a migliorare la propria squadra e a ottenere successi nelle competizioni.\nAttualmente ci sono otto nazioni, ognuna con i propri campionati e le proprie coppe. Inoltre ci sono competizioni internazionali. Le nazioni sono: Inghilterra, Australia, India, Nuova Zelanda, Sudafrica, Caraibi, Pakistan e Sri Lanka.\n\"Battrick\" \u00e8 gratuito. Esiste inoltre una versione a pagamento che include diverse opzioni aggiuntive, come la gestione dei logo della squadra e l'accesso a statistiche aggiuntive. In ogni caso, non ci sono vantaggi nel gioco.\nLe partite sono disputate in tempo reale e includono un commento dettagliato palla per palla.\nOgni stagione dura sedici settimane reali (di cui quattordici comprendono le partite di campionato e due il fine stagione)."}
{"id": "380680", "revid": "1381093", "url": "https://it.wikipedia.org/wiki?curid=380680", "title": "V Empire or Dark Faerytales in Phallustein", "text": "V Empire or Dark Faerytales in Phallustein \u00e8 il primo EP del gruppo musicale britannico Cradle of Filth, pubblicato il 22 aprile 1996 dalla Cacophonous Records.\n\u00c8 composto da 6 brani: 5 inediti ed una rivisitazione di \"The Forest Whispers My Name\", brano gi\u00e0 presente nel disco d'esordio.\nDalla band \u00e8 considerato come un album, tanto che, all'apertura del libretto del terzo e del quarto disco si legge, rispettivamente: \"Chapter IV - \"Cruelty and the Beast\"\" e \"Chapter V - \"Midian\"\".\nIl disco.\nUscito per adempiere ai doveri contrattuali della band con la Cacophonous Records, \"V Empire\" sancisce un drastico cambio stilistico rispetto al precedente \"The Principle of Evil Made Flesh\": vengono introdotti elementi sinfonici e tecnici pi\u00f9 preponderanti, i quali caratterizzeranno il suono della band nelle produzioni successive."}
{"id": "380686", "revid": "1381093", "url": "https://it.wikipedia.org/wiki?curid=380686", "title": "The Principle of Evil Made Flesh", "text": "The Principle of Evil Made Flesh \u00e8 il primo album in studio del gruppo musicale britannico Cradle of Filth, pubblicato il 24 febbraio 1994 dalla Cacophonous Records.\nIl disco.\nDopo i precedenti demo fortemente influenzati dal Death metal, i Cradle of Filth si presentarono al grande pubblico con un disco inquadrabile stilisticamente nel Black Metal sinfonico, pur prendendone le distanze e caratterizzando il sound e le liriche in modo del tutto inedito e personale.\nLo scrittore Gavin Baddeley descrive cos\u00ec \"The Principle of Evil Made Flesh\" ed il ruolo che ebbe nella scena Black Metal dell'epoca:\nUn lavoro molto vicino al Black Metal dunque, ma radicalmente diverso in quanto ad atmosfere e temi trattati. Pur non disprezzando tematiche occulte e proto-sataniste, i Cradle of Filth incentrano i loro testi su vicende in cui la sensualit\u00e0, la sessualit\u00e0 e il vampirismo sono il cardine sui quali giostrare l'intero lavoro. Vengono difatti citate diverse divinit\u00e0 pagane e non, le cui figure sono in qualche modo collegate a tali concetti (Diana, Lilith, Baphomet, Ishtar, Ecate ed Eva tra i nomi pi\u00f9 noti). Viene anche citato il famoso motto \"Do What Thou Wilt\" di Aleister Crowley.\nTracce.\nTesti di Dani, musiche dei Cradle of Filth."}
{"id": "380687", "revid": "729019", "url": "https://it.wikipedia.org/wiki?curid=380687", "title": "Richard Taylor (politico)", "text": "Figlio del presidente degli Stati Uniti Zachary Taylor, deputato al senato della Louisiana, divenne tenente generale nell'esercito degli Stati Confederati durante la guerra di secessione.\nNato a Springfield presso Louisville, Kentucky, era figlio dell'ex Presidente degli Stati Uniti d'America Zachary Taylor, nonch\u00e9 cognato del futuro Presidente confederato Jefferson Davis. Fu educato prima in Europa, poi ad Harvard e Yale.\nServ\u00ec come segretario militare del padre durante la guerra messicana, dopo la quale divent\u00f2 un potente piantatore di zucchero.\nEntr\u00f2 in politica nel 1855, anno in cui fu eletto al Senato dello stato della Louisiana.\nAllo scoppio della guerra di secessione abbracci\u00f2 la Confederazione e, quasi senza precedente esperienza militare, prese il comando del 9\u00ba Reggimento di Fanteria della Louisiana nel luglio 1861.\nAvendo provato di essere un abile comandante in combattimento, fu promosso brigadier generale il 21 ottobre 1861, maggior generale il 28 luglio 1862 e tenente generale con decorrenza dall'8 aprile 1864.\nPrest\u00f2 servizio in Virginia, Mississippi e Louisiana ed \u00e8 ricordato per la sua vittoria sul maggior generale Nathaniel Banks a Mansfield (Louisiana) e per i suoi successi nella campagna del Red River.\nDopo la guerra scrisse \"Destruction and Reconstruction\" (\"Distruzione e Ricostruzione\", 1879). La memoria fu pubblicata una settimana prima della sua morte, avvenuta a New York, il 12 aprile 1879."}
{"id": "380688", "revid": "1714743", "url": "https://it.wikipedia.org/wiki?curid=380688", "title": "Filippo III di Borgogna", "text": "Origine.\nFilippo era l'unico figlio maschio di Giovanni Senza Paura, duca di Borgogna, conte di Borgogna (Franca Contea), Artois e Fiandre, e di Margherita, figlia del duca di Baviera-Straubing Alberto I, conte di Hainaut e di Olanda. Era membro, per ramo cadetto (conosciuto come terza dinastia di Borgogna), della dinastia dei Valois, allora regnante in Francia.\nBiografia.\nIl 28 gennaio 1405, fu nominato Conte di Charolais in appannaggio di suo padre e probabilmente lo stesso giorno fu fatto fidanzare con Michela di Valois (1395\u20131422), figlia del re di Francia Carlo VI ed Isabella di Baviera. Il matrimonio fu celebrato nel giugno del 1409.\nIl 10 settembre 1419, suo padre Giovanni Senza Paura incontr\u00f2 a Montereau il delfino di Francia, Carlo, per ratificare la pace con un ultimo colloquio chiarificatore. Sia il delfino che il duca Giovanni si presentarono accompagnati da una piccola scorta, per ci\u00f2 che ritenevano un incontro che avrebbe dovuto sancire una pace definitiva e duratura. Il colloquio fu invece aspro e si scambiarono reciproche accuse e la trattativa fall\u00ec. Mentre il delfino si ritirava, alcuni uomini della sua scorta si avventarono contro Giovanni e lo trafissero pi\u00f9 volte con la spada, uccidendolo. Questo omicidio, probabilmente non premeditato, vendicava l'assassinio del duca d'Orleans, Luigi di Valois, di dodici anni prima, ma riapriva una stagione di odio per la Francia.\nPrime fasi del potere ed alleanza con l'Inghilterra.\nA seguito dell'omicidio di suo padre, Filippo III a ventitr\u00e9 anni divenne duca di Borgogna, conte delle Fiandre, Artois e Franca Contea (Franche Comt\u00e9). Trovatosi cos\u00ec alla guida del partito dei borgognoni, accus\u00f2 suo cognato, il Delfino Carlo, di aver progettato l'omicidio del padre, e un sentimento di vendetta si propag\u00f2 nella popolazione di Parigi, arrivando alla conclusione che per i borgognoni era preferibile l'alleanza con gli inglesi a quella con gli armagnacchi.\nNel 1420 Filippo si alle\u00f2 con Enrico V di Inghilterra e con il Trattato di Troyes, del 21 maggio, fu stabilito il matrimonio tra Enrico V d'Inghilterra e Caterina, la figlia del re di Francia Carlo VI e Isabella di Baviera, che adottarono Enrico V e ripudiarono il loro figlio, il \u00abcosiddetto delfino\u00bb Carlo. Filippo affianc\u00f2 nel governo del regno di Francia il nuovo erede al trono Enrico. La Francia si trov\u00f2 cos\u00ec spaccata in due, quella controllata dai borgognoni e dagli inglesi e quella sotto il controllo del delfino e gli armagnacchi. Nel 1422 morirono sia Enrico V che Carlo VI, per cui il nuovo re di Francia, oltre che d'Inghilterra, fu un bambino di un anno, Enrico, affidato alla tutela di Giovanni, Duca di Bedford, fratello di Enrico V. Nel 1423 l'alleanza fu rafforzata con il matrimonio della sorella di Filippo, Anna col reggente di Enrico VI d'Inghilterra, Giovanni, Duca di Bedford, con il quale mantenne rapporti di cordiale collaborazione.\nFilippo, a Moulins-Engilbert, il 30 novembre 1424, spos\u00f2 in seconde nozze Bona d'Artois, vedova di suo zio, Filippo, Conte di Nevers, (1393\u20131425), figlia di Filippo d'Artois, Conte di Eu.\nDopo essere rimasto vedovo per la seconda volta, Filippo, nel 1426, accolse alla sua corte nel ducato di Borgogna, Pietro del Portogallo (duca di Coimbra) che per due anni rimase presso di lui; Pietro raccomand\u00f2 a Filippo la sorella Isabella, come moglie e nel 1428, Filippo invi\u00f2 una delegazione in Portogallo, che includeva il pittore Jan van Eyck, che fece due ritratti alla principessa Isabella, e rientr\u00f2 in Borgogna, nel 1429. Le nozze con Isabella (1397 - 17 dicembre 1471), figlia di Giovanni I di Portogallo e Filippa di Lancaster, furono celebrate a Bruges il 7 gennaio 1430.\nSempre nel 1430 il mattino del 23 maggio, a Compi\u00e8gne, le truppe del duca Filippo catturarono Giovanna d'Arco, che aveva tentato una sortita, ed in seguito Giovanni di Lussemburgo la consegn\u00f2, per 10.000 lire tornesi al vescovo di Beauvais, Pierre Cauchon, emissario della regina madre Isabella di Baviera e di Bedford. Gli inglesi le orchestrarono contro un processo per eresia e Giovanna fu messa al rogo il 30 maggio 1431.\nDopo questo tragico avvenimento, Filippo inizi\u00f2 delle trattative per riavvicinarsi a Carlo VII, che, nel frattempo era stato incoronato re di Francia a Reims. Il percorso fu lungo, ma, il 21 settembre 1435, si arriv\u00f2 al trattato di Arras, dove Filippo riconobbe Carlo VII come re di Francia, in cambio dell'umiliazione di Carlo per l'omicidio del padre di Filippo, Giovanni Senza Paura, e della piena sovranit\u00e0 sui suoi territori, con la prospettiva per la sua dinastia di poter ricevere il titolo reale.\nCambio di alleanza e ultimi anni di governo.\nL'alleanza con l'Inghilterra si ruppe nel 1435, quando Filippo III attacc\u00f2 Calais, in accordo con i termini del Trattato di Arras. La reazione inglese fu immediata creandogli una serie di conflitti nei Paesi Bassi, che, dopo che nel 1432 erano entrati a far parte dei possedimenti di Filippo, avevano migliorato le loro attivit\u00e0 commerciali, entrando in competizione con le citt\u00e0 dell'Hansa; gli inglesi inoltre in accordo con l'Hansa cercarono di penalizzare i commerci nelle Fiandre e nei Paesi Bassi. Nel 1437, infine Filippo, dovette respingere un attacco dell'imperatore Sigismondo, alleato degli inglesi, che rivendicava il ducato del Brabante. Comunque, nel 1439, i rapporti con gli inglesi si normalizzarono, firmando un trattato commerciale che fu poi rinnovato.\nL'alleanza con la Francia fu leale e Filippo fu di aiuto a Carlo VII, nella riconquista contro gli inglesi. Solo, nel 1439 e nel 1440, Filippo appoggi\u00f2 una rivolta dei nobili francesi e poi, nel 1456, quando il Delfino di Francia, Luigi, in urto col padre, dovette fuggire da Lione sotto l'attacco del re, Filippo gli diede ospitalit\u00e0 e protezione, ospitandolo nel Brabante e concedendogli una pensione di 36.000 lire.\nNegli ultimi anni di regno, il re di Francia, Carlo VII, ormai sicuro della vittoria sugli inglesi, inizi\u00f2 una politica di ostilit\u00e0 nei confronti del duca di Borgogna, Filippo; nelle controversie coi feudi confinanti, Carlo VII appoggiava sempre i contestatori di Filippo, inoltre Carlo rilev\u00f2, dalla duchessa di Sassonia, le rivendicazioni sul ducato di Lussemburgo, che era posseduto da Filippo, infine, dopo che nel 1454, Filippo si era proposto di guidare una crociata contro i Turchi per riprendere Costantinopoli, Carlo, tre anni dopo, ricevendo un'ambasceria ungherese, strinse un patto per una futura crociata contro i Turchi che riconosceva Carlo VII come capo supremo della crociata. Infine, con la successione di Luigi XI a Carlo VII, nel 1461, inizialmente i rapporti furono ottimi, in quanto Luigi, memore dell'aiuto ricevuto, volle Filippo con s\u00e9 al momento dell'incoronazione, ma poi gli interessi del regno di Francia prevalsero e il rapporto divenne conflittuale.\nFilippo riusc\u00ec a mantenere intatto il suo dominio, nonostante le rivendicazioni dell'imperatore, Sigismondo, che non gli volle riconoscere i titoli dei vari feudi che deteneva. Con i successivi imperatori del Sacro Romano Impero succeduti a Sigismondo, ebbe un rapporto meno conflittuale, ma non riusc\u00ec a farsi riconoscere il titolo di re.\nEspansione geografica.\nIl Duca di Borgogna prefer\u00ec espandere i suoi territori piuttosto che essere coinvolto nella Guerra dei cent'anni. Filippo incorpor\u00f2 nei possedimenti borgognoni il marchesato di Namur nel 1429 (1\u00ba marzo, acquistata dal marchese Giovanni III di Namur), nel 1421.\nPer quel che riguarda le Contee di Hainaut, d'Olanda, di Frisia e di Zelanda, Filippo dovette intervenire dal 1424 a fianco di suo cugino, Giovanni IV di Brabante, nella guerra contro la moglie, Giacomina di Wittelsbach o di Baviera, per il governo delle contee; sconfitta Giacomina, alla morte del cugino Giovanni, senza eredi, nel 1428, con il trattato di Delft riconsegn\u00f2 le contee a Giacomina, che lo riconobbe governatore ed erede. E, nel 1432, con l'abdicazione di Giacomina, Filippo eredit\u00f2 le contee.\nNel 1430, alla morte del Duca di Brabante, suo cugino Filippo di Saint-Pol (il fratello di Giovanni IV), eredit\u00f2 i Ducati di Brabante e Limburgo e il marchesato di Anversa. Nel 1441 acquist\u00f2 il ducato del Lussemburgo da Elisabetta di G\u00f6rlitz (1390 \u2020 1451) duchessa di Lussemburgo, la vedova di suo zio Antonio, duca di Brabante e di Limburgo. Filippo III inoltre manovr\u00f2 per assicurare al figlio illegittimo, Davide, gi\u00e0 vescovo di Th\u00e9rouanne, l'elezione a vescovo di Utrecht, nel 1456. Non desta meraviglia pertanto che nel 1435, Filippo cominciasse ad autodefinirsi il \"Grande Duca dell'Ovest\".\nIl mecenate.\nFilippo fu anche un mecenate, commissionando arazzi ed altre opere d'arte. Durante il suo regno la cappella borgognona divenne il centro musicale d'Europa, con l'attivit\u00e0 della scuola borgognona di compositori e cantori. Gilles Binchois, Robert Morton, e pi\u00f9 tardi Guillaume Dufay, i pi\u00f9 famosi compositori del XV secolo, fecero tutti parte della cappella di corte del Duca.\nRogier van der Weyden dipinse il ritratto in cui egli indossa il collare dell'Ordine del Toson d'oro.\nNel 1428, mand\u00f2 in Portogallo Jan van Eyck, per ritrarre la figlia di Giovanni I di Portogallo, Isabella, prima che Filippo la sposasse. Con l'aiuto dei pi\u00f9 esperti costruttori navali portoghesi, Filippo III costitu\u00ec un arsenale a Bruges.\nLa corte di Filippo era splendida e attraeva artisti e scrittori in gran numero. La letteratura borgognona e l'arte fiammingo-borgognona avevano raggiunto un notevole prestigio esercitando una egemonia sull'arte francese e soffocando sul nascere l'arte francese locale.\nConsiderazioni e ultimi anni di vita.\nIl Duca Filippo fu considerato un governante eccentrico, che incarn\u00f2 le virt\u00f9 della cavalleria. Rifiut\u00f2 di entrare nell'Ordine della Giarrettiera nel 1422, ma ne cre\u00f2 uno proprio nel 1430, l'Ordine del Toson d'oro, presumibilmente basato sui Cavalieri della Tavola Rotonda. Non ebbe una capitale fissa, ma stanzi\u00f2 la sua corte in diversi posti, generalmente Bruxelles, Bruges o Lilla. Tenne delle grandi feste per sottolineare il suo potere ai sudditi ed i cavalieri dell'Ordine viaggiarono spesso attraverso i suoi territori per partecipare ai tornei.\nNel 1457, Filippo riusc\u00ec a normalizzare i rapporti con la Lega anseatica, con un grande beneficio per Gand e soprattutto per Bruges.\nNel 1463, Luigi XI, dopo la richiesta dei territori previsto dal trattato di Arras, gli attizz\u00f2 dei disordini nella zona di Liegi ed infine avanz\u00f2 pretese su Toul, Verdun e Metz; e Filippo restitu\u00ec i territori (le citt\u00e0 sulla Somme) a Luigi XI. In quell'anno Filippo cre\u00f2 inoltre gli Stati Generali dei Paesi Bassi, basati sul modello francese. Il primo incontro con i medesimi avvenne onde ottenere un prestito per una guerra contro la Francia e per assicurarsi la successione al trono del figlio, Carlo I, Duca di Borgogna.\nIl Duca Filippo ormai vecchio e stanco, nel 1465, si ritir\u00f2, lasciando le redini del governo al figlio, Carlo il Temerario, che il 15 giugno 1465, a Montl\u00e9ry, si scontr\u00f2 con l'esercito del re di Francia; lo scontro si chiuse senza vincitori n\u00e9 vinti, ma il re dovette rientrare a Parigi, per l'arrivo degli alleati del conte di Charolais, Carlo. Con la successiva pace di Saint-Maur-des-Foss\u00e9s (1465) le citt\u00e0 sulla Somme tornarono alla Borgogna, Liegi fu pacificata e molte contee furono concesse a Carlo.\nFilippo III mor\u00ec a Bruges nel 1467, e il figlio Carlo che gi\u00e0 governava gli successe in tutti i suoi titoli.\nDiscendenza.\nDal primo matrimonio con Michela, Filippo ebbe una figlia:\nDal secondo matrimonio, con Bona, non ebbe figli.\nDal matrimonio con Isabella vennero alla luce tre figli:\nInoltre Filippo ebbe un notevole numero di figli illegittimi, da donne diverse:"}
{"id": "380691", "revid": "919135", "url": "https://it.wikipedia.org/wiki?curid=380691", "title": "Incentro", "text": "In geometria, l'incentro (indicato anche come I e X(1) nell'ETC) di un poligono \u00e8 il punto di incontro delle bisettrici.\nEsso \u00e8 dunque presente soltanto nei poligoni circoscrivibili, tra cui figurano in particolare tutti i poligoni regolari e tutti i triangoli. La distanza dell'incentro dai lati si chiama inraggio e la circonferenza centrata in esso \u00e8 tangente ai lati del poligono e si chiama incerchio.\nCoordinate.\nPer un triangolo di vertici formula_9, formula_10, formula_11 e lati formula_12, formula_13, formula_14 abbiamo:\nIncentro di un poliedro.\nIn tre dimensioni l'incentro di un poliedro \u00e8 il punto equidistante da tutte le facce del poliedro. Per questa sua caratteristica, l'incentro \u00e8 anche il centro della sfera inscritta nel poliedro (cio\u00e8 tangente a tutte le sue facce), nonch\u00e9 il punto d'intersezione dei piani bisettori di ogni angolo diedro determinato da una coppia di facce del poliedro."}
{"id": "380693", "revid": "110157", "url": "https://it.wikipedia.org/wiki?curid=380693", "title": "Inraggio", "text": "In geometria, l'inraggio \u00e8 il nome dato nel triangolo al raggio dell'incerchio, ma pu\u00f2 essere usato analogamente anche per indicare l'omologo in qualsiasi altro poligono avente circonferenza inscritta; corrisponde per\u00f2 al concetto di \"apotema\" nei casi di poligoni regolari.\nPer le sue particolarit\u00e0, moltiplicando l'inraggio per il semiperimetro \"p\" si ottiene il valore dell'area del triangolo.\nPropriet\u00e0.\nDato un triangolo ABC si traccino le sue bisettrici fino al reciproco congiungimento, determinando cos\u00ec l'incentro I e l'inraggio \"r\" della circonferenza inscritta.\nIl raggio tocca i lati del triangolo nei punti di tangenza, formando con essi angoli retti, per cui \"r\" pu\u00f2 essere considerato l'altezza dei tre triangoli IAB, IBC e IAC rispettivamente di aree:\nDunque l'area S del triangolo ABC sar\u00e0 pari alla loro somma:\nda cui:\nove formula_6 \u00e8 il semiperimetro.\nFormule geometriche.\nDalla formula di Erone ricaviamo che \nma allora, per la relazione precedentemente trovata, abbiamo che\nFormule trigonometriche.\nformula_9"}
{"id": "380699", "revid": "729019", "url": "https://it.wikipedia.org/wiki?curid=380699", "title": "Reggiane Re.2005", "text": "Il Reggiane Re.2005, noto anche come \u00abSagittario\u00bb, era un aereo da caccia monomotore, monoplano e monoposto prodotto dall'italiana Officine Meccaniche Reggiane (controllata dalla Caproni) nella prima met\u00e0 degli anni quaranta.\nSviluppo dei precedenti Re.2000 e Re.2001, ne rappresent\u00f2 l'ultima evoluzione prodotta in serie, dotata del motore tedesco Daimler-Benz DB 605. Costruito in poco pi\u00f9 di trenta esemplari, durante la seconda guerra mondiale venne impiegato dalla Regia Aeronautica nell'estate del 1943 e, successivamente all'armistizio di Cassibile, dall'Aeronautica Nazionale Repubblicana e dalla tedesca Luftwaffe, che ne utilizzarono alcuni esemplari superstiti, oltre a quattro di nuova produzione.\nStoria del progetto.\nIl progetto del nuovo caccia della Reggiane nacque nel corso del 1940 su iniziativa diretta del conte Giovanni Battista Caproni, titolare dell'azienda che deteneva la maggioranza azionaria delle Officine Meccaniche Reggiane. La galleria del vento della casa madre fu il teatro delle prove relative alla nuova ala, mentre presso la sede di Reggio Emilia venne realizzato un mockup in legno, con il quale venne sperimentata la realizzazione complessiva del nuovo velivolo.\nNel frattempo, a causa dei ritardi che caratterizzarono la realizzazione del motore Fiat A.38, che con i suoi previsti 1\u00a0200\u00a0CV di potenza avrebbe dovuto equipaggiare il caccia Fiat G.55, le autorit\u00e0 militari italiane cercarono una soluzione alternativa che potesse rapidamente consentire la costruzione di nuovi velivoli da caccia, individuandola nel motore V12 Daimler-Benz DB 605, la cui produzione su licenza era programmata, da parte della Fiat, a partire dalla primavera del 1942. In proposito, al motore DB 605 i vertici della Regia Aeronautica, oltre a suggerire che la numerazione di ciascun progetto dovesse essere caratterizzata dalla cifra finale \u00ab5\u00bb, valutarono la possibilit\u00e0 di passare rapidamente alla produzione di nuovi modelli mediante la sua installazione sul Macchi M.C.202 e sul Reggiane Re.2001. Il nuovo progetto della Reggiane comunque, pur ricalcando nelle forme esterne i suoi immediati predecessori, costituiva una macchina considerevolmente diversa; nonostante ci\u00f2 lo staff tecnico dell'azienda, guidato dagli ingegneri Roberto Longhi e Giuseppe Maraschini, complet\u00f2 l'opera entro la fine del 1941.\nLa realizzazione del prototipo fu invece conclusa nella primavera del 1942: l'accumulo di tale ritardo sarebbe dovuto allo smarrimento del motore nel suo viaggio dalla Germania; il reale svolgimento di questo evento tuttavia non trova concordi le fonti bibliografiche: circostanziato in alcuni casi nei dettagli, viene anche indicato come \u00ableggenda postbellica\u00bb.\nIn ogni caso il Re.2005 fu l'ultimo ad alzarsi in volo tra gli aerei partecipanti al concorso per il nuovo caccia: preceduto di alcuni giorni dal Macchi M.C.205 e dal Fiat G.55, il Sagittario solc\u00f2 i cieli di Reggio Emilia all'inizio di maggio del 1942, ricevendo la matricola \u00abMM 494\u00bb. Anche in questo caso, per\u00f2, gli eventi assumono contorni non precisamente definiti: la data del primo volo viene generalmente indicata nel 9 di maggio ma alcuni indicano che si tratterebbe di una data a uso \u00abufficiale\u00bb, riportando che il primo volo effettivo avesse avuto luogo in realt\u00e0 il giorno 7, ma che l'avvenimento sia stato occultato alle cronache in seguito a un guasto al carrello d'atterraggio occorso in fase di conclusione della prova. Questa versione viene per\u00f2 smentita da altri, che (bollandola come \u00abversione romanzata\u00bb e citando anche la narrazione del pilota collaudatore Tullio De Prato) pospongono al giorno 10 il volo terminato con l'incidente al carrello.\nDopo le riparazioni dei lievi danni subiti, il Re.2005 complet\u00f2 una serie di voli di collaudo ancora nei cieli di Reggio Emilia e il 20 luglio fu trasferito (sempre con De Prato ai comandi) presso la base di Guidonia; l'assemblaggio del velivolo, affrettato nel tentativo di colmare il ritardo accumulato in precedenza, risult\u00f2 approssimativo, costringendo cos\u00ec i tecnici a riportare la macchina alla casa madre per alcune sistemazioni finali all'abitacolo e al carrello. Quest'ultimo evidenzi\u00f2 l'inadeguatezza delle carenature di \u00abchiusura\u00bb del ventre alare a carrello retratto: alle alte velocit\u00e0 raggiunte in fase di picchiata, queste saltavano con estrema facilit\u00e0.\nA queste prove fece seguito quindi il ritorno nelle officine di Reggio Emilia, dove, oltre al rinforzo del carrello, furono introdotte modifiche all'abitacolo; un successivo volo di prova, svolto il 23 settembre del 1942, si concluse bruscamente per un'avaria al motore. Riportato nei giorni successivi a Guidonia, il Sagittario vide proseguire il ciclo di prove e collaudi, dal quale emersero valutazioni positive relativamente alla stabilit\u00e0 e al comportamento in vite, ma nel corso del quale si segnalarono, ancora una volta durante le picchiate, scuotimenti e vibrazioni alla cellula che resero evidente la necessit\u00e0 di irrobustimenti strutturali; allo stesso tempo si presentarono nuovamente i problemi alle carenature del carrello che, unitamente agli scuotimenti del velivolo gi\u00e0 segnalati, riemersero di nuovo nei primi giorni di ottobre.\nTra la fine di ottobre e l'inizio di novembre, dopo alcune prove svolte a Reggio Emilia, fece la propria comparsa a Guidonia il secondo prototipo del Re.2005, svolgendo prove comparative con il Fiat G.55; questo secondo esemplare ebbe la matricola \u00abMM 495\u00bb.\nAlla fine del mese di dicembre del 1942 il Sagittario fu trasferito presso l'aeroporto di Furbara per lo svolgimento delle prove di tiro, alle quali fecero seguito le decisioni delle autorit\u00e0 per la produzione in serie dei nuovi caccia: in definitiva il Re.2005 venne considerato inferiore al Macchi M.C.205V \u00abVeltro\u00bb, ma sostanzialmente alla pari con il Fiat G.55, anche se dotato di migliori prestazioni e manovrabilit\u00e0 ad alta quota.\nIl 1942 si chiuse tra le incertezze delle autorit\u00e0 militari: la commissione guidata dal generale Renato Sandalli, che doveva valutare i modelli in competizione per il nuovo tipo di caccia, concluse che \u00abper ragioni di praticit\u00e0 logistiche e di produzione\u00bb doveva essere limitato a due il numero dei modelli da adottare e che \u00abrisulterebbe che il velivolo da eliminarsi dovrebbe essere il Re.2005\u00bb. Tuttavia la stessa commissione (secondo alcuni \u00abper soddisfare le Reggiane\u00bb), considerando che l'analisi si basava in parte su dati solo presunti e altri frutto di prove non complete e che le differenze tra i tre modelli in competizione non apparivano significative, sugger\u00ec che il Re.2005 avrebbe potuto sostituire nel ruolo di cacciabombardiere il Re.2002 o che, per limitare l'utilizzo del motore DB 605, impiegasse il Daimler-Benz DB 601 o che, ancora, la sua ala fosse installata sul Re.2002, dando cos\u00ec origine alla versione \u00abbis\u00bb di quel velivolo. Va detto peraltro che nel febbraio 1943 una commissione tedesca, inviata in Italia per valutare quale dei tre caccia Serie 5 produrre su licenza in Germania, cosa che poi non avvenne, \u00absalv\u00f2\u00bb il Sagittario e scart\u00f2 il Veltro, pi\u00f9 difficile da produrre in serie.\nIn ogni caso la classifica stilata non comport\u00f2 l'accantonamento di nessuno dei tre aerei e alle Reggiane venne commissionata la realizzazione di sedici esemplari di \u00abserie zero\u00bb, in considerazione del fatto che le problematiche emerse durante le prove valutative richiedevano ulteriori approfondimenti prima di poter dare corso alla produzione in serie. A questo primo lotto di aerei risulterebbero assegnati i numeri di matricola da \u00abMM 92343\u00bb a \u00abMM 92358\u00bb; dalle stesse fonti emerge tuttavia che i velivoli di questa prima serie effettivamente realizzati sarebbero complessivamente diciassette, di cui l'ultimo con matricola \u00abMM 92359\u00bb.\nA questo primo ordine ne fece seguito un altro per diciotto esemplari (ancora di \u00abserie zero\u00bb), cui furono riservate le matricole da \u00abMM 96100\u00bb a \u00abMM 96117\u00bb. In questo caso le fonti reperite indicano concordemente che l'ultimo esemplare effettivamente realizzato portasse la matricola \u00abMM 96112\u00bb. Quelli sopra indicati furono infatti gli unici Re.2005 a lasciare le O.M.I. Reggiane, determinando cos\u00ec la costruzione di soli trentadue apparecchi (compresi i due prototipi immatricolati \u00abMM 494\u00bb e \u00abMM 495\u00bb). Anche in questo caso i dati reperiti non sempre sono univoci ed \u00e8 possibile trovare indicazioni relative alla realizzazione di ventinove oppure trentasei o trentasette aerei.\nNel frattempo, l'8 gennaio del 1943, la Regia Aeronautica decise di modificare l'abitudine di identificare aerei e motori solo con le sigle alfanumeriche, assegnando cos\u00ec in modo ufficiale il nome \u00abSagittario\u00bb al Re.2005. Nei giorni immediatamente successivi, in attesa che venisse definito nel dettaglio il programma di produzione per il nuovo caccia, i vertici della Regia Aeronautica ordinarono un primo lotto di cento esemplari \u00aba titolo d'anticipazione\u00bb della fornitura di seicento aerei complessivi, che sarebbero divenuti 750 nel successivo mese di aprile. Quest'ultimo ordinativo di 150 esemplari risulterebbe tuttavia comparire solo sui registri delle Reggiane, senza trovare riscontro presso le autorit\u00e0 militari. Viene inoltre indicato che la \u00abRegia\u00bb avesse programmato la costruzione di altri mille apparecchi presso le officine della consociata Caproni Aeronautica Bergamasca, dell'Aerfer e della Breda. Circa il ruolo cui destinare il Sagittario, nel marzo del 1943 venne la decisione ufficiale di impiegarlo come cacciabombardiere.\nTutta la produzione venne realizzata presso il Reparto Sperimentale delle Reggiane e le consegne ebbero inizio il 6 marzo del 1943, quando si alz\u00f2 in volo il primo dei trenta velivoli della \u00abserie zero\u00bb; gli ultimi velivoli a essere consegnati furono due esemplari collaudati il 4 gennaio dell'anno successivo. In seguito alla divulgazione dell'armistizio di Cassibile, la produzione del Re.2005 fu quasi completamente sospesa: la Luftwaffe non valut\u00f2 di particolare interesse il mezzo e solo in un secondo tempo avrebbe richiesto il completamento di una dozzina di velivoli. In tutto, gli esemplari completati dopo l'armistizio furono quattro.\nAncora sul finire del 1942 viene indicato l'interessamento al Re.2005 da parte della Svenska flygvapnet, l'aeronautica militare svedese. I rapporti svedesi con la Reggiane risalivano alla fine del 1940, quando venne stipulato il contratto di acquisto per sessanta esemplari di Re.2000. In ragione dei ritardi accumulati dal progetto del Saab 21 gli svedesi chiesero, oppure si videro offrire, la cessione della licenza di produzione unitamente (o in alternativa) alla vendita di cinquanta cellule prive del motore, poich\u00e9 la Svezia aveva gi\u00e0 acquisito autonomamente la licenza di produzione del motore DB 605. Alla fine di gennaio del 1943 la Direzione Generale delle Costruzioni e degli Approvvigionamenti del Ministero dell'Aeronautica autorizz\u00f2 l'invio di un velivolo per lo svolgimento delle prime prove, ma il mese successivo Superaereo si oppose all'operazione. La situazione di stallo venne superata con il diretto intervento di Mussolini (che all'epoca ricopriva anche il ruolo di Ministro dell'Aeronautica), il quale concesse il proprio \u00abbenestare\u00bb. L'autorizzazione, concessa in data 9 giugno 1943, non ebbe in ogni caso seguito concreto a causa degli eventi dei mesi successivi.\nTecnica.\nCellula.\nIl Re.2005 era un monomotore con ala bassa, dalla struttura completamente metallica: la fusoliera era costituita da un guscio di duralluminio e il rivestimento era di tipo lavorante. La cabina di pilotaggio, situata a circa met\u00e0 della carlinga, aveva cappottina vetrata con apertura a ribaltamento laterale e posteriormente presentava un pilone di protezione.\nL'ala aveva il bordo d'entrata in corrispondenza dell'estremit\u00e0 posteriore del motore; era del tipo \u00aba cassone\u00bb, anche in questo caso con rivestimento lavorante, e nel disegno riproponeva la pianta ellittica analoga a quella del Re.2001; nei prototipi era realizzata in un unico pezzo, con l'eccezione delle estremit\u00e0. Tutti i serbatoi per il carburante erano ricavati all'interno dello spessore dell'ala, per quanto rimanesse la possibilit\u00e0 di impiegare serbatoi ausiliari. Gli alettoni e gli ipersostentatori erano in duralluminio, con i primi rivestiti in tela. L'impennaggio era di tipo classico, con lo stabilizzatore posizionato alla base della deriva; anche in questo caso il duralluminio della struttura era rivestito in tela nelle superfici mobili.\nIl carrello d'atterraggio era di tipo triciclo posteriore, completamente retrattile. Rispetto alle precedenti realizzazioni delle Officine Reggiane veniva abbandonato il sistema di ritrazione meccanico con movimento verso il posteriore e rotazione a 90\u00b0 della ruota: in questo caso il movimento della gamba era comandato per mezzo di un impianto idraulico e avveniva in senso trasversale con moto verso l'esterno dell'ala e la ruota si posizionava di piatto all'interno dello spessore alare. Anche il ruotino d'appoggio posteriore, completamente orientabile, era a scomparsa.\nMotore.\nIl Sagittario fu disegnato appositamente per l'impiego del motore a \u00abV rovesciata\u00bb di produzione tedesca Daimler-Benz DB 605. Negli esemplari realizzati (cos\u00ec come nella prevista produzione in serie) le unit\u00e0 motrici appartenevano alla versione costruita su licenza dalla Fiat, denominata Fiat RA.1050 RC.58I Tifone. Si trattava di un motore a dodici cilindri raffreddati a liquido di 35\u00a0760\u00a0cm\u00b3 di cilindrata, che erogava nominalmente la potenza di 1\u00a0475\u00a0CV; tale valore tuttavia, a causa dell'impiego di metalli meno pregiati rispetto a quelli dell'originale, generalmente non poteva essere raggiunto nell'impiego pratico. A tal proposito si trovano alcune indicazioni circa lo svolgimento di prove effettuate installando sul secondo prototipo un motore DB 605 originale (dotato di elica di produzione tedesca) nel giugno del 1943, con risultati sorprendentemente migliori di quelli del primo prototipo. Altri collocano tali prove in epoca successiva all'armistizio e per opera della Luftwaffe, interessata a valutare il velivolo.\nI radiatori del liquido di raffreddamento e dell'olio lubrificante erano disposti al di sotto dell'ala nella zona centrale del velivolo, formando un blocco unico verso i quali una presa dinamica dal profilo rettangolare convogliava il flusso dell'aria destinato al raffreddamento. L'elica era una Piaggio P.6001: tripala, metallica, a passo variabile in volo.\nArmamento.\nIl prototipo del Re.2005, nella configurazione che affront\u00f2 le prove di tiro presso la base di Furbara, era equipaggiato con quattro mitragliatrici Breda SAFAT calibro 12,7\u00a0mm e con un cannone Mauser MG 151 calibro 20\u00a0mm. Le mitragliatrici erano disposte una per ciascuna semiala (all'interno dello spessore alare) e due nella parte superiore del muso del velivolo, in virt\u00f9 dello spazio disponibile data la disposizione a \u00abV invertita\u00bb dei cilindri del motore; il cannone sparava attraverso il mozzo dell'elica. Successivamente, nel secondo esemplare, le mitragliatrici alari vennero sostituite con altrettanti cannoni Mauser da 20\u00a0mm. Questa seconda configurazione divenne definitiva e fu impiegata in tutti i rimanenti trenta esemplari costruiti. Circa la dotazione di munizioni i dati relativi alle mitragliatrici (indicato in 350 colpi per ciascuna arma) e alle armi alari (indicato in 200 proiettili per ciascun cannone) risultano unanimemente indicati, mentre quello relativo al cannone nel muso risulta, ancora una volta, contrastato (in alcuni casi indicato in 150 proiettili, in altri in 200).\nPer il trasporto dell'armamento di caduta il Sagittario poteva essere dotato di tre travetti subalari: uno centrale, montato in realt\u00e0 disassato sul lato destro della presa d'aria, capace di trasportare una bomba dal peso massimo di 1\u00a0000\u00a0kg e due alle estremit\u00e0 per bombe fino a 160\u00a0kg ciascuna; ai ganci esterni, in alternativa alle bombe, potevano essere agganciati serbatoi supplementari per il carburante.\nImpiego operativo.\nIl primo pilota a utilizzare il Re.2005 per compiti operativi fu il maggiore Vittorio Minguzzi, comandante del 22\u00ba Gruppo autonomo caccia terrestre, che gi\u00e0 aveva avuto occasione di utilizzare il Sagittario per la prima volta il 7 marzo 1943 guidandolo anche durante le prove di tiro a Furbara, nei successivi giorni 14 e 15; il primo Re.2005 assegnato alla 362\u00aa Squadriglia, basata sull'aeroporto di Napoli-Capodichino per la difesa della citt\u00e0 partenopea, fu lo stesso prototipo (matricola \u00abMM 494\u00bb), gi\u00e0 impiegato per le prove e successivamente portato in volo anche dagli altri piloti della squadriglia che, alternandosi fino al 23 marzo ai comandi del velivolo, ne ricavarono un'impressione assai favorevole: le manovre in volo, in particolare ad alta quota, risultarono estremamente agevoli e fu praticamente impossibile indurre l'aereo all'autorotazione.\nVittorio Minguzzi comp\u00ec la prima missione operativa con il Sagittario il 24 marzo, quando Napoli venne attaccata da bombardieri alleati, ma il maltempo ebbe la meglio e la missione di bombardamento non venne portata a termine cos\u00ec come la missione di intercettamento da parte dei caccia italiani. Il 2 aprile, al primo scontro con il nemico ai comandi del Re.2005 nei cieli sopra l'isola d'Ischia, Minguzzi rivendic\u00f2 l'abbattimento di un B-24 Liberator, che tuttavia alcuni indicano come \u00abancora da riscontrare con le corrispondenti perdite dichiarate dall'USAAF\u00bb.\nNei giorni successivi la 362\u00aa Squadriglia inizi\u00f2 a ricevere altri velivoli di nuova produzione: il 22\u00ba Gruppo fu l'unico reparto della Regia Aeronautica equipaggiato con i Re.2005 ma nel complesso il numero di velivoli efficienti raramente super\u00f2 la decina di unit\u00e0. Prima della fine di aprile i Sagittario del 22\u00ba Gruppo (la cui linea di volo era composta anche da Macchi M.C.200 e M.C.202 e da Dewoitine D.520) ottennero altre due vittorie ai danni dei B-24.\nNei mesi di maggio e giugno del 1943 i Re.2005 del 22\u00ba Gruppo vennero schierati, oltre che a Capodichino, anche a Littoria, Metato (nei pressi di Pisa) e Capua. Alla fine di giugno, quattro dei Sagittario in forza al reparto rimasero danneggiati durante un bombardamento sull'aeroporto di Napoli.\nIl 2 luglio (oppure il 10) la 362\u00aa Squadriglia fu inviata in Sicilia per fronteggiare l'imminente sbarco alleato: ri-schierata sull'aeroporto di Sigonella, impiegava una decina di Re.2005, praticamente tutti quelli all'epoca in condizioni operative; dopo quattro giorni di combattimenti e un violento bombardamento ai danni dell'aeroporto di Sigonella, ne rimanevano solo due che ripararono a Napoli oppure a Reggio Calabria.\nDalla fine di luglio e per circa un mese i Reggiane Re.2005 vennero basati a Capua con il compito di contrastare i bombardieri alleati. In questo contesto si ripresentarono gli scuotimenti nella parte posteriore della fusoliera con cedimenti strutturali nel corso delle picchiate durante le quali, eseguite nelle manovre di combattimento, i velivoli superavano i 660\u00a0km/h. I danni alla struttura erano provocati dall'insufficiente compensazione dinamica degli impennaggi ai quali era possibile ovviare con lievi variazioni dell'assetto di picchiata e del regime del motore, tanto che il Sagittario \u00abMM 096105\u00bb fu portato senza danni a 988\u00a0km/h. In ogni caso il 26 agosto venne disposta la sospensione dei voli con il Re.2005 e nei giorni successivi almeno tre velivoli furono riportati in fabbrica a Reggio Emilia con danni strutturali, in attesa di prove che avrebbero dovuto fornire indicazioni circa gli irrobustimenti da apportare ai velivoli. Prove che, con il precipitare degli eventi bellici di quei giorni, non furono mai portate a termine.\nIl giorno 8 settembre il Comando Superiore della Regia Aeronautica diede ordine al 22\u00ba Gruppo di provvedere alla scorta della flotta che sarebbe salpata dal porto della Spezia ma, per evitare che potessero cadere in mano nemica, il personale del reparto scelse di dare fuoco ai velivoli, compresi i Re.2005. Un esemplare tuttavia potrebbe essere stato recuperato e presentato al pubblico del \u00abNational Aircraft Show\u00bb di Cleveland nel novembre del 1946.\nIn epoca successiva all'armistizio non risultano esemplari di Re.2005 tra le file della Regia Aeronautica, anche se sarebbe stato possibile tentare il recupero di tre velivoli rinvenuti in Sicilia, mentre tredici esemplari furono certamente impiegati dalla Luftwaffe e altri (probabilmente ceduti da parte dell'aviazione tedesca) dall'Aeronautica Nazionale Repubblicana.\nLa carenza di materiale documentale genera versioni contrastanti circa la sorte dei Sagittario presi in carico dalla Luftwaffe: risulta cos\u00ec che l'utilizzo dei Re.2005 possa essere avvenuto nei cieli sopra Berlino oppure in difesa dei campi petroliferi di Ploie\u0219ti, causando anche la reazione degli Alleati che avrebbero per questo deciso il bombardamento delle O.M.I. Reggiane; tali versioni vengono per\u00f2 smentite, almeno in parte, oppure considerate totalmente inaffidabili (se non ridicole) finendo per indicare, al contrario, che probabilmente i Sagittario non lasciarono mai il territorio italiano per essere impiegati dal Luftdienst Kommando Italien della Luftwaffe.\nDal canto suo l'ANR, al fine di standardizzare le linee di volo dei reparti operativi, destin\u00f2 gli esemplari ricevuti a compiti di addestramento e collegamento inquadrandoli nel \u00abReparto Aereo Collegamento\u00bb del Sottosegretariato Aeronautica.\nUn Re.2005 risulta essere stato impiegato presso il RESBA (indicato come \u00abReparto Esperienze Siluri Bombe Aerei\u00bb oppure \u00abReparto Esperienze Siluri Bombe Antinave\u00bb) per prove di lancio di un simulacro in legno di un siluro.\nAlla fine tutto quello che resta dei Reggiane Re.2005 \u00e8 un troncone posteriore di coda, restaurato, del Sagittario \u00abMM 092351\u00bb, anche se altre fonti ritengono che l'esemplare avesse avuto la \u00abMM 092345\u00bb, con le insegne della 362\u00aa Squadriglia della Regia Aeronautica, attualmente esposto presso il Museo dell'aeronautica Gianni Caproni di Trento mentre anche l'esposizione di Cleveland del 1946, durante la quale il Re.2005 sarebbe stato considerato il \u00abpi\u00f9 bel caccia dell'Asse con motore a pistoni\u00bb, \u00e8 stata messa in dubbio e considerata \u00ableggendaria\u00bb da Gregory Alegi.\nProgetti derivati.\nIl progetto originario del Re.2005 fu oggetto di diversi studi volti a proseguirne lo sviluppo; in alcuni casi questi progetti furono curati dallo staff tecnico delle Officine Reggiane ma in altri casi gli sviluppi programmati, che considerare \u00abversioni\u00bb pu\u00f2 apparire talvolta limitativo, furono opera di strutture esterne all'azienda costruttrice."}
{"id": "380703", "revid": "827882", "url": "https://it.wikipedia.org/wiki?curid=380703", "title": "Sadismo", "text": "Il sadismo \u00e8 una parafilia consistente nel trarre piacere dall'infliggere dolore fisico o umiliazioni psicologiche ad altri soggetti. Nel DSM-5 \u00e8 nominato come \"sadismo sessuale\". \nOrigine del termine.\nIl termine fu introdotto dallo psichiatra Richard von Kraff-Ebing e deriva da Donatien Alphonse Fran\u00e7ois de Sade, meglio conosciuto come Marchese de Sade (1740 - 1814), aristocratico francese autore di diversi libri erotici e di alcuni saggi filosofici, in cui \u00e8 evidenziata la figura del sadico come individuo capace di compiere, con scientifica razionalit\u00e0, ogni sorta di azione volta al male (o meglio all'immoralit\u00e0, dato che il soggetto non riconosce solitamente bene e male ma solo il tornaconto personale), rifiutando ogni limitazione imposta dalla morale comune e riconoscendo come unica legge il perseguimento e l'accrescimento del proprio personale piacere.\nDescrizione.\nTradizionalmente combinato con il masochismo \u00e8 chiamato, complessivamente, sadomasochismo (SM). \nIn realt\u00e0, secondo alcuni studi, fra cui quelli del filosofo francese Gilles Deleuze, la relazione fra sadico e masochista \u00e8 impossibile, essendo il primo coinvolto in una sorta di operazione destrutturante del potere nella relazione (quindi facendo saltare ogni possibile accordo), laddove il secondo \u00e8 piuttosto attratto dalle forme di istituzionalizzazione della relazione all'interno di una cornice contrattuale. \nPertanto il sadico, tendenzialmente, al di fuori di una cornice minima regolamentare come quella detta del SSC (sano sicuro e consensuale, tipica delle relazioni BDSM) pu\u00f2 spingere la sua azione fino a soprassedere o rinunciare al consenso esplicito della \"vittima\" dei suoi gesti, o addirittura, nei casi di sadismo patologico, fino a oltrepassare i limiti della legalit\u00e0 rendendosi responsabile di atti lesivi dell'integrit\u00e0 psicofisica o addirittura della vita di colui o colei su cui agisce.\nStudi e classificazione psichiatrica attuale.\nMolto cospicui sono gli studi sulla correlazione fra sadismo, masochismo e devianza, traumi, autolesionismo, attaccamento e abusi. \nDalla letteratura psicologica e psichiatrica si evince come, al di l\u00e0 dei complessi profili psicologici degli interessati e delle motivazioni profonde che li possono condurre alla perversione, queste pratiche sono pi\u00f9 spesso frequenti in soggetti di tipo \"borderline\". Il disturbo sadico della personalit\u00e0 (comprendente anche il sadismo non sessuale) \u00e8 stato escluso dal novero dei disturbi della personalit\u00e0 dal DSM-IV e DSM-5, in quanto tali caratteristiche si possono riscontrare in molti altri disturbi, come narcisistico, antisociale, borderline, psicosi, psicopatia, ipersessualit\u00e0, ecc.\nDiagnosi.\nIl sadismo sessuale \u00e8 una forma di parafilia ma un comportamento sessuale sadico moderato \u00e8 una pratica sessuale comune tra adulti consenzienti, di solito \u00e8 di portata limitata, non \u00e8 nocivo, e non soddisfa i criteri clinici per un disturbo parafilico, i quali richiedono che comportamento, fantasie o impulsi di una persona provochino disagio clinicamente significativo o compromissione comportamentale o possano causare danno ad altri. Tuttavia, in alcuni soggetti, i comportamenti si accentuano fino a divenire dannosi. Il suo divenire patologico dipende dal grado di espressione."}
{"id": "380705", "revid": "78273", "url": "https://it.wikipedia.org/wiki?curid=380705", "title": "Excerchio", "text": ""}
{"id": "380707", "revid": "78273", "url": "https://it.wikipedia.org/wiki?curid=380707", "title": "Exraggio", "text": ""}
{"id": "380708", "revid": "1646297", "url": "https://it.wikipedia.org/wiki?curid=380708", "title": "Masochismo", "text": "Il masochismo \u00e8 la ricerca del piacere attraverso il dolore; questo pu\u00f2 essere psicologico (umiliazione) oppure fisico (algolagnia). Attualmente \u00e8 considerato una parafilia solo nei casi in cui la ricerca del dolore \u00e8 l'unica forma di sessualit\u00e0 che permetta il raggiungimento dell'orgasmo.\nIn quanto tipologia caratteriale \u00e8 il desiderio d'essere sottomesso e rimanere in balia di qualcuno che possa fare di lui/lei ci\u00f2 che vuole; desiderio ed atto dal quale il soggetto che vi si sottopone consegue eccitazione sessuale. Il termine deriva dallo scrittore austriaco Leopold von Sacher-Masoch, autore del romanzo \"Venere in pelliccia\", ove si descrive proprio una relazione di tipo masochistico: non dimentichiamo, infine, che quello descritto dal romanziere austriaco, e poco dopo tradotto come \"perversione\" da Richard von Krafft-Ebing che unendolo al sadismo cre\u00f2 la parola sadomasochismo (oggi usata spesso come sinonimo di BDSM, un gioco di ruolo sessuale imparentato col feticismo, acronimo di Bondage, Dominazione-sottomissione, Sadismo e Masochismo), \u00e8 sempre e solo il cosiddetto masochismo maschile, in quanto all'epoca la sottomissione morale femminile era quasi la norma e la definizione risente quindi del maschilismo dell'epoca.\nForme.\nLo psichiatra austriaco Richard von Krafft-Ebing \u00e8 il primo a definire e conseguentemente anche a descrivere il masochismo, considerandolo subito come sintomo patologico; nel suo libro \"Psychopathia Sexualis: Eine Klinisch-Forensische Studie\" (psicopatia sessuale: Uno studio clinico-forense) pubblicato nel 1886 lo etichetta con l'aggettivo 'mostruoso': per masochismo egli intende \"quella particolare perversione della vita sessuale e psichica consistente nel fatto che l'individuo, nei suoi sentimenti e nei suoi pensieri erotici, \u00e8 ossessionato dall'idea di essere sottomesso in modo assoluto e senza condizioni a una persona di un altro sesso, di essere trattato da questa in modo altezzoso, fino al punto di subire anche umiliazioni e torture\".\nAppena identificato come anomalia sessuale, la psichiatria allora nascente sospetta immediatamente una sua stretta correlazione con il sadismo, ma \u00e8 Sigmund Freud a confermare la \"realt\u00e0\" dei due termini e ad associarli come opposti-complementari nel sadomasochismo. Secondo il fondatore della psicoanalisi esistono tre forme distinte di masochismo:\nSecondo Benno Rosenberg invece il masochismo si pu\u00f2 suddividere in mortale e vitale; non sarebbe possibile alcuna teoria sul masochismo senza la pulsione di morte. Tuttavia il masochismo erotizza e collega/riconduce a s\u00e9 la distruttivit\u00e0 insita nella pulsione di morte, rendendola cos\u00ec sopportabile e in determinate occasioni ne limita la pericolosit\u00e0: il masochismo diviene in tal modo il \"custode della vita psichica\". Non \u00e8 quindi solo una derivazione interna della pulsione di morte, ma starebbe nell'intersezione tra pulsione di vita e pulsione di morte.\nTheodor Reik usa il termine \"masochismo sociale\" per analizzare quello che Freud aveva definito masochismo morale. Per Reik esso \u00e8 un istinto comune, una possibilit\u00e0 presente in tutti gli esseri umani e che pu\u00f2 diventare patologico solo superando certi limiti, escludendo cio\u00e8 tutte le altre direzioni dell'istinto.\nLo stesso Freud ammette che \"\u00e8 insolito per la tortura masochista produrre la stessa impressione di seriet\u00e0 che ha la crudelt\u00e0, immaginata o messa in scena, del sadismo\", anticipando cos\u00ec il concetto deleuziano di \"mostro semiotico\" riferito all'accostamento ed equivalenza dei due termini.\nEd \u00e8 proprio Gilles Deleuze a negare il presunto innato legame sussistente tra masochismo e sadismo: \"Il sadomasochismo \u00e8 uno di quei nomi mal inventati, si tratta di un mostro semiotico...\" Sadismo e masochismo sono considerati due mondi intimamente differenti; essi non possono essere completamente opposti, ma neppure entrare in una corrispondenza perfetta. Il sadismo \u00e8 un mondo di reato, che esclude da s\u00e9 ogni consenso, mentre il mondo del \"contratto masochista\" \u00e8 una realt\u00e0 ove tutto \u00e8 accettato dal soggetto che educa il suo aguzzino.\nLa triolagnia pu\u00f2 essere una forma di masochismo psicologico voyeuristico.\nMasochismo morale o sociale.\nLa fantasia masochista scaturisce da un'immagine, una scena vista o vissuta, un film, un esempio religioso o altro; ma questa fantasia, questo sogno \u00e8 sempre solo parzialmente realizzabile. Il masochista morale o sociale sposta la propria attenzione in direzione del mondo esterno quotidiano, in modo da 'soffrire le sue disgrazie' nella vita ordinaria, quasi inconsapevolmente; mentre il masochista erogeno sa quasi sempre qual \u00e8 la sua esatta condizione: \"Il masochista morale differisce da quello erogeno in quanto ignora le ragioni del suo comportamento\"\nIl masochista sociale \u00e8 un fallito cronico, pu\u00f2 avere successo nella vita sociale a condizione per\u00f2 di fallire in quella sentimentale. ci sono esseri che non si perdonano il successo esteriore \u00c8 come fossero loro stessi i propri peggiori nemici; in tutto quel che fanno, riescono sempre a rovinare l'opera compiuta, rifiutano la meritata felicit\u00e0. e, in casi estremi, fino al punto di metter a rischio la vita medesima\nNella psicologia individuale di Alfred Adler il masochismo pu\u00f2 rivelarsi esser allora la realizzazione del proprio sentimento d'inferiorit\u00e0, con il soggetto desiderante di confermare la propria connaturata incapacit\u00e0, il tutto correlato a una \"nevrosi da fallimento\".\nPer Reik la forma primaria rimane comunque sempre il masochismo sessuale, gli altri tipi si riducono ad esser dei diversivi; egli descrive il caso di pazienti che si alternano tra fasi di masochismo sessuale ad altre di masochismo sociale.\nPer lo psicoanalista Paul Lawrence Assoun infine il masochista mette in scena il proprio desiderio di castrazione, diventa testimonianza eroica di questa passione, trionfa come vittima e si auto-assegna la palma del martirio.\nIn Giobbe.\nSecondo Ernest Renan, come si pu\u00f2 pensare che Dio permetta a Satana di far del male a un uomo buono? Non solo, ma permettendogli anche di agire attivamente sulla Terra dandogli il potere di far soffrire l'umanit\u00e0 intera? Giobbe, pur subendo le peggiori prove per peccati mai commessi, non solo non negher\u00e0 Dio, ma l'adorer\u00e0 ancor pi\u00f9 di prima. Finir\u00e0 in tal modo con l'adorare il male stesso, la sofferenza che gli vuole infliggere il suo Dio. Tutto questo riflette il fatto di come il Libro di Giobbe sia ambiguo e quantomai equivoco; questi non fa che metter in evidenza il \"desiderio di crudelt\u00e0\" e noi non possiamo andare pi\u00f9 avanti di esso nel tentativo di spiegare la crudelt\u00e0 della sofferenza. Giobbe continua ad adorare Dio... (in mezzo al male) \u00e8 come in estasi, in trance, in uno stato di trascendenza.\n\"Le frecce dell'Onnipotente mi hanno trafitto. I terrori di Dio sono schierati contro di me... Io grido a te e tu non mi rispondi, io sto l\u00ec e mi guardi fissamente\". Per Paul Lawrence Assoun Giobbe \u00e8 inconsolabile ma anche, allo stesso tempo, inesauribile ed inconfutabile. Questo fino a quando Dio non gli parla: \"dov'eri tu quando io creavo la Terra?\"\nSecondo Ren\u00e9 Girard l'esegesi del libro di Giobbe \u00e8 molto pi\u00f9 semplice, rispetto ad altri esempi antichi: attribuire a Giobbe una forma di masochismo \u00e8 come volerla attribuire allo stesso Ges\u00f9 Cristo e a tutti i cristiani; ma ci\u00f2 sarebbe un troppo facile psicologismo che non regge all'analisi della teoria mimetica. Giobbe \u00e8 invece l'equivalente del re sacro, che gode di una buona popolarit\u00e0 prima che venga estromesso da coloro che fino ad un momento prima lo amavano, secondo il destino dei re sacri in tempo di crisi (esattamente come accade anche nell\"'Edipo re\" di Sofocle): Giobbe diventa un mero \"capro espiatorio\" agli occhi dei persecutori/accusatori, a volte assenti, altre volte descritti con l'epiteto di amici. Ma la sofferenza di Giobbe gli viene da una sofferenza inflitta a lui da altri, al posto di altri: le maggiori religioni mondiali sono infatti fondate e si basano sul sacrificio del capro espiatorio (offerto in sacrifico per gli altri).\nNelle fiabe.\nNel racconto di Charles Perrault \"La Marquise de Salusses ou la Patience de Griselidis\" si narra una storia di misoginia e odio inconscio nei confronti delle donne: un marchese prende in moglie Griselda, una semplice pastorella che vive nella foresta; le fa giurare di amare solo lui, la tiene chiusa in casa a fare la serva obbediente. Lui, sempre bello, giovanile e attraente, dopo 15 anni la ripudia dicendole che desidera sposare un'altra: sopraffatta dall'amore assoluto che gli porta, Griselda accetta da lui tutto. Nella nostra societ\u00e0 patriarcale questa storia pu\u00f2 essere interpretata come morale, Griselda sopporta le sofferenze e le umiliazioni tanto da conquistarsi il paradiso: oggi ella riflette in maniera perfetta il masochismo morale.\nNelle donne.\nLa societ\u00e0 maschilista predisporrebbe le donne al masochismo: la civilt\u00e0 storica di tipo maschile ha sempre imposto alle donne un ruolo subordinato, passivo, una posizione di sottomissione e dipendenza masochista.\nSecondo Reik lo stato biologico delle donne, le mestruazioni, la deflorazione, il parto avrebbero una connotazione masochista.\nPer Simone de Beauvoir la donna, spesso dominata sia dal marito che dai figli, ridotta alla schiavit\u00f9 del lavoro domestico, ha sempre vissuto una forma di masochismo sociale all'interno del quale ella stessa si crogiola: \"molte donne si dilettano nel loro ruolo di vittime predestinate, sono dolorose schiave dei propri mariti e figli, ed in ci\u00f2 provano una gioia masochista\".Le giovani donne son sempre state persuase ad attendere con fiducia il principe azzurro, colui che risolver\u00e0 tutto; ma a volte questi finisce per apparire come un sadico affascinante. Un incontro con un torturatore sadico \u00e8 il rischio pi\u00f9 grande, egli umilia e colpisce la sua preda, la isola, la convince che senza di lui lei non \u00e8 niente. Il rischio \u00e8 che lei finir\u00e0 per crederci e cadere cos\u00ec nel masochismo morale. Ancor pi\u00f9 che la paura del carnefice, trasferir\u00e0 in s\u00e9 la paura di essere nulla senza il padrone.\nMasochismo erogeno.\nQui la soddisfazione erotica \u00e8 richiesta consapevolmente, dopo che il soggetto ha stabilito coscientemente il collegamento tra la sofferenza e la soddisfazione che questa gli d\u00e0; in tal modo si differenzia dal masochista nevrotico il quale ignora le ragioni del suo comportamento.\nScena primaria.\nIl ricordo di una punizione subita nell'infanzia ed immediatamente erotizzata si ritrova nei ricordi di molti masochisti.\nPer Sacher-Masoch l'iniziazione al masochismo gli fu impartita soprattutto da una scena di cui fu testimone da bambino: nel suo testo \"Cose vissute\" racconta dell'adulterio commesso dalla zia, vestita con pelliccia di zibellino e stivali; nascosto si mise a spiarla, affascinato dall'inganno della donna nei confronti del marito. Sorpreso, viene da questa subito dopo picchiato di santa ragione: questa scena originale, congelata nella sua immaginazione, si \u00e8 da allora in avanti sempre riproposta come desiderio di \"uomo che vuol esser umiliato dalla donna\". Ci\u00f2 determiner\u00e0 non solamente tutta la successiva carriera di scrittore, ma anche l'intera sessualit\u00e0 adulta; i suoi romanzi sono ricolmi di scene in cui donne forti in pelliccia e stivali frustano gli uomini.\nJean-Jacques Rousseau nelle sue \"Le confessioni\" racconta delle sculacciate a cui era sottoposto all'et\u00e0 di otto anni dalla giovane e bella governante: \"Chi potrebbe credere che questa punizione ricevuta a otto anni per mano di una donna di trenta, avrebbe deciso i miei gusti, i miei desideri, le mie passioni per il resto della mia vita\".\nNel suo libro \"Fran\u00e7oise Ma\u00eetresse\", Annick Foucault cita una doppia scena di sculacciate che visse da bambina quasi in stato di trance.\nDice Freud nei \"Tre saggi sulla teoria sessuale\": \"Una delle origini erogene della tendenza passiva alla crudelt\u00e0 (masochismo) \u00e8 l'eccitazione dolorosa della zona dei glutei, un fenomeno ben noto e gi\u00e0 descritto da J.J. Rousseau. Gli educatori hanno edotto correttamente che la punizione corporale, che solitamente si applica proprio a quella parte del corpo, va evitata in tutti i bambini che risentono delle influenze della civilt\u00e0, in quanto corrono il rischio di sviluppare la loro libido in direzioni collaterali..\"\nIl Sesso e il Sacro.\nGli esseri umani hanno sempre avuto bisogno di costruirsi idoli, creare rituali e cerimonie: il masochismo \u00e8 un'esperienza mistica, afferma con convinzione l'autore francese Andr\u00e9 Pieyre de Mandiargues. Il gioco masochista permette al giocatore di accedere ad uno 'stato altro' di coscienza e per un solo momento diventa lo schiavo che nella vita reale non \u00e8, una sorta di moderni saturnalia. Come conferma anche il vescovo Clifford: la fustigazione, o qualsiasi altro procedimento simile, viene utilizzato per unire la mente umana al divino. In Occidente la condizione di estasi raggiunta attraverso il dolore \u00e8 abitualmente classificata in sadismo e masochismo.\nAncora Reik: \"il martire si sente esattamente come il masochista perverso, un momento di paradiso che non \u00e8 troppo caro da pagare con la morte. Entrambi sono in ultima analisi spinti incontro al piacere\" (tramite il dolore).\nIl gioco masochista e l'oppressione sociale.\nL'intera storia dell'umanit\u00e0 \u00e8 traducibile come oppressione sociale e religiosa che si riverbera nell'universo della \"festa (gioco) masochista\" Per Michel Onfray, nel suo Trattato di ateologia \"\"Gli uomini s'inventano mondi dietro il mondo (citando Nietzsche)\"... la religione produce la pulsione di morte...\": un errore di calcolo... Solo gli uomini s'inchinano in masochistica umiliazione davanti al loro dio (o dei), credendo fermamente a tutte le storie inventate su di lui\"\nSe il masochista morale vive nella pulsione di morte, il masochista erogeno \u00e8 in se stesso un pulsare vitale, diviene cos\u00ec un custode della vita stessa; egli non vive di proiezioni, ma dentro la sua vita sessuale pi\u00f9 intima. Freud ci avvisa, nell'\"Avvenire di un'illusione\", che per gli esseri umani \"l'adozione di una nevrosi universale (cio\u00e8 d'una religione) li esonera dal compito di crearsi una nevrosi personale\": il masochista preferisce la sua piccola nevrosi personale e s'inventa un dio attraverso il proprio padrone, e davanti al suo dio o dea s'inchina, s'inginocchia, umile e in adorazione. Il gioco masochista non solo riproduce esattamente il comportamento della fede religiosa, ma v'aggiunge in soprappi\u00f9 tutto il suo zelo.\nLa donna non \u00e8 che l'ultima vittima della societ\u00e0 patriarcale? La si veste allora come cameriera, serva; e quando fa un errore \u00e8 perch\u00e9 ella stessa vuol essere punita. La nostra societ\u00e0 calunnia la prostituta. La Santa Inquisizione ha bruciato vive le donne, le streghe, ha utilizzato la tortura come punizione. Il masochista (la cui essenza \u00e8 femminile per natura) rovescia tutte le convinzioni di punizione: attraverso il suo gioco, la sua obbedienza assoluta, distrugge gli ordini impartitigli i quali non sono altro che accettazione vergognosa e ridicola dell'autorit\u00e0. finendo col renderli impotenti.\nCastit\u00e0.\nAlcuni uomini durante il gioco masochista usano la castit\u00e0 per calmare i timori di castrazione; il loro sesso, divenuto prigioniero, per un momento non corre pi\u00f9 alcun pericolo. Molti credono che la mistress sia come una divinit\u00e0 intoccabile il cui sesso \u00e8 divino e davanti a cui pregano; il proprio invece lo considerano inutile, da ingabbiare quindi, da legare Attraverso il bondage l'uomo pu\u00f2 cos\u00ec regolare i propri timori; il farsi legare dalla padrona gli permette di calmarsi, tranquillizzarsi.\nPascal Quignard ne parla approfonditamente in \"Le sexe et l'effroi\" (Sesso e terrore): il sesso delle donne rappresenta l'inconscio, il non-essere e la morte; e praticando il bondage l'uomo si vieta, s'interdice alla donna. Proprio come quando Sacher-Masoch fantastica sopra il corpo marmoreo della sua Venere, costruendosi una donna di pietra ne 'castra la pericolosit\u00e0'. Si pu\u00f2 anche prendere distanza da una donna installandola su un piedistallo, rendendola ancora e sempre intoccabile, su un altare abbigliata di cuoio dalla testa ai piedi: \u00e8 diventata l'idolo di cuoio.\nMasochismo erogeno delle donne.\nCi sono diversi tipi di donne masochiste, sessualmente parlando. La prima sarebbe quella vittima d'un uomo con impulsi sadici il quale li avrebbe tuttavia incanalati; da dominatore la educa, usa la propria influenza e talvolta anche la violenza: la donna, vittima dominata, accetta per l'amore che porta all'uomo. Come l'eroina del romanzo \"Le Lien\" (1992) di Vanessa Duries; nel libro l'autrice parla della pantofola e della cintura di coccodrillo che il padre utilizzava spesso su di lei per punirla, confessando anche che ci\u00f2 gli donava ogni volta una sensazione strana di orgoglio. Moltissimi masochisti hanno sognato di essere al suo posto\nIn \"Fran\u00e7oise Ma\u00eetresse\" D\u00e9sir\u00e9e \u00e8 una masochista morale, che ci mette per\u00f2 un po' di tempo prima di capirlo: lei incontra un ragazzo stile macho, un 'principe azzurro' il quale dopo un po' comincia ad umiliarla, a svilirla. \"Sei solo un mucchio di carne andata a male quando scopi\" le dice, ma lei continua ad amarlo, fino a che non si ribella; perso tutto il potere che ha sulla ragazza, l'uomo si suicida. Ma l'unione continua anche dopo la morte, D\u00e9sir\u00e9e al cimitero s'infila l'urna calda con le ceneri dell'amato tra le cosce.\nQuando Theodor Reik parla di masochismo nelle donne utilizza una tautologia: la donna \u00e8 masochista cos\u00ec come il negro ha la pelle scura. Ma poi continua in questi termini: \"\"la passivit\u00e0 pu\u00f2 essere facilmente associata con la sessualit\u00e0 femminile; ma la sofferenza, il desiderio di essere legati o picchiati, umiliati, non fa parte della normale sessualit\u00e0 delle donne. La questione se le donne siano pi\u00f9 o meno masochiste di un uomo pu\u00f2 essere decisa velocemente. In questo senso [come perversione] la donna \u00e8 certamente meno masochista (di quanto pu\u00f2 giungere ad esserlo un uomo)\".\nMasochismo nell'antichit\u00e0.\nSecondo il dottor Sacha Nacht, psicoanalista francese di origine romena, il re Salomone in et\u00e0 avanzata si faceva picchiare dalle donne per eccitare la propria virilit\u00e0 quasi del tutto spenta; mentre Giuseppe Flavio racconta che il fratello di Erode, Ph\u00e9rosas, si faceva incatenare e frustare dalle sue schiave con lo stesso intento. Sempre secondo Sacha Nacht poi, Socrate nei suoi rapporti con la moglie Santippe offre un celebre esempio di completo masochismo maschile, inoltre \"il fatto che tra gli ex-voto delle cortigiane dell'antichit\u00e0 ai templi di Venere, la Dea dell'amore, vi fossero fruste e vari altri oggetti sadomaso dimostrano chiaramente l'uso erotico che ne veniva fatto. Nel \"Satyricon\" di Petronio Arbitro Encolpio viene fustigato con le ortiche nell'intento di aumentarne la virilit\u00e0\"\".\nSecondo Rapha\u00ebl Ledos de Beaufort Sacher-Masoch \u00e8 ben lungi dall'esser stato il creatore della teoria che ha sostenuto: la teoria del piacere nel dolore \u00e8 sempre esistita, l'idea che nulla \u00e8 cos\u00ec invidiabile come l'esser colpiti dall'amato/a ha sempre avuto fan e sostenitori. \"\"La storia antica e le mitologie di tutto il mondo abbondano di esempi in tal senso: Dioniso e le Menadi, Eracle e Onfale, la maga Circe e i compagni di Odisseo, Attis e Cibele, i sacrifici fatti al dio Moloch (divinit\u00e0) e a Baal, Tomiri la regina dei Massageti, Semiramide che fa frustare i principi prigionieri divenuti suoi amanti\".\nIn una prefazione a \"Venere in pelliccia\" Raphael Ledos Beaufort insiste su questo punto, citando il rapporto tra Sansone e Dalila, aggiungendo poi che a Sparta i giovani maschi venivano allevati secondo il principio di uno stoico masochismo: annualmente, gli adolescenti venivano frustati nella pubblica piazza durante le feste dionisiache, e pratiche simili si ritrovano anche presso il culto rivolto ad altre divinit\u00e0. Ritroviamo la ricerca di godimento nel dolore nel culto di Cibele sia ad Atene che a Sparta, ma anche in tutta l'Asia minore e poi a Roma ove gli era stato eretto un tempio proprio sul colle Palatino: questo, di venire fustigati a sangue, era il primo dovere a cui si sottoponevano gli adepti della Dea.\nAncora Sacha Nacht \"Per lungo tempo gli artisti vedranno queste pratiche come mezzo di stimolazione. Una sorta di afrodisiaco.\" Il sessuologo Havelock Ellis sarebbe incline ad accettare come un fatto biologico, del tutto istintuale, la virt\u00f9 stimolante che pu\u00f2 prendere il dolore.\nLa questione del masochismo religioso.\n\"\"Solo la sofferenza rende la vita sopportabile\", parola di Margherita Maria Alacoque (monaca, mistica francese, nonch\u00e9 santa); Maria Maddalena de' Pazzi andava in estasi ogni qual volta veniva presa a scudisciate dalla priora del convento in cui risiedeva, come consumata da fiamme interiori: \"Quella fiamma che mi brucia... \u00e8 troppo il piacere e la felicit\u00e0 che dona!\"\n\"Nessun psicologo, nessun analista ha mai potuto dare una descrizione delle qualit\u00e0 specifiche dell'esperienza masochista migliore di quella che son riusciti a dare gli asceti e i santi del Medioevo raccontando delle proprie estasi mistiche. La goffaggine, la banalit\u00e0 delle espressioni e la mancanza di immaginazione della psicologia scientifica diventa ancora pi\u00f9 evidente se confrontato con la testimonianza di questi analfabeti, anche ignorando il fatto che la percezione psicologica di essi risulta essere superiore a qualsiasi psicologia accademica. Prova ne siano i saggi di Santa Teresa del Bambin Ges\u00f9 e le lettere di Caterina da Siena; queste sono pi\u00f9 importanti per la delucidazione del masochismo psicologico che l'intera lettura di Krafft-Ebing.\"\"\n\"La fustigazione, che \u00e8 stato utilizzato principalmente a scopo di auto-punizione dai monaci e asceti cristiani, poi diventa un mezzo di eccitazione sessuale. Aumentando la sofferenza produce estasi. La Chiesa, infine, deve guardarsi dalle pratiche espiatorie troppo dure perch\u00e9 possono spesso portare alla soddisfazione sessuale... Il masochista accoglie i colpi di frusta inflitti su di lui da una prostituta con la stessa gioia vissuta dai primi martiri.\"\nLo stesso Sacher Masoch ha lasciato scritto: \"Ho divorato le leggende dei santi e la lettura dei tormenti subiti dai martiri i quali mi gettarono in un profondo stato febbrile\". Questo \u00e8 comune a molti masochisti:\"I santi legati, bruciati vivi, i martiri furono le prime immagini che provocarono in me sentimenti erotici\".\nFonti letterarie, filosofiche, psicoanalitiche.\nPer Gilles Deleuze e F\u00e9lix Guattari, il masochista \u00e8 riuscito a costruirsi un vero e proprio corpo senza organi.\nCultura.\nLetteratura.\nDe Sade naturalmente, anche se ogni riferimento diretto a lui in tal caso pu\u00f2 risultare pericoloso: la sua opera vuole dimostrare tutta la crudelt\u00e0 insita all'interno del sistema sociale, fino a giungere all'estrema criminalit\u00e0 con la violenza e l'omicidio nei confronti dei bambini (le persone per eccellenza pi\u00f9 indifese). Questa \u00e8 anche la prova da lui utilizzata per dimostrare che la natura in s\u00e9 stessa \u00e8 malvagia e spietata (vedi in Opere e poetica di Donatien-Alphonse-Fran\u00e7ois de Sade): pertanto, nel sadismo, non vi \u00e8 alcun \"gioco consensuale; il sadico gode soprattutto perch\u00e9 la vittima non acconsente: \"Giammai un vero sadico sopporter\u00e0 una vittima masochista\". \"Vogliono essere sicuri che i loro crimini costano lacrime, e che mai una ragazza li avrebbe accettati volontariamente\", dice una delle vittime dei monaci in \"Justine o le disavventure della virt\u00f9\".\nA parte alcuni libri influenti e molto espliciti al riguardo, la letteratura \u00e8 comunque piena di fantasie e feticci sadici o masochistici: Gustave Flaubert ne \"La tentazione di Sant'Antonio\" e in \"Salamb\u00f2\"; poi Octave Mirbeau, Jean Genet, \u00c9mile Zola in \"Nan\u00e0\" quando descrive la relazione tra Nan\u00e0 e il conte Muffat che si ispira alla leggenda di Aristotele, nelle immagini che rappresentano il filosofo a quattro zampe, sulla cui schiena sta seduta a cavalcioni Filide armata con una frusta.\nF\u00ebdor Dostoevskij, cos\u00ec com'\u00e8 affrontato da Freud, viene considerato come uno dei grandi masochisti morali davanti al Signore, secondo Paul Lawrence Assoun potrebbe esser associato al masochismo sociale espresso da Sacher-Masoch.\nSartre parla di masochismo nel suo saggio su Genet: \"Il bambino indovina che una donna l'ha salvato da se stesso... e si sente maledetto, inadeguato... non \u00e8 suo figlio, bens\u00ec un suo escremento. E vedremo come insistentemente, con quale piacere masochistico Genet si confronti pi\u00f9 tardi con la spazzatura, come fosse un prodotto di scarto\".\nNei libri della Contessa di S\u00e9gur, il cui tema ricorrente di punizioni corporali inferte ai bambini, riecheggia forse la sua infanzia infelice; crudamente illustrati, il realismo delle descrizioni si fa auto-compiacimento masochistico.\nL'opera omnia di Leopold von Sacher-Masoch. Il masochismo, come gi\u00e0 detto, \u00e8 il cuore dell'intera creazione artistica di Masoch; nella sua letteratura esprime ci\u00f2 che pi\u00f9 spesso appare nella propria fantasia e la rende fattibile. In due tra i suoi maggiori libri, \"Madre di Dio\" e \"Le anime pescatrici\" evoca la morte come ultimo e maggiore desiderio masochistico.\nAlcune poesie e testi di Baudelaire (dove paragona l'amore ad un'operazione chirurgica dolorosa ma necessaria) e Algernon Swinburne mostrano componenti masochiste, in particolare Swinburne era un noto masochista e algolagnico, praticando realmente la flagellazione.\nIl romanzo francese di Dominique Aury \"Histoire d'O\" del 1954 \u00e8 la storia di una donna masochista.\nMolti romanzi popolari presentano inoltre la tematica.\nSpiegazione fisiologica del masochismo.\nConsiderato come fenomeno non patologico, il masochismo viene comunemente spiegato come la condizione di chi vive la sottomissione come piacere; non necessariamente per\u00f2 il piacere conseguito consiste nell'orgasmo, che spesso, anzi, \u00e8 vissuto dal soggetto masochista come il conclusivo momento di distensione e di abbandono, successivo per\u00f2 e non strettamente conseguente alle pratiche masochistiche di cui egli \u00e8 stato oggetto consenziente.\nPer quanto riguarda un aspetto marginale del masochismo, cio\u00e8 il piacere (non sempre verificato e non di tutti i masochisti) di subire dolore (che per\u00f2 dovrebbe essere pi\u00f9 correttamente indicato come algolagnia) le spiegazioni scientifiche si basano su livelli diversi, principalmente i recettori periferici del dolore e del piacere sono gli stessi. Il dolore fa produrre al cervello endorfine, che poi restano in circolo dando una sensazione di euforia.\nQueste sensazioni in aggiunta allo stato mentale che si crea con il partner rendono il dolore un piacere da assaporare e vivere.\nOvviamente questo in un rapporto consensuale e vissuto liberamente.\nOccorre anche ricordare, in questa sede, che il termine masochismo \u00e8 usato, per estensione, per descrivere tutte quelle condizioni soggettive in cui l'essere umano si trova a vivere passivamente, senza reagire o reagendo in modo non determinato e assertivo, un'azione o comportamento altrui che genera sofferenza."}
{"id": "380709", "revid": "78273", "url": "https://it.wikipedia.org/wiki?curid=380709", "title": "Circonferenza exscritta", "text": ""}
{"id": "380711", "revid": "219110", "url": "https://it.wikipedia.org/wiki?curid=380711", "title": "Nat Friedman", "text": "Nat \u00e8 stato CEO della Ximian dal 1999 al 2001. Prima della Ximian ha lavorato al progetto GNU ROPE e anche per la Silicon Graphics e per la Microsoft.\nNat attualmente vive a Boston ed \u00e8 vice Presidente di Linux Desktop alla Novell.\nIl 25 maggio 2011 Nat annuncia sul proprio blog, che entrer\u00e0 nella neonata Xamarin (spin off nato dal licenziamento da parte di Novell, del team di Mono) come CEO, ridando vita al sodalizio con Miguel de Icaza.\nDal 26 maggio 2018, Nat \u00e8 CEO di GitHub, popolare servizio di hosting per progetti software. "}
{"id": "380719", "revid": "125034925", "url": "https://it.wikipedia.org/wiki?curid=380719", "title": "Elettrotreno", "text": "Lelettrotreno \u00e8 un treno a propulsione elettrica con trazione distribuita, generalmente a marcia reversibile, a composizione bloccata eventualmente articolata; solitamente un elettrotreno \u00e8 in grado di comporre convogli di pi\u00f9 unit\u00e0 dello stesso tipo collegate tra loro per le funzioni di marcia, apertura porte, etc. e pilotate dalla cabina dell'unit\u00e0 di testa. La trazione distribuita, elemento discriminante di questo tipo di treno rispetto a un normale treno a trazione anteriore o posteriore tramite locomotiva elettrica, viene solitamente realizzata tramite un numero variabile di assi motorizzati ripartiti lungo il convoglio.\nTalvolta vengono classificati \"elettrotreni\" anche convogli che utilizzano due locomotive elettriche poste una in testa e l'altra in coda, simultaneamente attive nel trainare e spingere le carrozze non motrici tra esse interposte. In questo caso, simile pi\u00f9 a un treno convenzionale, si parla di doppia trazione simmetrica (DTS), che per\u00f2 \u00e8 poco efficace nella riduzione del carico assiale massimo.\nGeneralit\u00e0.\nSi tratta di una soluzione tecnica sviluppata essenzialmente in Italia nella prima met\u00e0 del XX secolo. La rete italiana del tempo versava ancora in condizioni di bassa efficienza a causa dei binari che venivano impiegati, rotaie con bassa massa lineare (il massimo era 36\u00a0kg/m) e in barre molto corte, unite spesso con giunti affacciati invece che intercalati; inoltre i ponti e i viadotti non ammettevano elevati carichi assiali.\nL'elettrotreno nacque allo scopo di risolvere il problema della bassa velocit\u00e0 media dei treni composti di locomotiva e carrozze, detti in seguito treni di \"materiale ordinario\", senza dover investire ingenti somme di denaro per ricostruire le linee ferroviarie italiane che ammettevano un basso carico assiale. Venne sviluppata l'idea di ripartire la trazione su ciascuna delle carrozze, anzich\u00e9 concentrarla tutta sulla locomotiva, installando i motori di trazione in ogni singolo carrello e comandandoli a distanza dai posti di manovra situati a entrambe le estremit\u00e0 del convoglio, che pertanto assumeva una configurazione di tipo \"bloccato\". Ci\u00f2 permetteva di contenere la massa assiale entro i limiti permessi dai binari e pertanto il raggiungimento di velocit\u00e0 di rango superiore. Il primo esempio di questa realizzazione fu l'ETR 200 e in seguito sulla stessa filosofia vennero realizzate anche molte serie di elettromotrici.\nEsempi di elettrotreni sono la serie degli \"ETR\" italiani, dagli ETR 200, ETR 250 \"Arlecchino\" e ETR 300 \"Settebello\" ai vari ETR 450, 460, 470, 480 e 485 \"Pendolino\". Sono inclusi nella categoria degli elettrotreni anche i Minuetto elettrici, classificati anche come ALe (Automotrice Leggera elettrica), e i TAF. Anche il Frecciarossa 1000 \u00e8 un elettrotreno a trazione distribuita, mentre l'ETR 500 \u00e8 in realt\u00e0 a doppia trazione simmetrica.\nAll'estero tipici elettrotreni sono gli ICE 3 DB, gli AVE della serie Velaro (di fatto degli ICE 3) e Alaris 490, e tutti i vari Pendolino delle ferrovie finniche, portoghesi, inglesi, ceche e slovene. Infine tutti i convogli che percorrono le linee giapponesi Shinkansen ad alta velocit\u00e0 sono elettrotreni, a conferma della validit\u00e0 della soluzione costruttiva della trazione distribuita lungo il convoglio, rispetto a quella a doppia trazione simmetrica tipica dei TGV francesi.\nTecnica.\nUn elettrotreno \u00e8 una successione di automotrici e rimorchiate, o solo automotrici, a seconda del progetto e dell'impiego.\nSi possono distinguere due ampie categorie di elettrotreni: quelli destinati alle alte velocit\u00e0 e quelli per servizi vicinali, regionali o suburbani. Per i primi le caratteristiche da tenere in considerazione sono l'elevata potenza per elemento (carrozza) e le prestazioni alle elevate velocit\u00e0 d'esercizio, solitamente oltre i 250\u00a0km/h. Invece per gli elettrotreni per servizi vicinali sono importanti l'accelerazione e la frenata, la capacit\u00e0 di carico e infine la velocit\u00e0 di salita e discesa dal mezzo per evitare perdite di tempo in stazione. Per questi motivi non \u00e8 facile scambiare i ruoli degli elettrotreni, anche se talvolta un mezzo progettato per servizi vicinali pu\u00f2 svolgere servizi a pi\u00f9 ampio raggio. Tipica evoluzione in tal senso ha subito il TAF, treno concepito per servizi vicinali, che per\u00f2 \u00e8 stato acquistato dalle ferrovie marocchine (ONCFM) per svolgere servizi espressi sotto la denominazione di Z2M.\nDue sono i tipi costruttivi: con carrozze che condividono il carrello con quelle adiacenti (con carrello Jakobs o con sistema Talgo, in ogni caso realizzando cos\u00ec un convoglio parzialmente o totalmente articolato), oppure con carrozze indipendenti. Il primo tipo \u00e8 stato quello adottato in Italia per i primi elettrotreni, e oggi lo si usa soprattutto per i convogli per servizi regionali: Minuetto, Coradia-LINT, Talent, Desiro, FLIRT.\nLa soluzione di condividere il carrello fra due carrozze \u00e8 stata adottata anche dai francesi per la parte rimorchiata dei TGV. Questa soluzione comporta una minor serpeggio del carrello alle alte velocit\u00e0, nonch\u00e9 una minor inclinazione del convoglio allo sviamento dai binari. Di contro, specie nel caso il carrello fosse motorizzato, si aumenta il carico assiale e si complica la soluzione costruttiva. Alcuni carrelli sono \"separabili\" in modo da rendere pi\u00f9 facile accoppiare e disaccoppiare gli elementi, senza ricorrere a gru e argani, lasciando le carrozze ad appoggiarsi su un solo asse.\nVantaggi.\nAderenza migliorata.\nLa ripartizione della trazione permette una migliore aderenza alle rotaie, utile tanto nella partenza e a raggiungere rapidamente la velocit\u00e0 di servizio, quanto a superare tratti di linea con pendenze elevate.\nBasso carico assiale.\nIl non avere concentrato sui soli assi di una locomotiva tutto il peso delle apparecchiature dedicate alla trazione (ed anche, nel caso di locomotive diesel-elettriche, il peso di quelle per la fornitura di energia elettrica per i servizi delle carrozze passeggeri rimorchiate - a meno di non usare un carro generatore dedicato), porta ad una consistente riduzione del carico assiale massimo del convoglio; specie a met\u00e0 del XX secolo, quando l'armamento delle linee ferroviarie era assai leggero, in alcuni paesi come l'Italia gli elettrotreni hanno cos\u00ec permesso di raggiungere elevate prestazioni velocistiche su linee vecchie, talvolta con ponti risalenti all'Ottocento, senza dover fare importanti lavori di adeguamento o sostituzione (ne per l'armamento, ne per le opere d'arte).\nBassa aggressivit\u00e0 sui binari.\nPer i servizi ad alta velocit\u00e0 la formula delle composizioni bloccate a trazione distribuita offre il vantaggio di una bassa aggressivit\u00e0 sui binari, dovuta al minore carico assiale, e soprattutto, al fatto che i motori sono pi\u00f9 piccoli, ed \u00e8 quindi pi\u00f9 facile \"appenderli\" alla cassa, che non poggiarli sul carrello. Tipici sono tutti i vari Pendolino e gli Shinkansen giapponesi. Le ferrovie tedesche si erano in un primo tempo orientate verso composizioni bloccate a trazione concentrata per i loro ICE 1 e 2, salvo poi orientarsi verso la formula a trazione distribuita per i pi\u00f9 moderni ICE 3.\nBasso carico rimorchiato.\nAttualmente invece, per i servizi vicinali, la formula del convoglio a trazione distribuita \u00e8 vantaggiosa sia per il basso carico rimorchiato rispetto al numero di persone trasportate (si elimina il locomotore), sia soprattutto se la frequentazione del treno \u00e8 bassa, cio\u00e8 il convoglio \u00e8 formato da un cos\u00ec ridotto numero di carrozze da non giustificare la presenza di un locomotore, la cui potenza eccederebbe le necessit\u00e0 di traino. Tipici in tal senso, sono appunto i convogli denominati Minuetto di Trenitalia.\nLa versatilit\u00e0 della formula rende poi facile accoppiare in comando multiplo pi\u00f9 elettrotreni per far fronte a servizi ad alta frequentazione di passeggeri. Per i servizi urbani e interurbani (S-Bahn) le DB usano appunto composizioni bloccate a trazione distribuita di quattro elementi.\nSvantaggi.\nManutenzione motori pi\u00f9 complessa.\nLa manutenzione dei meccanismi di trazione, distribuiti lungo diverse carrozze, risulta pi\u00f9 complessa rispetto alla manutenzione di una singola locomotiva.\nMacchinari distribuiti tra i passeggeri.\nCon la ripartizione lungo il treno della forza motrice, il rumore e i pericoli connessi alle varie apparecchiature vengono a maggiore contatto con i passeggeri, mettendo a rischio il comfort e la sicurezza degli stessi. Si rendono cos\u00ec necessari opportuni allestimenti di isolamento acustico dove sono disposti i carrelli motori e i relativi impianti di alimentazione/comando (e/o scelta di componenti a bassissimo rumore, facilmente pi\u00f9 costosi o meno efficienti), nonch\u00e9 maggiore cura nel prevenire, rilevare e contenere eventuali usure o guasti che possano produrre fastidio, pericolo o danno ai passeggeri (odori sgradevoli, nocivi, fumi, fiamme, esplosioni).\nBassa versatilit\u00e0.\nI convogli a composizioni bloccate hanno lo svantaggio intrinseco della bassa versatilit\u00e0. Se \u00e8 vero che gli elementi di un elettrotreno possono comunque variare ed essere sostituiti, tale operazione di solito avviene solo in deposito. Inoltre, se l'elettrotreno \u00e8 composto da un mix di elementi automotori e di rimorchiate, la variazione degli elementi \u00e8 comunque soggetta alle prestazioni che si vogliono mantenere: per esempio non si possono mettere molti elementi rimorchiate e poche automotrici. I convogli classici invece possono variare il numero di carrozze in base ai servizi che effettuano. Inoltre le prestazioni del convoglio sono date dal locomotore che le traina, venendo incontro alle esigenze di servizio.\nAltro problema si riscontra in caso di guasto: se un elemento parte del sistema di trazione si guasta, pu\u00f2 essere necessario tenere fermo per riparazione l'intero convoglio (specialmente in caso di convoglio interamente articolato), mentre con soluzioni tradizionali pu\u00f2 essere tenuto fermo solo il locomotore, lasciando le carrozze a disposizione per l'uso in altri convogli o con altro locomotore.\nMaggiori costi di potenziamento.\nIn un elettrotreno si hanno tanti \"piccoli locomotori\" (in grado ciascuno di portare un ristretto numero di carrozze/passeggeri), col risultato di duplicazioni dei motori e degli elementi di comando (inverter, chopper o reostato), cosa che se da un lato porta a rendere pi\u00f9 basso il costo di un convoglio di ridotte dimensioni (non si acquista inutile capacit\u00e0 di trazione, eccessiva rispetto al bisogno), dall'altro rendono eventuali successivi ampliamenti di capacit\u00e0 - aggiungere posti, allungare il convoglio - pi\u00f9 costosi rispetto alla semplice aggiunta di carrozze tradizionali.\nObsolescenza.\nIn un convoglio tradizionale se necessario si pu\u00f2 cambiare il locomotore con uno pi\u00f9 prestante o pi\u00f9 moderno, destinando il precedente a servizi meno impegnativi/prestigiosi (di solito vanno al traino dei treni merci). Un elettrotreno \u00e8 invece un convoglio spesso molto interconnesso, in cui apportare dei miglioramenti di prestazioni - velocit\u00e0/accelerazione/efficienza energetica - risulta pi\u00f9 difficile, correndo il rischio che risulti obsoleto nella sua totalit\u00e0 anzitempo, prima che ci\u00f2 affligga realmente la maggior parte dei suoi elementi."}
{"id": "380722", "revid": "22166", "url": "https://it.wikipedia.org/wiki?curid=380722", "title": "Filippo il Buono", "text": ""}
{"id": "380723", "revid": "339392", "url": "https://it.wikipedia.org/wiki?curid=380723", "title": "Duca di Borgogna", "text": ""}
{"id": "380724", "revid": "2213109", "url": "https://it.wikipedia.org/wiki?curid=380724", "title": "Lingua osseta", "text": "La lingua osseta (\u0418\u0440\u043e\u043d \u00e6\u0432\u0437\u0430\u0433, \"Iron \u0103vzag\" o \u0418\u0440\u043e\u043d\u0430\u0443, \"Ironau\") \u00e8 una lingua iranica parlata in Ossezia, una regione del Caucaso ai confine tra Russia e Georgia.\nDiffusione geografica.\nL'area in Russia \u00e8 nota come \"Ossezia Settentrionale-Alania\", mentre l'area indipendente de facto e rivendicata dalla Georgia \u00e8 nota come \"Ossezia del Sud\". I parlanti ammontano a circa 500.000, il 60% dei quali vive in Alania, e il 15% in Ossezia del Sud.\nL'osseto, insieme alla lingua tat ed alla lingua taliscia, \u00e8 una delle principali lingue iraniche con una considerevole comunit\u00e0 di parlanti nel Caucaso. Sembra sia discendente dalla lingua degli Alani, un gruppo di nomadi Sarmati. Si pensa che sia l'unico sopravvissuto delle lingue degli Sciti.\nDialetti.\nCi sono due importanti dialetti: il dialetto \"iron\" (il pi\u00f9 diffuso) ed il \"digor\". Un terzo dialetto lo \"yazigo\" (\"jassico\") era parlato in Ungheria dagli Iazigi.\nFonologia.\nLa forma letteraria dell'osseto ha 35 fonemi: 26 consonanti, 7 vocali e 2 dittonghi. Le eiettive e l'uvulare /q/, presenti in osseto, non sono molto comuni nelle altre lingue iraniche, e risultano frutto dello stretto contatto con le lingue turche e le lingue caucasiche.\nSistema di scrittura.\nL'osseto si scrive con una variante dell'alfabeto cirillico introdotta nel 1937, facilmente riconoscibile perch\u00e9 \u00e8 l'unica a utilizzare la lettera \u00e6. L'alfabeto \u00e8 come segue: \u0410/\u0430, AI/aI, \u04d2/\u04d3, \u0411/\u0431, \u0412/\u0432, \u0413/\u0433, \u0413\u044a/\u0433\u044a, \u0413I/\u0433I, \u0414/\u0434, \u0414\u0436/\u0434\u0436, \u0414\u0437/\u0434\u0437, \u0414I/\u0434I, \u0415/\u0435, \u0401/\u0451, \u0416/\u0436, \u0417/\u0437, \u0418/\u0438, \u0419/\u0439, \u041a/\u043a, \u041a\u044a/\u043a\u044a, \u041a\u044aI/\u043a\u044aI, \u041b/\u043b, \u041c/\u043c, \u041d/\u043d, \u041e/\u043e, OI/oI, \u04e6/\u04e7, \u041f/\u043f, \u041f\u044a/\u043f\u044a, \u041f\u044aI/\u043f\u044aI, \u0420/\u0440, \u0420I/\u0440I, \u0421/\u0441, \u0422/\u0442, \u0422\u044a/\u0442\u044a, \u0422\u044aI/\u0442\u044aI, \u0423/\u0443, \u0423I/\u0443I, \u04f0/\u04f1, \u0424/\u0444, \u0425/\u0445, \u0425\u044a/\u0445\u044a, \u0426/\u0446, \u0426\u044a/\u0446\u044a, \u0426\u044aI/\u0446\u044aI, \u0427/\u0447, \u0427\u044a/\u0447\u044a, \u0427\u044aI/\u0447\u044aI, \u0428/\u0448, \u0429/\u0449, \u042a/\u044a, \u042b/\u044b, \u042c/\u044c, \u042d/\u044d, \u042dI/\u044dI, \u042e/\u044e, \u042f/\u044f, I. \nTra il 1923 e il 1937 fu utilizzato l'alfabeto latino: A/a, \u00c6/\u00e6, B/b, C/c, \u010c/\u010d, D/d, E/e, F/f, G/g, H/h, I/i, J/j, K/k, L/l, M/m, N/n, O/o, P/p, Q/q, R/r, S/s, \u0160/\u0161, T/t, U/u, \nV/v, X/x, Y/y, Z/z, \u017d/\u017e. I digrafi per rappresentare un suono furono pure impiegati in questo alfabeto (ch, \u010dh, th, d\u017e e alcuni altri). Il suono \u00e6 \u00e8 molto comune, essendo semplicemente la vocale corta \"a\", una caratteristica condivisa con il persiano. Questo suono pu\u00f2 essere traslitterato come \u0103.\nPer un periodo (dal 1938 alla met\u00e0 degli anni 1950), l'alfabeto georgiano fu usato nell'Ossezia del Sud.\nUso.\nSebbene l'osseto sia la lingua ufficiale sia nell'Ossezia del Nord che in quella del Sud (insieme al russo), il suo uso ufficiale \u00e8 limitato alla pubblicazione di nuove leggi nei periodici osseti.\nCi sono due quotidiani in osseto: \"Rastdzinad\" (\"\u0420\u00e6\u0441\u0442\u0434\u0437\u0438\u043d\u0430\u0434\", \"Verit\u00e0\") nell'Ossezia del Nord e \"Xurzarin\" (\"\u0425\u0443\u0440\u0437\u00e6\u0440\u0438\u043d\", \"Il sole\") nell'Ossezia del Sud. Alcuni quotidiani minori hanno alcuni articoli scritti in osseto. C'\u00e8 anche un periodico mensile, il \"Max dug\" (\"\u041c\u0430\u0445 \u0434\u0443\u0433\", \"La nostra era\"), dedicato per la maggior parte alla pubblicazione di testi in prosa e poesie contemporanei in osseto.\nL'osseto viene insegnato come seconda lingua a tutti gli studenti delle scuole secondarie, quelli di madrelingua osseta seguono anche corsi di letteratura osseta."}
{"id": "380727", "revid": "190645", "url": "https://it.wikipedia.org/wiki?curid=380727", "title": "Clemente Jackie Mimun", "text": ""}
{"id": "380732", "revid": "718859", "url": "https://it.wikipedia.org/wiki?curid=380732", "title": "Esperimenti nazisti sul congelamento umano", "text": "Gli esperimenti nazisti sul congelamento umano furono una serie di sperimentazioni umane condotte nel campo di concentramento di Dachau, in Germania, durante la Seconda guerra mondiale, con l'obiettivo di verificare quanto e come potesse resistere l'organismo umano se sottoposto a una brusca variazione di temperatura corporea e, secondariamente, se esistessero possibilit\u00e0 di rianimare i soggetti.\nL'ente promotore fu il \"Deutsche Versuchsanstalt f\u00fcr Luftfahrt\" (Istituto tedesco per le ricerche sul volo), che sperava di trarne qualche dato utile alla sopravvivenza degli aviatori tedeschi abbattuti nel corso di battaglie aeree sul mare. Il responsabile principale dell'operazione fu il dottor Sigmund Rascher, un giovane medico appartenente alle SS e vicino a Himmler.\nI primi esperimenti.\nLe sperimentazioni si tennero nel Blocco 5 del lager: qui venne creata un'area nella quale venne posta una vasca d'acqua profonda due metri.\nI prigionieri destinati a fare da cavie venivano vestiti con tute da aviatori e immersi nell'acqua gelata per un periodo che andava da un'ora a un'ora e mezza. Invariabilmente, quando la temperatura corporea scendeva al di sotto dei 28\u00a0\u00b0C, il prigioniero moriva. Una lunga serie di decessi fece concludere a Rascher che non esisteva un materiale in grado di proteggere l'organismo umano da queste temperature.\nPer quanto riguarda la rianimazione, i medici segnalarono che un bagno caldo a 40\u00a0\u00b0C o 50\u00a0\u00b0C sarebbe stato abbastanza efficace per riportare qualche prigioniero alle sue funzioni corporee. Himmler, tuttavia, fece notare che non sarebbe stato possibile avere sempre a disposizione apparecchi in grado di innalzare la temperatura a tale valore, e chiese di verificare la pratica alternativa del \"riscaldamento umano\".\nIl \"riscaldamento umano\".\nLa tecnica del riscaldamento umano era in uso prevalentemente presso le comunit\u00e0 di pescatori del Mare del Nord. Qui, il pescatore semiassiderato veniva messo a letto con la moglie, che lo riscaldava con il calore del suo corpo.\nIl 22 settembre 1942, Rascher riceveva dunque l'ordine di effettuare alcuni esperimenti sul \"calore animale\", e di prepararne un dettagliato rapporto.\nPer questa operazione furono inizialmente consegnate a Rascher quattro donne zingare, di media et\u00e0 e di corporatura robusta, prelevate dal block loro destinato (una di esse sostitu\u00ec una prostituta rifiutata da Rascher per il suo aspetto, giudicato troppo \"nordico\").\nI soggetti, seguendo la solita procedura, venivano immersi in fusti di acqua mista a ghiaccio, dove erano lasciati sino all'incoscienza. Quindi, la vittima congelata veniva denudata e posta su un letto, sul quale erano state fatte stendere due donne anch'esse completamente nude. Queste erano obbligate ad abbracciare, da una parte e dall'altra, il corpo del soggetto assiderato. Sui tre venivano poi stese lenzuola e coperte.\nAl contrario che in altri esperimenti, le gitane non furono fatte lavare prima dell'esperimento: si voleva infatti verificare se l'acre odore emanato dai loro corpi potesse stimolare l'olfatto della vittima, favorendone la ripresa.\nIn altri esperimenti il soggetto era collocato nel letto con un'unica donna. L'unica deduzione scientifica ricavata da questi discutibili esperimenti fu che il processo di rianimazione otteneva risultati migliori con una sola donna che con due o tre in quanto \"la presenza di un unico partner rimuoveva le inibizioni personali e spingeva la donna a stringersi pi\u00f9 intimamente alla vittima congelata.\" Il processo di rianimazione poteva durare dalle quattro alle otto ore, ma si ha notizia di prigioniere costrette a riscaldare i corpi per periodi pi\u00f9 lunghi, talvolta anche di un giorno. Durante la rianimazione, le donne ricevettero un termometro nell'ano, che non segnal\u00f2 variazioni apprezzabili di temperatura. Quella della vittima, misurata in tre punti diversi, restava invariata nella prima ora, per poi crescere progressivamente sino a stabilizzarsi, dopo la terza ora, su un valore di 36,8\u00a0\u00b0C.\nQuando i soggetti riprendevano conoscenza, le prigioniere dovevano lasciarli e sistemarsi al loro fianco. Le coperte venivano rimosse. In preda al disorientamento, essi tendevano quasi meccanicamente a ricercare il corpo nudo e caldo della donna che li aveva rianimati. Alcuni vi ricaddero addormentati, altri manifestarono un intenso desiderio sessuale e copularono a lungo con loro. Terminato l'esperimento, dall'utero delle donne che avevano subito il rapporto sessuale furono prelevate tracce di liquido seminale per esaminarne la composizione chimica.\nIn un caso, il calore emesso dalla donna non fu sufficiente e il soggetto mor\u00ec, presentando sintomi attribuibili ad un'emorragia cerebrale (e confermati dall'autopsia successiva).\nConclusione ed esito degli esperimenti.\nAlcuni risultati degli esperimenti furono presentati ad una conferenza medica nel 1942 col titolo: \"Problemi medici derivanti dal mare e dall'inverno\".\nAlla met\u00e0 del 1943 il ciclo ebbe infine termine e Rascher sped\u00ec un rapporto a Himmler per informarlo dei risultati: per quanto efficace, il \u201criscaldamento animale\u201d era meno rapido del bagno caldo, e dunque quest'ultimo risultava preferibile per rianimare le vittime del congelamento. Irrisolta restava invece la questione di come rimediare ai possibili danni all'organismo derivati da un brusco abbassamento della temperatura corporea.\nIn totale, furono eseguiti esperimenti che coinvolsero circa un centinaio di uomini e diverse decine di donne, zingare ed ebree.\nLa maggior parte dei soggetti sopravvisse, pur soffrendo posteriormente di insonnia, dolori articolari, bronchite e problemi circolatori. Gli scienziati nazisti conclusero che questo tipo di rianimazione era possibile, ma la donna doveva intervenire sulla vittima e cominciare a riscaldarla entro breve tempo.\nRascher annot\u00f2 inoltre che il calore fornito dai corpi delle Rom era superiore a quello delle altre donne, e che, a differenza di queste, le zingare non mostravano alcuna inibizione nell'accettare rapporti sessuali con i soggetti, anche ripetuti, concludendo che ci\u00f2 poteva essere attribuito al fatto che le popolazioni nomadi si trovassero a uno stadio pi\u00f9 primitivo dell'evoluzione umana in accordo con l'idea nazista di superiorit\u00e0 della \"razza ariana\"."}
{"id": "380734", "revid": "2075278", "url": "https://it.wikipedia.org/wiki?curid=380734", "title": "Light novel", "text": "Le sono un tipo di romanzo illustrato giapponese con le caratteristiche estetiche e lo stile di un manga. La stesura del testo \u00e8 del tutto simile a quella di un romanzo, a cui vengono aggiunte illustrazioni create dagli scrittori stessi o, pi\u00f9 spesso, da un character designer e talvolta da un mecha designer, con mansioni di illustratore. Il termine light novel \u00e8 una costruzione \"wasei-eigo\", ossia un'espressione giapponese costruita secondo la lingua inglese. Spesso viene usata l'abbreviazione .\nStile.\nNonostante siano stilisticamente simili ad un manga, le light novel sono da considerarsi opere in prosa, pensate come romanzi per adolescenti o per un pubblico giovanile. Alcune light novel hanno ispirato diversi manga o anime, e pertanto sono viste come sottogeneri del manga, o come un altro tipo di fumetto.\nLo stile delle light novel tende ad essere differente da quello dei romanzi per un pubblico pi\u00f9 maturo. Viene spesso usato anche il furigana, sia per aiutare i lettori ad avere una maggiore comprensione del testo, sia per dare la possibilit\u00e0 all'autore di creare o modificare la posizione dei caratteri, un fattore non facilmente accettato in altre tipologie di scrittura.\nPubblicazioni.\nSovente, in Giappone, queste opere vengono pubblicate su riviste specializzate in romanzi e letteratura, come \"Gekkan Dragon Magazine\", \"The Sneaker\", \"Dengeki hp\", \"Comptiq\" e \"Dengeki G's Magazine\". Un esempio comune di light novel \u00e8 \"Slayers\", scritta da Hajime Kanzaka e in seguito ripensata sotto forma di manga e anime.\nGrazie all'enorme successo in Giappone, le compagnie editoriali sono sempre in cerca di nuovi talenti e bandiscono concorsi annuali in cui i partecipanti possono vincere un premio in denaro e la pubblicazione dell'opera. Il Premio Dengeki Novel \u00e8 finora il pi\u00f9 ampio concorso esistente, con oltre seimila ammissioni annuali.\nIl mercato delle light novel al di fuori del Giappone non \u00e8 molto sviluppato, a causa della poca richiesta e della quantit\u00e0 notevole del materiale da tradurre, nettamente superiore a quella dei manga canonici. Alcune pubblicazioni in lingua inglese sono state addirittura ripensate e adattate al formato \"tank\u014dbon\", tipico dei manga, ma alcune compagnie, come la Seven Seas Entertainment, hanno annunciato la pubblicazione delle light novel seguendo il formato originale, cio\u00e8 10,5\u00a0cm x 15\u00a0cm. Altri editori che si occupano di questo tipo di produzione sono Tokyopop, Viz Media, DMP, Dark Horse, CMX e Yen Press.\nAnche in Italia vengono pubblicate light novel, seppur in numero esiguo. \u00c8 pi\u00f9 comune la pubblicazione di volumi unici o brevi serie ispirate a serie gi\u00e0 affermate, nate come manga o anime (quali \"Le bizzarre avventure di JoJo\", \"Video Girl Ai\" e \"Bleach\"). A partire dal 2010 si sono verificati casi in cui, contemporaneamente o successivamente alla pubblicazione della relativa trasposizione in manga, sono state pubblicate serie di light novel legate a marchi minori, composte fino a pi\u00f9 di otto volumi e di cui la light novel costituisce il media principale."}
{"id": "380735", "revid": "287204", "url": "https://it.wikipedia.org/wiki?curid=380735", "title": "Second Division", "text": "La Second Division (seconda divisione) fu dal 1892 al 1992 la seconda serie calcistica inglese.\nStoria.\nFu istituita nel 1892 quando - dalla fusione per incorporazione della Football Alliance, nata nel 1889, da parte della Football League - inizi\u00f2 il campionato inglese di Lega sotto l'egida della Football Association con il meccanismo delle promozioni e retrocessioni di categoria. La massima serie fu chiamata First Division e quella immediatamente successiva \"Second Division\".\nTale Divisione pass\u00f2 attraverso diverse ristrutturazioni: inizialmente composta di 12 squadre, per lo pi\u00f9 provenienti dalla Football Alliance, pass\u00f2 la stagione successiva a 15 e, dopo un'ulteriore stagione, a 16 squadre.\nNel 1898 fu allargato a 18 squadre, nel 1905 a 20 e, dopo la Grande Guerra, nel 1919, a 22, formula rimasta invariata fino al 1987, quando si decise l'allargamento graduale a 24 squadre (23 nel campionato 1987/88, 24 dal 1988/89).\nIl meccanismo di promozioni e retrocessioni, tranne che nei primissi anni in cui non c'era promozione immediata, ma spareggi con le ultime della First Division, prevedeva 2 promozioni in massima serie e 2 retrocessioni in Third Division, portate a 3 dal 1974. Dal 1987 furono introdotti i play-off per le squadre dalla terza alla sesta posizione per la seconda promozione in First Division prima e Premier League poi.\nNel 1992 avvenne il noto scisma del calcio inglese che port\u00f2 alla formazione della Premier League: inizialmente le squadre pi\u00f9 grosse iniziarono ad avanzare maggiori pretese economiche alla Football League, minacciando di formare un campionato a s\u00e9. Questa minaccia si concretizz\u00f2 ed aderirono tutte le squadre della First Division, dando cos\u00ec vita alla Premier League, poi ammessa come massima serie nel sistema del calcio inglese.\nLa Second Division venne cos\u00ec ridenominata come First Division, per poi essere sostituita dalla Football League Championship, nella nuova riforma della Football League del 2004."}
{"id": "380737", "revid": "121671518", "url": "https://it.wikipedia.org/wiki?curid=380737", "title": "Giuseppe Incocciati", "text": "Carriera.\nGiocatore.\nGioca nel Milan nel campionato della retrocessione in Serie B, il 1981-1982, nella partita dell'11 ottobre 1981 contro il Bologna. Il primo anno in massima serie colleziona 13 presenze e l'anno successivo, fra i cadetti appunto, diventa titolare dando un apporto alla squadra per riconquistare la Serie A. Il 1\u00ba dicembre 1982 esordisce anche in Nazionale Under-21, con cui giocher\u00e0 solo questa gara, contro i pari et\u00e0 ciprioti. Tra il 1983 e il 1985 gioca sempre al Milan, 29 presenze e 2 reti, passa quindi all' in prestito, in Serie B, nella stagione 1985-86. Con i marchigiani realizza 10 reti in 33 incontri contribuendo in modo fruttuoso alla risalita della squadra di Costantino Rozzi in massima divisione.\nLe buone prestazioni in bianconero gli valgono la chiamata dell'Atalanta, che lo preleva dal Milan, dove nel frattempo \u00e8 rientrato. Segna 5 reti nel campionato 1986-1987 e poi, nell'ottobre successivo, viene ceduto in prestito all'Empoli dove realizza 2 reti in 22 incontri. Rientra a Bergamo per passare poi al di Romeo Anconetani, squadra in cui stabilisce il suo primato di reti in Serie A, sette, che riuscir\u00e0 a eguagliare a due stagioni dopo, quando si accasa nel club di Corrado Ferlaino campione d'Italia in carica che lo acquista per 4 miliardi di lire, proprio a Napoli diventa grande amico di Maradona, che porter\u00e0 pi\u00f9 volte nella sua citt\u00e0 natale, Fiuggi.\nCon il Pisa, segna all'Ascoli la rete decisiva per la vittoria dei toscani. Incocciati chiuder\u00e0 la carriera tra il settembre 1993 e il giugno 1995, realizzando l'ultima rete in campionato, in Serie B, contro il , nel giorno in cui scompare Costantino Rozzi e segnando una doppietta decisiva all', allo Stadio Del Conero, nella semifinale del Torneo Anglo-Italiano. 70 le sue reti complessive in quindici campionati, sette di Serie A e otto di Serie B. 12 il suo primato personale di gol \u00e8 nel Pisa 1989-1990, in cadetteria.\nIn carriera ha collezionato complessivamente 139 presenze e 23 reti in Serie A e 196 presenze e 47 reti in Serie B.\nAllenatore.\nDiventato allenatore professionista, nel 2007 allena i Giovanissimi Nazionali della Cisco Roma e nel 2008 sostituisce Alessandro Calori nella guida dell' ma il 7 ottobre dello stesso anno viene esonerato e sostituito da Salvatore Campilongo. Nel luglio del 2009 viene chiamato dal patron della Cisco Roma, Piero Tulli, per allenare la terza squadra di Roma, militante in Seconda Divisione, con cui aveva iniziato la carriera di allenatore con i Giovanissimi e con la quale vince la finale play off contro il Catanzaro e approdando cos\u00ec in Lega Pro Prima Divisione. Vince il Premio CONI come miglior allenatore della stagione. Viene poi confermato alla guida tecnica anche della nuova societ\u00e0, denominata Atletico Roma. Il 19 aprile 2011 si dimette dalla guida della squadra, lasciando l'Atletico Roma nelle posizioni alte della classifica e in lotta per la qualificazione ai playoff. Viene sostituito da Roberto Chiappara.\nIl 1\u00ba settembre 2015 assume la guida del , formazione di Lega Pro, venendo per\u00f2 esonerato l'11 novembre seguente salvo poi essere richiamato dopo solo una settimana.\nQuattro anni dopo la sua ultima esperienza in panchina, nel 2019, viene chiamato ad allenare in Serie D l'Atletico Terme Fiuggi. A fine stagione 2020-21, non viene confermato ed \u00e8 sostituito dal suo vice Fabrizio Romondini.\nDopo il ritiro.\n\u00c8 opinionista per i canali nazionali Mediaset Premium, RAI, LA7 e per l'emittente locale Teleuniverso nonch\u00e9 per la stazione Isoradio. \u00c8 inoltre giornalista pubblicista, iscritto all'albo dal 2010.\nDal 2000 si \u00e8 anche dato alla politica, ricoprendo l'incarico di assessore allo sport per il comune di Fiuggi, per Forza Italia. Alle politiche del 2018 \u00e8 candidato al Senato per Forza Italia, posizionato al terzo posto nel listino proporzionale di Frosinone.\nStatistiche.\nStatistiche da allenatore.\n\"Statistiche aggiornate al 27 gennaio 2016.\""}
{"id": "380738", "revid": "110157", "url": "https://it.wikipedia.org/wiki?curid=380738", "title": "Passo della Lora", "text": "Il passo della Lora o passo delle Tre croci (1716\u00a0m) \u00e8 un valico alpino delle Piccole Dolomiti, transitabile unicamente a piedi, nel punto in cui confluiscono i confini delle province di Vicenza, di Trento e di Verona, da cui la denominazione \"Tre Croci\". \u00c8 tuttavia noto in zona con il nome di passo della Lora, usato anche per non confonderlo con l'omonimo passo presso Cortina d'Ampezzo.\nAntichissima via di comunicazione fra l'alta valle dell'Agno, l'alta Valle del Chiampo e le vallate veronesi dei Lessini, \u00e8 oggi nodo cruciale per le escursioni turistiche e alpinistiche nelle Piccole Dolomiti, segnando il confine ideale fra la catena delle Tre Croci e il gruppo della Carega. Molto frequentato anche dalle famiglie, data la facilit\u00e0 della salita dal vicino rifugio Cesare Battisti presso la localit\u00e0 Gazza, raggiungibile in auto da Recoaro Terme."}
{"id": "380739", "revid": "41561", "url": "https://it.wikipedia.org/wiki?curid=380739", "title": "Parco dell'Adda nord", "text": ""}
{"id": "380740", "revid": "1543377", "url": "https://it.wikipedia.org/wiki?curid=380740", "title": "Calcio ai Giochi della XXIV Olimpiade", "text": "Il torneo di calcio della XXIV Olimpiade fu il ventesimo torneo olimpico. Si svolse dal 17 settembre al 1\u00ba ottobre 1988 in cinque citt\u00e0 (Seul, Taegu, Pusan, Gwangju e Daejeon) e vide la vittoria per la seconda volta dell'.\nPer la seconda ed ultima volta, come il calcio maschile alle Olimpiadi del 1984, il calcio maschile alle Olimpiadi del 1988 \u00e8 un torneo per squadre nazionali a livello professionistico. Le regole del 1984 sono state mantenute anche per l'edizione 1988, ma con un paragrafo aggiuntivo: erano eleggibili quei calciatori europei e sudamericani che in precedenza avevano giocato meno di 90 minuti in una singola partita della Coppa del Mondo.\nFormula.\nLe sedici squadre vennero divise in quattro gironi all'italiana di quattro squadre ciascuno.\nLe prime due classificate di ogni girone si sarebbero qualificate per la fase ad eliminazione diretta, composta da quarti di finale, semifinali, finale per il 3\u00ba posto e per il 1\u00ba posto.\nClassifica marcatori.\n7 reti\n6 reti\n5 reti\n4 reti\n3 reti\n2 reti\n1 rete\nAutoreti"}
{"id": "380742", "revid": "1228162", "url": "https://it.wikipedia.org/wiki?curid=380742", "title": "Rifugio Cesare Battisti (Prealpi Venete)", "text": "Il rifugio Cesare Battisti \u00e8 un rifugio situato in Veneto nel comune di Recoaro Terme (Vicenza), nel cuore delle Piccole Dolomiti, a 1.265 metri sul livello del mare.\n\u00c8 dedicato a Cesare Battisti, irredentista italiano.\nCaratteristiche e informazioni.\nSi trova ai piedi del Gruppo della Carega, sotto il passo della Lora, nella localit\u00e0 denominata \"Gazza\", per cui si presta come ottima base di partenza per le numerosi escursioni turistiche e alpinistiche possibili in zona. \u00c8 di propriet\u00e0 della sezione CAI di Valdagno. Ha una capienza di circa 34 posti letto ed \u00e8 aperto da giugno a settembre. Il resto dell'anno solo nei giorni festivi e prefestivi.\nAccessi.\nPer la provinciale 246 Valdagno - Recoaro, in contrada Parlati si risale la valle Agno di Lora fino alla Trattoria Obante in caso d'innevamento, o fino al rifugio Battisti ove la strada finisce.\nTraversate.\nIl rifugio \u00e8 base di ripiego del sentiero europeo E5 che va dal Lago di Costanza a Venezia e fa tappa proprio sul Carega.\nCuriosit\u00e0.\nIl rifugio Cesare Battisti, conosciuto anche come rifugio della Gazza dal nome della conca prativa nel quale sorge, \u00e8 molto noto fra i ciclisti vicentini e veneti per l'ascesa che si compie per accedervi da Recoaro Terme. La salita \u00e8 lunga 10,6 chilometri e presenta un dislivello di oltre 800 metri, per cui richiede un certo impegno e un buon grado di allenamento."}
{"id": "380744", "revid": "117133557", "url": "https://it.wikipedia.org/wiki?curid=380744", "title": "Roderico", "text": " Fu l'ultimo re della Spagna visigota, dal 710 al 711 oppure 713.\nForse anzich\u00e9 alla Battaglia del Guadalete, vicino a Medina-Sidonia (Cadice) nel luglio 711, come creduto, mor\u00ec a Segovia, nel 713.\nAlla sua figura si ispira l'opera lirica di Georg Friedrich Haendel \"Rodrigo ovvero Vincer se stesso \u00e8 la maggior vittoria\".\nBiografia.\nNobile visigoto, figlio di Teodefredo di Cordoba (figlio del re dei Visigoti, Chindasvindo e di Ricilo o Recilona, proveniente da una nobile famiglia di Toledo, fu dapprima duca della Betica (\"Hispania Baetica\"), provincia meridionale del Regno Visigoto.\nNel 709 contese il trono al re Witiza, scatenando una guerra civile e, dopo la morte del re, nella primavera del 710, fu scelto dal consiglio dei nobili per opporsi al figlio del re, l'erede al trono Agila II, che non voleva rinunciare al trono; l'esercito di Roderigo sconfisse Agila, che, coi fratelli Omundo e Artavasde e lo zio, il vescovo Oppas, abbandon\u00f2 Toledo ed il trono al duca di Betica e si rifugi\u00f2 in Nord-Africa.\nQuesta regione, da poco occupata e convertita all'Islam era governata dal wali Musa ibn Nusayr. Agila II si rec\u00f2 dapprima dal governatore cristiano di Ceuta, il Conte Giuliano, che nelle cronache arabe viene indicato con il nome di \"Ilyan\", \"Ulyan\" o \"Youly\u00e2n\", il quale nutriva sentimenti di vendetta nei confronti dell'usurpatore, in quanto accusato di aver violentato la sua bellissima figlia Florinda.\nAttraverso Giuliano Agila ottenne l'appoggio di Musa che deleg\u00f2 un suo \"mawl\u0101\" (liberto), il wali berbero di Tangeri, Tariq ibn Ziyad, di organizzare un piccolo esercito al suo comando e preparare l'invasione del regno dei Visigoti.\nL'esercito arabo-berbero attravers\u00f2 lo stretto nella primavera del 711, ed il 30 aprile 711, mentre Rodrigo si trovava impegnato a domare una rivolta dei Baschi, sobillati da Agila II, a Pamplona, nel nord della Spagna, le forze di T\u0101riq (circa 12000 uomini, di cui 7000 berberi) sbarcarono e occuparono la rocca di Gibilterra (il nome \"Gibilterra\" deriva dall'espressione araba \"Jabal al-\u1e6c\u0101riq\", che significa \"montagna di \u1e6c\u0101riq\") e la citt\u00e0 di Algeciras.\nTariq si diresse verso Cordova, ma fu bloccato dalle truppe visigote comandate da Bencio, cugino del re, che pur sconfitto, continu\u00f2 la resistenza, permettendo a Roderigo, informato dello sbarco con ben 10 giorni di ritardo, che, con un mese di marcia forzata riusc\u00ec a portare le sue truppe a sud, nella valle del rio Salado, dove sulle rive del lago Janda, vicino alla citt\u00e0 di Medina-Sidonia, avvenne la battaglia decisiva.\nI due eserciti si scontrarono il 19 luglio 711 nella valle del Rio Salado, presso Cadice, nella battaglia del Guadalete che si protrasse per ben otto giorni, dal 19 al 26 dello stesso mese: alla fine, l'esercito di Rodrigo fu sconfitto. L'esito della battaglia fu fatale al re e al regno dei Visigoti: secondo le cronache arabe vennero passati tutti a fil di spada e gettati nel fiume. La vittoria musulmana fu favorita anche dal supporto di molti degli avversari di Rodrigo, come il gi\u00e0 citato Agila, e il vescovo Oppas, fratello del defunto Witiza. Questa battaglia mise fine al regno dei Visigoti e apr\u00ec, in modo incredibilmente facile e inatteso, le porte all'occupazione islamica della Penisola iberica.\nSecondo qualche fonte, Rodrigo sarebbe morto nel corso della battaglia, presso Jerez de la Frontera, tuttavia altre fonti sostengono che sia sopravvissuto fino al 713, per poi morire nel corso di un altro scontro armato nella regione di M\u00e9rida.\nSecondo gli storici arabi, tra cui Saavedra, Roderigo raccolse i resti del suo esercito nei pressi di Medina-Sidonia e tent\u00f2 di marciare su Toledo, il tentativo fu sventato dall'arrivo dall'Africa di Musa (712).\nAllora Roderigo si ritir\u00f2 nella zona di Merida, dove a Egitania (o Idanha-a-Velha) in Portogallo fu trovata una moneta coniata da Roderigo, probabilmente nel 712. Le forze musulmane congiunte di Musa e Tariq lo attaccarono costringendolo alla battaglia nei pressi di Segovia, nella provincia di Salamanca, dove Rodrigo fu sconfitto e ucciso; secondo gli annuari di Alfonso III il Grande, re delle Asturie, scritti nel IX secolo da Sebastiano di Salamanca in quel luogo fu scoperta una tomba con questa iscrizione:\nI Mori nella penisola iberica.\nSull'intervento dei Mori nella penisola iberica, la tradizione narra che un certo conte Giuliano, governatore cristiano di Ceuta, avrebbe condotto i musulmani nel regno visigoto, per vendicarsi di un torto subito da Roderigo (la figlia, Florinda, detta La Cava, era stata violentata dal re dei Goti).\nAlcuni storici affermano che Giuliano fosse visigoto o bizantino. Altri storici sostengono che il suo nome fosse Urbano, probabilmente di origine Mora, ma vassallo del re dei visigoti. Indipendentemente dal torto subito, lo storico arabo Saavedra ritiene che Giuliano, governatore bizantino di Ceuta, nel 708, attaccato da Musa ibn Nusayr, fosse stato aiutato dal re dei Goti Witiza; dopo la morte di quest'ultimo, Giuliano, sotto una nuova offensiva araba, accett\u00f2 di divenire vassallo del califfo omayyade di Damasco, mantenendo il governo di Ceuta.\nQuando i figli di Witiza vennero usurpati chiesero aiuto a Giuliano, che tent\u00f2 una spedizione nella penisola iberica, senza esito. Ne fu tentata una seconda con l'appoggio di truppe More, guidate da Tariq, che non port\u00f2 alcuna conquista, ma solo un saccheggio della zona tra Tarifa ed Algeciras.\nSolo l'anno dopo (711) fu approntato un grosso esercito che, sotto il comando di Tariq, accompagnato da Giuliano, diede inizio alla conquista. Giuliano segu\u00ec Musa nel suo viaggio verso la capitale del califfato, Damasco e poi (probabilmente dopo l'assassinio di Musa) torn\u00f2 nella penisola iberica dove, secondo lo storico arabo Ibn Iyad, si stabil\u00ec a Cordova e suo figlio, Balacayas, divent\u00f2 apostata e dove continuarono a vivere i suoi discendenti.\nMatrimonio.\nRoderico spos\u00f2 Egilona da cui non ebbe figli."}
{"id": "380747", "revid": "1610933", "url": "https://it.wikipedia.org/wiki?curid=380747", "title": "Gazza", "text": ""}
{"id": "380753", "revid": "327773", "url": "https://it.wikipedia.org/wiki?curid=380753", "title": "Rifugio Antonio Giuriolo", "text": "Il rifugio Antonio Giuriolo, comunemente indicato come Rifugio Campogrosso, \u00e8 situato presso il passo di Campogrosso, nel cuore delle Piccole Dolomiti, nelle Prealpi vicentine. \u00c8 dedicato all'eroe della Resistenza vicentina Antonio Giuriolo. Il rifugio \u00e8 collocato a 1457 metri di altitudine.\nCaratteristiche e informazioni.\n\u00c8 un rifugio privato, provvisto di 50 posti letto, che fornisce anche servizio di bar e cucina. \u00c8 aperto tutto l'anno, anche se la strada che permette l'accesso dal comune di Recoaro Terme rimane chiusa dalla localit\u00e0 \"la Guardia\", dalla prima nevicata fino a primavera (generalmente marzo-aprile). La strada delle Sette fontane, che collega il rifugio al comune di Vallarsa \u00e8 interdetta al transito di veicoli a motore, salvo per possidenti di appositi permessi.\nDi fronte al rifugio \u00e8 situato un centro polifunzionale dedicato all'alpinista recoarese Gino Sold\u00e0, che ospita numerose iniziative culturali di carattere alpinistico.\nDurante l'estate il rifugio offre una serie di eventi, a partire dalla met\u00e0 di giugno fino alla met\u00e0 di settembre. Suggestiva \u00e8 la camminata in sere di luna piena, soprattutto nel periodo invernale quando, alla luce della luna si aggiunge anche quella della neve.\nAscensioni.\nData la sua centralit\u00e0 nelle Piccole Dolomiti, di cui rappresenta il punto ad altitudine pi\u00f9 bassa, \u00e8 con il rifugio Cesare Battisti il luogo ideale di partenza per le escursioni verso il Gruppo della Carega, nonch\u00e9 delle ascese verso la Catena del Sengio Alto, sia di carattere turistico che alpinistico. Dal rifugio si accede in pochi minuti all'incombente parete del Sengio della Sisilla con le sue estreme vie di roccia tra cui:\nSulla medesima parete sono stati anche attrezzati numerosi itinerari sportivi di ogni difficolt\u00e0.\nSeguendo la \"strada del Re\" in pochi minuti si \u00e8 al cospetto del Baffelan e dei Tre Apostoli con impegnativi itinerari in roccia.\nTra la Sisilla ed il Baffel\u00e0n c'\u00e8 la Falesia delle Due Sorelle su cui sono recentemente stati attrezzati itinerari sportivi. Qui ricordiamo:\nNella direzione opposta in circa 45 minuti seguendo le indicazioni per Boale dei Fondi si giunge all'anfiteatro del piazzale Sucai con le sue maestose guglie e al Fumante. Proseguendo lungo il canalone si giunge al rifugio Scalorbi."}
{"id": "380757", "revid": "26601", "url": "https://it.wikipedia.org/wiki?curid=380757", "title": "Rifugio Toni Giuriolo", "text": ""}
{"id": "380760", "revid": "1305772", "url": "https://it.wikipedia.org/wiki?curid=380760", "title": "Osseto", "text": ""}
{"id": "380772", "revid": "3535", "url": "https://it.wikipedia.org/wiki?curid=380772", "title": "Pleonastico", "text": ""}
{"id": "380783", "revid": "51679", "url": "https://it.wikipedia.org/wiki?curid=380783", "title": "Super Mario Bros", "text": ""}
{"id": "380790", "revid": "767487", "url": "https://it.wikipedia.org/wiki?curid=380790", "title": "Jason va all'inferno", "text": "Jason va all'Inferno (\"Jason Goes to Hell: The Final Friday\") \u00e8 un film del 1993 diretto da Adam Marcus, facente parte della saga di \"Venerd\u00ec 13\", di cui rappresenta il nono capitolo.\nEra stato progettato come ultimo film della saga slasher di Jason Voorhees, ma molti anni pi\u00f9 tardi venne realizzato un ulteriore sequel (\"Jason X\" del 2001).\nIl finale del nono film della saga, vede comparire il guanto di Freddy Krueger che afferra la maschera di Jason e la porta sotto la sabbia: sembra preannunciare un incontro tra i due assassini, che avverr\u00e0 in \"Freddy vs. Jason\", film crossover realizzato dieci anni pi\u00f9 tardi (nel 2003).\nTrama.\nUna ragazza sceglie come posto per la notte una baita al Camp Crystal Lake, dove viene presto sorpresa e inseguita dal deforme serial killer mascherato Jason Voorhees. Arrivata ad uno spiazzo, la ragazza si rivela essere un'agente dell'FBI sotto copertura che lo ha appena attirato in un'imboscata, numerosi agenti circondano l\u2019assassino, lo crivellano e lo fanno saltare in aria. Sembra cos\u00ec che la minaccia sia annientata e mentre gli uomini esultano per la riuscita del piano, di nascosto fra gli alberi un misterioso figuro, il cacciatore di taglie Creighton Duke, afferma il contrario.\nI resti di Jason vengono portati in un obitorio in Ohio, dove il medico legale gli fa una autopsia regolare, ma c'\u00e8 una cosa che questi non sa; lo spirito di Jason \u00e8 capace di trasmigrare da un corpo all'altro servendosi del suo cuore, il cui battito ipnotizza il medico, che inizia a mangiarlo facendo entrare l'anima di Jason nel suo corpo. Fuggendo dall'obitorio per tornare a Crystal Lake, il killer continuer\u00e0 cos\u00ec a uccidere, nascondendosi nella vecchia casa abbandonata dei Voorhees.\nCreighton Duke sa che Jason \u00e8 nato da un Voorhees e pu\u00f2 rinascere solo da un altro Voorhees, e pu\u00f2 essere ucciso solo da uno della sua stirpe. Tramite un altro corpo, Jason tenta di trasmettere il suo spirito ad una certa Diana Kimble, la quale perde la vita in una colluttazione nella quale era intervenuto in soccorso della donna il genero Steven Freeman. Questi scopre che la donna era in realt\u00e0 la sorella di Jason e che quindi adesso la sua ex Jessica e la loro figlia neonata Stephanie, sono le uniche a poter eliminare Jason. Dopo una serie di sventure, durante le quali Jason passa da un corpo all\u2019altro e miete innumerevoli vittime per arrivare alle sue famigliari superstiti, riesce infine a rinascere tramite la sorella, potendo servirsene anche se morta. Cerca poi di uccidere Stephanie e Jessica nella villa Voorhees, ma viene impegnato in uno scontro da Steven e Duke, che rimane ucciso. Jessica interviene e pugnala il diabolico zio con una lama magica datale in precedenza da Duke. Jason viene cos\u00ec trascinato all'Inferno da dei demoni, non prima di aver cercato di trascinare a sua volta con s\u00e9 Steven, che viene salvato in tempo da Jessica. Tutto ci\u00f2 che rimane del terribile mostro \u00e8 solo la sua maschera da hockey.\nSembra dunque che Jason sia stato vinto definitivamente e che la pace sia tornata. Ma all'alba, mentre Steven e Jessica si allontanano con la bambina per rifarsi una vita, dal terreno spunta la mano di Freddy Krueger che trascina la maschera all\u2019Inferno ridendo malignamente.\nProduzione.\nOriginariamente il regista doveva essere Tobe Hooper. Produce il film Sean S.Cunningham, il regista di \"Venerd\u00ec 13\". Originariamente doveva chiamarsi \"Jason va a Los Angeles\" (\"Jason Takes L.A.\") dove due bande rivali si alleano per fermare Jason, avendo decimato tutti i membri delle bande, ma il regista decise di far morire Jason.\nIn una scena del film, anche se per pochi secondi, viene omaggiata una leggenda: il Necronomicon, oggetto protagonista del film \"La casa\" di Sam Raimi e invenzione letteraria dello scrittore H. P. Lovecraft. Il pugnale stesso con cui Jason viene ucciso da Jessica ha una notevole somiglianza con quello che appare nel finale del sequel (o remake con maggior budget) \"La casa 2\", dello stesso Raimi. La presenza del Necronomicon \u00e8 un fatto che viene, successivamente, esplorato nel fumetto \"Freddy vs. Jason vs. Ash\".\nViene reso omaggio anche al film \"Creepshow\" del 1982: la cassa che appare nel sotterraneo di casa Voorhees, accanto al cadavere della madre di Jessica, con la dicitura Artic Expedition - Julia Carpenter - Horlicks University \u00e8 simile a quella che si vede nel quarto episodio del film Creepshow intitolato appunto \"The Crate\" (sulla quale sta scritto Ship to Horlicks University - Via Julia Carpenter - Artic Expedition June 19. 1834).\nIl cuore nero di Jason verr\u00e0 usato anche in \"Dal tramonto all'alba\" come il cuore dell'Uomo Scimmia. Il braccio di Freddy Krueger che si vede alla fine del film \u00e8 in realt\u00e0 il braccio di Kane Hodder. In questo film Jason \u00e8 molto simile a Freddy Krueger, in quanto adesso \u00e8 rappresentato come un demone mentre nei film precedenti, secondo i fans, era pi\u00f9 simile a Michael Myers.\nIl body count \u00e8 di ventidue vittime.\nIn Italia il film \u00e8 uscito direttamente in VHS dalla Medusa Film nel novembre del 1996, successivamente anche in DVD dalla CG Entertainment.\nCritica.\nIl film venne stroncato dai critici e attualmente ha un indice di gradimento del 24% da parte della critica su Rotten Tomatoes."}
{"id": "380793", "revid": "7077", "url": "https://it.wikipedia.org/wiki?curid=380793", "title": "W-CDMA", "text": "In telecomunicazioni con il termine W-CDMA (Wideband Code Division Multiple Access) si indica una particolare tecnologia di accesso multiplo al canale radio per reti cellulari di terza generazione (3G). Il W-CDMA \u00e8 il protocollo di trasmissione usato dal sistema giapponese FOMA e dall'UMTS, il sistema di terza generazione (3G) sviluppatosi come evoluzione delle reti 2G GSM diffuse, al di fuori del Giappone e degli Stati Uniti, in quasi tutto il mondo.\nPi\u00f9 tecnicamente, il W-CDMA \u00e8 un'interfaccia a banda larga e spettro espanso (spread spectrum) basata sulla tecnologia di accesso multiplo a divisione di codice CDMA (\"Code Division Multiple Access\"). La tecnica W-CDMA permette di raggiungere velocit\u00e0 di trasmissione per utente superiori rispetto alla tecnica di accesso mista TDMA/FDMA utilizzata nella rete GSM/GPRS.\nStoria.\nIl W-CDMA \u00e8 stato sviluppato dalla NTT DoCoMo come interfaccia aerea (wireless) per la propria rete 3G FOMA. In seguito invi\u00f2 le specifiche all'International Telecommunication Union (ITU) per candidarlo allo standard internazionale 3G noto come IMT-2000. L'ITU, alla fine, accett\u00f2 il W-CDMA come parte della famiglia degli standard 3G dell'IMT-2000, come alternativa al CDMA2000, all'EDGE e ai sistemi a corto raggio DECT. \nIn seguito, il W-CDMA fu scelto come interfaccia aerea per l'UMTS, il successore del GSM/GPRS.\nLe reti di telecomunicazione basate sull'accesso multiplo a divisione di codice sono state sviluppate negli anni da varie aziende, ma lo sviluppo iniziale di reti cellulari basate sul CDMA (precedente al W-CDMA) fu dominato dalla Qualcomm, la prima azienda che, basandosi sull'algoritmo di Viterbi, uno dei suoi fondatori, riusc\u00ec a realizzare un'implementazione pratica e a costi contenuti di cellulari CDMA destinati al commercio, con interfaccia aerea definita dallo standard IS-95. Quest'ultimo si \u00e8 evoluto nell'attuale standard CDMA2000 (IS-856/IS-2000).\nAl termine degli anni '90, NTT DoCoMo cominci\u00f2 a lavorare per sviluppare una nuova interfaccia aerea CDMA a banda larga, per la propria futura rete 3G FOMA. L'interfaccia aerea della rete FOMA, chiamata W-CDMA, fu scelta come interfaccia aerea per l'UMTS, il nuovo sistema basato sul W-CDMA progettato per consentire una pi\u00f9 facile evoluzione delle reti europee GSM rispetto al FOMA.\nPur utilizzando lo stesso tipo di interfaccia aerea, l'UMTS e il FOMA si differenziano per altri aspetti; per questo motivo i cellulari (mobile) non sono compatibili al 100% tra UMTS e FOMA, pur supportando il roaming.\nLa Qualcomm cre\u00f2 un sistema CDMA a larga banda sperimentale, chiamato CDMA 2000 3x che unific\u00f2 il W-CDMA (3GPP) e il CDMA2000 (3GPP2) in un singolo progetto per uno standard mondiale. La compatibilit\u00e0 col CDMA2000 avrebbe consentito di abilitare il roaming sulle reti esistenti oltre al Giappone, dato che le reti CDMA2000 Qualcomm sono largamente diffuse, specialmente nelle Americhe, con una copertura presente in 58 paesi nel 2006. In ogni caso requisiti divergenti determinarono l'abbandono del progetto.\nNonostante le incompatibilit\u00e0 con gli standard esistenti, la tardiva introduzione di questo sistema e gli elevati costi per l'implementazione di una rete trasmissiva tutta nuova, il W-CDMA \u00e8 stato adottato e sviluppato rapidamente, specialmente in Giappone, Europa e Asia, e gi\u00e0 nel 2006 era presente in pi\u00f9 di 55 nazioni.\nMotivazioni per la scelta del W-CDMA.\nIl W-CDMA trasmette su una coppia di canali a larga banda (5\u00a0MHz), mentre il CDMA2000 utilizza una o pi\u00f9 coppie di canali con banda pari a 1,25\u00a0MHz. Sebbene il W-CDMA utilizzi come tecnologia di trasmissione il CDMA a sequenza diretta (direct sequence CDMA) come il CDMA2000, vi si differenzia in molti aspetti quindi non pu\u00f2 essere considerata solamente una versione a banda larga del CDMA2000. Dal punto di vista ingegneristico, il W-CDMA fornisce un differente bilancio costi-capacit\u00e0-prestazioni-densit\u00e0, e consente benefici derivanti dalla riduzione dei costi per videoterminali mobili.\nIl W-CDMA potrebbe inoltre essere una scelta migliore per l'implementazione in citt\u00e0 densamente popolate in Europa e Asia.\nIn ogni caso rimangono vari ostacoli. Nonostante l'acquisizione incrociata di licenze tra Qualcomm e i fornitori di W-CDMA, esiste la possibilit\u00e0 che alcune funzionalit\u00e0 del W-CDMA siano coperte da brevetti Qualcomm e che si verifichino violazioni di licenza.\nIl W-CDMA \u00e8 descritto da un completo set di specifiche, un dettagliato protocollo che descrive la comunicazione tra mobile e impianti di rete, la modulazione dei segnali, la struttura dei pacchetti e le interfacce di sistema sono completamente specificati permettendo una libera concorrenza sulla realizzazione di apparati.\nCaratteristiche.\n\"Vengono riportate solamente le caratteristiche principali.\"\nImplementazioni.\nIl primo servizio commerciale al mondo basato sul W-CDMA, cio\u00e8 il FOMA, fu lanciato da NTT DoCoMo in Giappone nel 2001\nIn ogni altra nazione, lo sviluppo del W-CDMA \u00e8 basato esclusivamente sull'UMTS. Vedere la sezione UMTS per maggiori informazioni.\nA partire dal 2003, Hutchison Whampoa introdusse gradualmente le sue reti UMTS."}
{"id": "380800", "revid": "767487", "url": "https://it.wikipedia.org/wiki?curid=380800", "title": "Seven", "text": "Seven, talvolta reso graficamente come Se7en, \u00e8 un film del 1995 diretto da David Fincher e interpretato da Brad Pitt, Morgan Freeman, Gwyneth Paltrow e Kevin Spacey.\nTrama.\nIl detective William Somerset \u00e8 un saggio e anziano poliziotto, disilluso ed esasperato dal tasso di violenza e degradazione sempre pi\u00f9 in crescita nella citt\u00e0 in cui vive. Somerset, a cui manca una settimana per andare in pensione, viene affiancato dal giovane impulsivo e istintivo David Mills, destinato a sostituirlo. Tra i due, per le differenze profonde di carattere, all'inizio non corre buon sangue. Quando i due detective sono chiamati sulla scena di un efferato delitto, che ha come vittima un uomo obeso che \u00e8 stato costretto a mangiare oltre misura fino alla morte, Somerset dalle caratteristiche del delitto intuisce di trovarsi di fronte a un caso fuori dall'ordinario e vorrebbe rinunciare ad occuparsene.\nIl giorno seguente l'avvocato Eli Gould, noto per aver difeso criminali e truffatori d'ogni genere, viene ritrovato morto e mutilato all\u2019interno del suo studio. A causa della riluttanza di Somerset a condurre il caso, l'esame della scena del crimine viene cos\u00ec affidato a David che sul pavimento rileva la parola \"avarizia\", scritta con il sangue. Non sembrano esserci collegamenti tra i due delitti, ma Somerset \u00e8 convinto che l'assassino sia lo stesso e che continuer\u00e0 a uccidere. Tornato cos\u00ec nuovamente sul luogo del primo delitto scopre dietro a un frigorifero la scritta \"gola\", scritta questa volta con il grasso. A quel punto Somerset deduce che l\u2019assassino sta punendo con la morte i colpevoli dei sette vizi capitali, i quali oltre a gola ed avarizia, contano accidia, invidia, superbia, ira e lussuria.\nIn seguito, Somerset viene invitato a cena da Tracy, la moglie del giovane detective, che vuole far riconciliare i colleghi. I due, analizzando le foto dell'omicidio di Eli Gould, ne trovano una che ritrae sua moglie con gli occhi cerchiati col sangue come a indicare che ha visto qualcosa o, meglio, che non ha ancora visto qualcosa che dovrebbe vedere. Dopo averla incontrata ed averle mostrato le foto, la donna nota che sul luogo del delitto uno dei dipinti \u00e8 stato appeso al contrario. Dietro il quadro trovano delle impronte digitali: corrispondono a Victor, un degenerato spacciatore accusato di diversi crimini e per questo pi\u00f9 volte arrestato e incriminato. I detective quindi, credendo che si tratti del colpevole dei precedenti omicidi, si recano nell\u2019appartamento di Victor, scoprendo che l'uomo in realt\u00e0 \u00e8 stato ridotto ad uno scheletro per essere stato nutrito al minimo e costretto all'immobilit\u00e0 in un letto per un intero anno e quindi \u00e8 ormai in fin di vita. Sopra il letto compare in grande la scritta dell'assassino che lo accusa di \"accidia\".\nDopo aver contattato un agente dell'FBI, Somerset ottiene illegalmente una lista riservata di persone che hanno preso in prestito dalle varie biblioteche libri sui peccati capitali, sulle opere riguardanti Paradiso, Purgatorio e Inferno, sull'espiazione stessa dei peccati; dalla lista emerge il nome di un certo John Doe, che ha ricevuto in prestito la \"Commedia\" di Dante. Mentre i due detective bussano invano alla porta di casa del sospetto assassino arriva un individuo che alla vista dei due, tira fuori una pistola e tenta di ucciderli. I due rincorrono l'uomo ma Somerset non riesce a stargli dietro a differenza di Mills che, dopo un lungo inseguimento viene colpito a tradimento dall'assassino che, dopo avergli puntato la pistola alla tempia, lo risparmia e va via.\nDopo il fallito inseguimento Somerset e David entrano nell\u2019appartamento trovando diverse foto che ritraggono le sue vittime, tra le quali spicca una donna dai capelli biondi. Mentre indagano su dove possa essersi nascosto John Doe, David e Somerset ricevono la notizia di un\u2019ulteriore delitto: la donna dai capelli biondi, una prostituta che \u00e8 morta dopo un rapporto sessuale con un uomo che \u00e8 stato costretto a violentarla indossando uno strumento lacerante; sulla porta della stanza vi \u00e8 incisa infatti la scritta lussuria. Dopo le dichiarazioni dell\u2019uomo quasi impazzito per essere stato costretto da John Doe a violentare e uccidere la donna, il giorno seguente una modella che si \u00e8 occupata maniacalmente del proprio aspetto esteriore, viene ritrovata morta, con il volto mutilato, nel proprio letto sopra il quale \u00e8 stata scritta la parola superbia, quinto peccato capitale ad essere punito. Affinch\u00e9 il cerchio si chiuda, mancano ormai due peccati capitali, \"invidia\" e \"ira\", e perci\u00f2 una sesta e una settima vittima.\nInaspettatamente, lo stesso John Doe si consegna alla polizia e poich\u00e9 \u00e8 tutto insanguinato si pensa che abbia commesso gli ultimi omicidi. John si dichiara disposto ad indicare il luogo dove si trovano i cadaveri delle vittime a patto che siano Mills e Somerset ad accompagnarlo. Sorvegliati dall'alto da un elicottero della polizia, i tre giungono in un luogo desertico completamente spoglio; in lontananza si vede arrivare un furgone.\nMills rimane a sorvegliare Doe, mentre Somerset ferma il conducente che gli consegna un pacco misterioso: l'anziano detective lo apre con cautela notando macchie di sangue e, dopo aver visto inorridito il contenuto, corre disperatamente verso Mills gridandogli di non ascoltare John Doe e di gettare la pistola. Contemporaneamente Doe sta confessando a Mills di aver invidiato la sua vita familiare con la sua bella moglie, Tracy, con cui ha voluto trascorrere una mattinata \"giocando a fare il marito\" e alla fine uccidendola e tagliandole la testa che Somerset ha trovato nel pacco.\nIl piano del maniaco \u00e8 ora chiaro: lui, colpevole del peccato di invidia, vuole che Mills lo uccida in preda all'ira, cosicch\u00e9 i sette peccati capitali siano in tal modo compiuti e puniti. Somerset cerca di convincere Mills a non vendicarsi, ma il giovane detective, quando viene a sapere dallo stesso assassino che la moglie era incinta, in preda ad una irrefrenabile ira, gli spara alla testa. Al tramonto arriva la polizia che porta via il cadavere e arresta Mills in stato di shock. Nell'ultima scena Somerset, mentre va via, dice: \u00abErnest Hemingway una volta ha scritto: \"Il mondo \u00e8 un bel posto, e vale la pena di lottare per esso.\" Condivido la seconda parte\u00bb.\nProduzione.\nLo sceneggiatore Andrew Kevin Walker ha affermato di aver tratto gli elementi che hanno portato alla scrittura del film da un periodo della sua vita trascorso a New York: lo sceneggiatore afferma di non aver gradito per niente il periodo trascorso in tale luogo, ma che \u00e8 stato fondamentale per la creazione dell'opera. In seguito alla scrittura del film, sono stati molti i volti noti considerati per i ruoli principali ma che hanno rifiutato di prendere parte all'opera: tra di loro troviamo Al Pacino, Robert Duvall e Gene Hackman per il ruolo di Somerset, Sylvester Stallone e Denzel Washington per il ruolo del detective Mills.\nQuando il film fu proposto al regista David Fincher, per errore gli venne inviata la sceneggiatura originale del film e non quella che avrebbe dovuto essere la definitiva, con un finale pi\u00f9 simile a quello di altre opere appartenenti allo stesso genere. Fincher rimase particolarmente colpito e decise di accettare il ruolo, dirigendo dunque il film sulla base di tale sceneggiatura e non di quella che avrebbe dovuto essere utilizzata. Le riprese hanno tenuto impegnato il cast per un periodo di 55 giorni.\nAccoglienza.\nIncassi.\nDistribuito il 22 settembre 1995 in 2.441 cinema, \"Seven\" ha incassato negli Stati Uniti e altri nel resto del mondo, per un totale di 327 milioni di dollari, a fronte di un budget di 33 milioni di dollari. In Italia \u00e8 arrivato nelle sale durante il periodo natalizio, classificandosi al quarto posto tra i film pi\u00f9 visti della stagione cinematografica 1995-96.\nCritica.\nIl film \u00e8 stato accolto positivamente dalla critica. Sul sito Rotten Tomatoes registra l'82% delle recensioni professionali positive, che lo definiscono \"uno shock brutale, implacabilmente sudicio, con esibizioni tese, effetti viscidi e un finale inquietante\". Su IMDb ha una valutazione positiva di 8,6/10. Su Metacritic ha invece un punteggio di 65 su 100 basato su 22 recensioni."}
{"id": "380809", "revid": "287204", "url": "https://it.wikipedia.org/wiki?curid=380809", "title": "Jubilo Iwata", "text": ""}
{"id": "380825", "revid": "767487", "url": "https://it.wikipedia.org/wiki?curid=380825", "title": "Jason X", "text": "Jason X \u00e8 un film horror fantascientifico del 2001, decimo e ultimo capitolo della saga originale \"Venerd\u00ec 13\", che ha protagonista il serial killer Jason Voorhees, interpretato sempre dall'attore Kane Hodder.\nIl film fu principalmente creato, assieme a \"Nightmare - Nuovo incubo\", affinch\u00e9 l'interesse di Jason e Freddy rimanesse intatto, durante la produzione del loro crossover, confermato nel precedente titolo di \"Venerd\u00ec 13\", \"Jason va all'inferno\".\nIl regista (James Isaac) ha ambientato questo ennesimo capitolo nel futuro, pi\u00f9 precisamente nel XXV secolo, quando la Terra non sar\u00e0 pi\u00f9 abitabile, e l'uomo si sar\u00e0 trasferito nello spazio, sul pianeta satellite chiamato Terra 2.\nTrama.\n2010. Dopo essere resuscitato grazie al demoniaco Freddy Krueger, Jason \u00e8 tornato a tormentare la gente, ma viene catturato da un'organizzazione che vuole, ad ogni costo, uccidere il famigerato e indistruttibile serial killer Jason Voorhees. Constatato che non \u00e8 possibile ucciderlo, grazie alla sua natura di zombie, e che possiede facolt\u00e0 rigenerative, grazie alla sua natura di demone, lo tengono sotto osservazione per studiarne il segreto dell'immortalit\u00e0. Durante questi esperimenti, tuttavia, lo spietato assassino scappa e ricomincia ad uccidere, ma viene congelato insieme alla giovane e bellissima Rowan, l'artefice della sua ibernazione e unica superstite del massacro.\nDopo 445 anni, i loro corpi vengono ritrovati da una squadra di ricerca composta da studenti e un loro avido professore, giunti per una ricerca, ed entrambi vengono portati a bordo di un'astronave, il Grendel. Una volta a bordo, Rowan viene guarita e rianimata grazie ai naniti, minuscole macchine che operano la riparazione dei tessuti a livello cellulare. Lei \u00e8 convinta che Jason sia ancora vivo, ma inizialmente nessuno la crede, tranne l'avido professore che per\u00f2 vuole rivendere Jason ai militari. Nel frattempo il killer si riprende, uccide quelli che lo stavano analizzando e scappa dal laboratorio. Poco dopo i soldati dell'astronave vengono allertati e cercano di uccidere Jason ma vengono massacrati.\nJason uccide anche i piloti e il Grendel colpisce in pieno una comunit\u00e0 spaziale, distruggendola. Gli scienziati, nel frattempo, cercano di scappare a bordo dello shuttle di emergenza ma vengono raggiunti e fermati da Jason. Riescono infine a fermare Jason, grazie all'aiuto dell'androide con matrice di pensiero, Kay-Em 14, che, armata fino ai denti, riesce a smembrare il killer facendolo a pezzi. Tuttavia per puro caso, il corpo distrutto cade su un lettino di rigenerazione e nessuno se ne accorge.\nGli scienziati inviano un segnale di soccorso e una nave lo riceve. Poco dopo, stanno per salire sulla nave ma la porta stagna \u00e8 rotta e uno di loro indossa la tuta spaziale e va all'esterno per aggiustarla. Per\u00f2, in quel momento riappare Jason, che nel frattempo \u00e8 stato rigenerato dai naniti attivatisi automaticamente quando Jason cade sul lettino di rigenerazione e in parte ricostruito in versione cyborg ancora pi\u00f9 forte e distruttivo, Uber Jason. I pochi superstiti riescono a trattenerlo, ingannandolo con un ologramma di Crystal Lake e di due campeggiatrici ubriache, ma alla fine, Jason li raggiunge.\nLa porta si apre e i superstiti fuggono sull'altra nave e, fortunatamente per loro, Uber Jason resta bloccato sul Grendel. L'astronave esplode ma, ciononostante, Jason si dirige verso quella di salvataggio, venendo per\u00f2 intercettato nello spazio dall'astronauta inviato per riparare la porta. I due finiscono per schiantarsi su Terra II, il pianeta dove vivono ora gli umani. Il film si conclude con il loro schianto in un lago e la nuova maschera di Jason che finisce sul fondo senza che si capisca se il killer \u00e8 ancora vivo o \u00e8 finalmente morto per sempre.\nDistribuzione.\nIl film \u00e8 uscito in anteprima in Spagna il 9 novembre 2001 mentre negli Stati Uniti il 26 aprile 2002 infine l'ultima uscita fu in Italia che \u00e8 avvenuta il 25 giugno 2004.\nAccoglienza.\nIncassi.\nIl film ha incassato 16,9 milioni di dollari con un budget di 14 milioni di dollari.\nCritica.\nIl film fu accolto da recensioni negative e attualmente ha un indice di gradimento del 20% da parte della critica su Rotten Tomatoes."}
{"id": "380843", "revid": "599013", "url": "https://it.wikipedia.org/wiki?curid=380843", "title": "Masashi Nakayama", "text": "Carriera.\nClub.\nDa giovane Nakayama gioc\u00f2 nell'Universit\u00e0 di Tsukuba prima di essere acquistato nel 1992 dallo J\u00fabilo Iwata che giocava in Japan Football League, campionato antesignano della J-League. Nakayama debutt\u00f2 in J-League il 12 marzo 1994 contro il Kashima Antlers e segn\u00f2 il primo gol la settimana successiva (19 marzo) contro il Tokyo Verdy.\nCon la maglia del J\u00fabilo Iwata riusc\u00ec a segnare ben 16 gol in sole 4 partite tra il 15 e il 29 aprile del 1998. Un anno dopo il suo ritiro, pur avendo 42 anni, viene acquistato dal Consadole Sapporo. Dopo tre stagioni al Consadole Sapporo e tre anni di inattivit\u00e0, nel 2015 viene ingaggiato dall'Azul Claro Numazu, squadra che milita nella J-League 3.\nNazionale.\nAi mondiali 1998 in Francia Nakayama segn\u00f2 l'unico gol del Giappone nel torneo nella partita contro la Giamaica il 26 giugno 1998. Nel corso della sua carriera ha segnato 21 gol in 53 partite nella Nazionale di calcio giapponese."}
{"id": "380847", "revid": "1543377", "url": "https://it.wikipedia.org/wiki?curid=380847", "title": "Nazionale di calcio della Turchia", "text": "La nazionale di calcio della Turchia (in turco \"T\u00fcrkiye mill\u00ee futbol tak\u0131m\u0131\") \u00e8 la rappresentativa di calcio della Turchia ed \u00e8 posta sotto l'egida della federazione calcistica turca; \u00e8 affiliata all'UEFA dal 1962.\nSi \u00e8 qualificata a tre edizioni del campionato mondiale di calcio (1950, 1954 e 2002), anche se ha partecipato a due edizioni del torneo perch\u00e9 nel 1950 si ritir\u00f2 prima dell'inizio della fase finale. Ai mondiali ha ottenuto come miglior risultato il terzo posto nel 2002. Si \u00e8 inoltre qualificata a cinque edizioni del campionato europeo di calcio (1996, 2000, 2008, 2016 e 2020), torneo in cui ha raggiunto la semifinale nel 2008. Conta anche una partecipazione alla Confederations Cup, dove ha conseguito il terzo posto nel 2003.\nNel ranking FIFA il miglior piazzamento della Turchia \u00e8 il 10\u00ba posto del giugno 2004, mentre il peggiore \u00e8 il 208\u00ba posto dell'ottobre 1993. La squadra ha figurato per la prima volta nella top 10 della classifica dopo l'exploit al mondiale di . Occupa il 39\u00ba posto della graduatoria.\nStoria.\nDagli esordi al 1960.\nLa nazionale turca esord\u00ec nell'ottobre 1923, pareggiando in amichevole con la Romania (2-2).\nDopo il ritiro dal a qualificazione avvenuta a causa di problemi finanziari, si qualific\u00f2 per il campionato del mondo del 1954 eliminando la Spagna in tre incontri: dopo aver perso per 4-1 l'andata e vinto per 1-0 il ritorno, la \"bella\" si chiuse sul 2-2 (punteggio che non mut\u00f2 nei tempi supplementari), ma i turchi furono favoriti dal sorteggio. Ad effettuarlo fu l'allora tredicenne Franco Gemma, ragazzo romano passato alla storia per il gesto. Il percorso dei turchi nella fase finale non and\u00f2 oltre il girone, per via delle due sconfitte contro la Germania Ovest (4-1 nel girone e 7-2 allo spareggio) e l'insufficiente 7-0 inflitto alla Corea del Sud nel girone.\nDi rilievo fu la vittoria per 3-1 ottenuta nel 1956 in amichevole a Istanbul contro la forte , vice-campione del mondo in carica.\nDal 1960 al 1990.\nLa partecipazione della Turchia al mondiale 1954 fu destinata a rimanere, per lungo tempo, un caso isolato. Gli anni '60 videro la Turchia mancare l'accesso alle principali rassegne internazionali (mondiali ed europei), mentre negli anni '70 la situazione miglior\u00f2: i turchi fallirono per un solo punto la qualificazione al e al , mentre nel girone di qualificazione al chiusero secondi, a pari merito con la e a quattro punti dall' capolista. Gli anni '80 furono avari di soddisfazioni.\nDal 1990 ai giorni nostri.\nGi\u00e0 vicina alla qualificazione al , che manc\u00f2 fallendo l'ultima partita delle eliminatorie in casa dell' (che in classifica precedette i turchi insieme all'), la Turchia benefici\u00f2 negli anni a venire della generazione di talenti che raggiunsero la finale dei Giochi del Mediterraneo del 1991, persa contro la Grecia. Questo periodo segn\u00f2 una svolta nella storia del calcio turco.\nLa nazionale fu allenata per un triennio (dal maggio 1990 al 1993) dal tedesco Sepp Piontek. Torn\u00f2 poi su un palcoscenico internazionale di rilievo in occasione de campionato europeo del 1996, alla cui fase finale si qualific\u00f2 sotto la guida di Fatih Terim, grazie al secondo posto nel gruppo vinto dalla e un ruolino di marcia molto positivo, con una sola sconfitta in otto partite del girone, in cui riusc\u00ec a battere Svizzera e . I turchi furono i primi a qualificarsi al torneo dopo i padroni di casa dell', ammessi d'ufficio. Il cammino della squadra di Terim in Inghilterra termin\u00f2, tuttavia, gi\u00e0 dopo la prima fase, a causa di tre sconfitte in altrettante partite, contro (1-0), (1-0) e (3-0). Le qualificazioni al , invece, videro i turchi chiudere al terzo posto il proprio gruppo, preceduti da e .\nLa Turchia ricomparve sulla scena internazionale nella fase finale del , cui ebbe accesso dopo aver vinto il play-off contro l' grazie alla regola dei gol fuori casa (1-1 in trasferta e 0-0 in casa). La formazione allenata da Mustafa Denizli si era, infatti, piazzata seconda nel girone eliminatorio vinto dalla . In Belgio e Paesi Bassi, inserita in un difficile girone, la compagine biancorossa fu sconfitta all'esordio dall' (2-1; di Okan Buruk il primo gol della Turchia nella fase finale di un europeo), pareggi\u00f2 contro la (0-0) e batt\u00e9 il (2-0, doppietta di Hakan \u015e\u00fck\u00fcr), qualificandosi dunque ai quarti di finale, dove fu eliminata perch\u00e9 sconfitta per 2-0 dal ..\nAncora meglio and\u00f2 al mondiale 2002, cominciato perdendo contro il quotato : la gara port\u00f2 alla squalifica di Rivaldo, per la simulazione di un fallo mai sub\u00ecto. I quattro punti raccolti nelle due restanti gare bastarono alla squadra di \u015eenol G\u00fcne\u015f per accedere alla fase ad eliminazione diretta, dove, nell'ordine, la Turchia elimin\u00f2 il padrone di casa e la sorpresa . Il sogno di entrare in finale fu cancellato nuovamente dal Brasile, ma non sfugg\u00ec la conquista della medaglia di bronzo: nella finale per il terzo posto vinta per 3-2 contro i sudcoreani, anch'essi paese ospitante, Hakan \u015e\u00fck\u00fcr segn\u00f2 dopo appena 11 secondi il gol pi\u00f9 veloce nella storia dei mondiali. Nel novembre dello stesso anno la Turchia strapp\u00f2 un 1-1 all'Italia in amichevole. Identico punteggio si sarebbe registrato quattro anni pi\u00f9 tardi, sempre in amichevole, ma contro una squadra, quella azzurra, da poco divenuta campione del mondo.\nNel 2003 la Turchia fu ammessa alla Confederations Cup in Francia dopo le rinunce di , e . Superata la fase a gironi (vittoria contro gli , sconfitta contro il e pareggio contro il che elimin\u00f2 i sudamericani), i turchi persero la semifinale contro la e vinsero la finale per il terzo posto contro la . Con tre gol e un assist nel torneo si mise in luce Tuncay \u015eanl\u0131.\nDopo la mancata qualificazione al la Turchia and\u00f2 incontro ad un profondo cambiamento generazionale, ma non riusc\u00ec ad approdare alla fase finale di tramite il play-off, che premi\u00f2 la .\nLa Turchia torn\u00f2 sul palcoscenico internazionale in occasione dell'europeo 2008, dove ottenne il suo miglior risultato nella competizione, approdando alle semifinali. Sconfitti all'esordio dal Portogallo (2-0), i turchi superarono il girone grazie a due memorabili rimonte, contro la Svizzera (2-1) e la Repubblica Ceca (3-2). Tre di questi cinque gol turchi furono messi a segno dall'88\u00ba minuto in poi. Ai quarti di finale l'ostica Croazia fu piegata per 3-1 ai tiri di rigore (1-1 dopo i tempi supplementari): dal dischetto i turchi trasformarono in rete tutti e tre i tiri, mentre i croati fallirono tre tentativi su quattro. Molto combattuta si rivel\u00f2 poi la semifinale contro la . La Turchia, passata in vantaggio, fu subito raggiunta nel primo tempo e, pur essendo riuscita a sua volta a pareggiare i conti a quattro minuti dal termine dell'incontro, sub\u00ec al 90\u00ba minuto il gol del 3-2 che la condann\u00f2 all'eliminazione, chiudendo cos\u00ec la competizione al terzo posto a pari merito con la .\nDopo aver mancato, nel periodo seguente, la qualificazione a due mondiali ed un altro europeo, la nazionale turca si qualific\u00f2 per l'europeo 2016 eliminando nelle qualificazioni i favoriti . Inserita nel girone con , e , la nazionale biancorossa sub\u00ec una sconfitta per 1-0 contro i croati e una per 3-0 contro gli spagnoli, ma riusc\u00ec comunque ad aggiudicarsi il terzo posto nel girone dopo aver battuto per 2-0 i cechi nell'ultima partita. Ciononostante la vittoria contro i cechi risult\u00f2 inutile ai fini del passaggio del turno, poich\u00e9 la squadra, insieme all'Albania, risult\u00f2 una delle due peggiori terze e fu quindi eliminata al primo turno.\nNon si qualific\u00f2 al mondiale di , giungendo quarta nel girone da sei, dietro a , e . In seguito fu inserita in un minigirone di Lega B della UEFA Nations League 2018-2019 con e . Chiuse all'ultimo posto, con una vittoria e tre sconfitte, retrocedendo dunque in Lega C, ma fu ripescata in Lega B per via del cambio del regolamento, che previde l'aumento delle partecipanti.\nGuidata dal rientrante \u015eenol G\u00fcne\u015f, che rifond\u00f2 la squadra puntando sui giovani e sui soli veterani Burak Y\u0131lmaz e Emre Bel\u00f6zo\u011flu, la Turchia si qualific\u00f2 al grazie al secondo posto nel girone eliminatorio vinto dalla : perse solo una delle dieci partite disputate, rimanendo imbattuta nei due confronti con i francesi (battuti per 2-0 a Konya e fermati sul pari a Parigi). Il cammino degli anatolici nella fase finale del torneo si rivel\u00f2 per\u00f2 disastroso, e fu segnato da tre sconfitte in tre partite: 3-0 contro l', 2-0 contro il e 3-1 contro la . Altrettanto negativa fu la prestazione fornita nella UEFA Nations League 2020-2021: nel girone della Lega B con , e , i turchi colsero una vittoria, tre pareggi e due sconfitte, chiudendo all'ultimo posto e retrocedendo dunque in Lega C.\nRivalit\u00e0.\nLa Turchia vive accese rivalit\u00e0 con e .\nIl primo match con la Croazia risale alla fase finale del , in cui la Croazia si impose per 1-0 nella gara d'esordio di ambo le formazioni nel torneo. Memorabile fu la sfida dei quarti di finale del , vinta dalla Turchia ai tiri di rigore dopo l'1-1 dei tempi supplementari. Le due nazionali tornarono ad affrontarsi nei play-off di qualificazione al , con la Croazia che vinse per 3-0 a Istanbul e pareggi\u00f2 per 0-0 in casa al ritorno, eliminando i turchi e accedendo alla fase finale della competizione. Nel 2016 le due squadre si sfidarono nella fase finale del campionato europeo, nella gara di apertura del gruppo D, chiusasi con la vittoria per 1-0 dei croati. Tre mesi dopo furono di fronte nella loro prima partita di qualificazione al , finita 1-1. Un anno dopo la Turchia vinse per 1-0 in casa nella gara di ritorno del girone.\nIl bilancio dei confronti tra Turchia e Grecia vede in vantaggio i turchi. A causa delle tensioni geopolitiche tra le due nazioni dovute soprattutto alla disputa relativa a Cipro, tensioni spesso sfociate in incidenti tra i tifosi, questa rivalit\u00e0 \u00e8 spesso descritta come una delle pi\u00f9 aspre al mondo.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 13 e 16 novembre 2021.\nPresenze e reti aggiornate al 16 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 16 novembre 2021.In grassetto i giocatori ancora in attivit\u00e0 in nazionale.\nCommissari tecnici.\nDati aggiornati al 20 giugno 2021.\nConfronti con altre nazionali.\nTra gli avversari nazionali contro cui sono stati disputati almeno 10 incontri, la Turchia presenta i seguenti saldi.\nDati aggiornati al 1\u00ba giugno 2018."}
{"id": "380852", "revid": "767487", "url": "https://it.wikipedia.org/wiki?curid=380852", "title": "Uno sparo nel buio", "text": "Uno sparo nel buio (\"A Shot in the Dark\") \u00e8 un film del 1964 diretto da Blake Edwards. Il film \u00e8 il secondo capitolo della saga della Pantera Rosa, costituita da otto film.\nIn questo film vengono introdotti due personaggi che poi rimarranno in tutti i successivi capitoli della serie: il tuttofare Cato (Burt Kwouk) e il commissario Dreyfus (Herbert Lom).\nTrama.\nL'ispettore Clouseau viene chiamato nella casa di campagna del milionario Benjamin Ballon per indagare sull'omicidio del suo autista, Miguel Ostos. L'autista aveva una relazione con una delle cameriere, Maria Gambrelli, e l'ha aggredita nella sua camera da letto dopo che lei ha rotto con lui. Miguel \u00e8 stato colpito e ucciso nella sua camera da letto e Maria \u00e8 stata trovata con la pistola fumante in mano, ma afferma di non sapere come sia arrivata l\u00ec poich\u00e9 sostiene di aver perso i sensi. Tutte le prove indicano Maria come l'assassino, ma Clouseau \u00e8 convinto della sua innocenza perch\u00e9 ha sviluppato un'attrazione immediata per lei. Rendendosi conto che Clouseau \u00e8 stato inavvertitamente assegnato a un caso di alto profilo, il commissario Dreyfus lo fa rimuovere e si occupa personalmente delle indagini.\nSconsolato, Clouseau torna a casa. Viene svegliato nelle prime ore del mattino da un apparente attentato alla sua vita da parte di un assassino cinese. Quando il telefono squilla, la lotta per la vita o la morte cessa e diventa evidente che il suo assalitore \u00e8 il suo cameriere, Cato, a cui Clouseau ha dato istruzioni di attaccarlo quando meno se lo aspetta per mantenere i suoi sensi sempre all'erta. L'ispettore viene reintegrato nel caso Ballon e ordina immediatamente la scarcerazione di Maria Gambrelli, convinto che stia proteggendo il vero assassino, che Clouseau sospetta sia lo stesso Ballon.\nSegue una serie di omicidi aggiuntivi dello staff di Ballon. Ogni volta le prove indicano Maria, che viene continuamente arrestata, solo per essere rilasciata di nuovo da Clouseau nonostante il numero crescente di accuse di omicidio ai suoi piedi. Uno dei quali prevede che sia Clouseau che Maria vengano arrestati dopo essere fuggiti da una colonia di nudisti... senza i loro vestiti.\nLe azioni di Clouseau mettono in imbarazzo la S\u00fbret\u00e9 sulla stampa, ma il commissario Dreyfus non \u00e8 in grado di rimuoverlo dal caso perch\u00e9 Ballon ha esercitato un'influenza politica per mantenere il detective non ortodosso e apparentemente incompetente assegnato alle indagini. Mentre Clouseau continua a pasticciare il caso, il commissario Dreyfus diventa sempre pi\u00f9 sconvolto e soffre di un esaurimento nervoso che lo riduce a uno psicotico delirante. Insegue Clouseau per assassinarlo, ma uccide accidentalmente una serie di passanti innocenti e aggiunge ulteriore notoriet\u00e0 al caso.\nQuando Clouseau affronta la famiglia Ballon per smascherare l'assassino, viene rivelato che Ballon, sua moglie e tre membri dello staff sono tutti colpevoli, poich\u00e9 ognuno di loro ha ucciso almeno una vittima precedente a causa di crimini passionali o successivi tentativi di ricatto. Solo Maria \u00e8 innocente di qualsiasi crimine. Quando scoppia una massiccia lite tra i datori di lavoro e il personale, le luci vengono tagliate (un accordo che Clouseau aveva fatto con il suo assistente) e i colpevoli colgono l'occasione per ammassarsi nell'auto di Clouseau e fuggire. Vengono tutti uccisi quando l'auto viene distrutta da una bomba piazzata dal commissario Dreyfus. Avendo assistito all'esplosione e rendendosi conto di non essere riuscito di nuovo a uccidere Clouseau, Dreyfus viene ridotto a una furia animalesca e viene portato via.\nProduzione.\nDopo l'iniziale idea di un film nel 1963, affidato alla regia di Anatole Litvak e con la coppia Sophia Loren-Walter Matthau, venne scritturato Peter Sellers ancora prima dell'uscita e del conseguente successo de \"La Pantera Rosa\", ma l'attore non era rimasto soddisfatto della sceneggiatura. Sellers quindi parl\u00f2 con Edwards, con il quale aveva lavorato nel film, e gli chiese di occuparsi della regia di \"Uno sparo nel buio\". Edwards declin\u00f2 l'offerta inizialmente, ma poi cedette dietro le ripetute pressioni da parte di Sellers, sebbene realizzasse di non aver tempo sufficiente per riscrivere la sceneggiatura e si limit\u00f2 ad introdurre il fortunato personaggio di Clouseau nel ruolo del protagonista e qualche gag comica slapstick. Man a mano che le riprese proseguivano, i rapporti tra Edwards e Sellers si deteriorarono sempre pi\u00f9 con il passare del tempo fino al punto che, alla fine delle riprese, i due giurarono a vicenda di non lavorare mai pi\u00f9 insieme in futuro. Si riconciliarono quattro anni dopo in occasione del grande successo di \"Hollywood Party\", e in seguito collaborarono ancora in altri tre film della serie della \"Pantera Rosa\" negli anni settanta.\nIl progetto di questo film non nacque con l'intenzione di prolungare la storia del primo film, ma come film a s\u00e9 stante. L'idea originaria era quella di realizzare la versione cinematografica di una commedia teatrale francese di grande successo: \"L'Idiote\" di Marcel Achard, portato in scena da Annie Girardot al th\u00e9\u00e2tre Antoine per la prima volta nel 1960. Questa commedia fu adattata in lingua inglese per Broadway nel 1962 da Harry Kurnitz ed \u00e8 proprio sul testo di quest'ultimo che Edwards e Blatty iniziarono a scrivere la loro sceneggiatura. Intanto per\u00f2 il successo del primo capitolo de \"La Pantera Rosa\", e specialmente dell'ispettore Clouseau, li persuasero a modificarla e a inserire nella storia il personaggio di Peter Sellers."}
{"id": "380884", "revid": "1031944", "url": "https://it.wikipedia.org/wiki?curid=380884", "title": "Visione scotopica", "text": "La visione scotopica o visione notturna (\"scotopic vision\") \u00e8 la visione monocromatica, poich\u00e9 consente di rilevare differenze di brillanza ma non differenze di cromaticit\u00e0, ed \u00e8 dovuta unicamente all'attivit\u00e0 dei bastoncelli della retina. \nSi tratta del tipo di visione usata quando il livello di illuminazione \u00e8 basso, da dopo il tramonto a prima dell'alba e fino ai livelli di illuminazione ambientale intorno a 30-40 Cd/m2, mescolando il suo contributo con la visione fotopica per quasi tutto il periodo del crepuscolo (o nei livelli equivalenti di illuminazione). \nLa visione a livelli di illuminazione diurna \u00e8 la visione fotopica, mentre quella a livelli intermedi \u00e8 la visione mesopica. "}
{"id": "380887", "revid": "1031944", "url": "https://it.wikipedia.org/wiki?curid=380887", "title": "Visione fotopica", "text": "La visione fotopica ([comp. di fot(o)-1 e del tema gr. \u1f40\u03c0- \u00abvedere\u00bb]) \u00e8 la visione dovuta unicamente all'attivit\u00e0 dei coni della retina ed \u00e8 usata principalmente in presenza della luce diurna (o di valori equivalenti). Il livello di illuminazione ambientale \u00e8 compreso tra il limite superiore di circa 3200 Cd/m2 (sconforto alla luce del Sole) e il limite inferiore che \u00e8 intorno a 0,01 Cd/m2 (entrando nella notte fonda, dalla fine del crepuscolo astronomico), ma con variazioni individuali anche pi\u00f9 grandi, fino a 0,001 Cd/m2 per gli occhi pi\u00f9 sensibili. Negli esseri umani, \u00e8 la visione fotopica che consente la percezione dei colori, tramite i tre differenti tipi di coni retinici, ognuno maggiormente sensibile ad una frequenza elettromagnetica diversa e attribuibile al rosso, al verde e al blu (RGB), con un bilanciamento di intensit\u00e0 adeguato a percepire la luce bianca di insieme, potendo discriminare pi\u00f9 di 1 milione di sfumature dei colori. \nSi tratta del tipo di visione che si ha quando il livello di illuminazione \u00e8 \"normale\" (luce del giorno), ovvero con , e consente di rilevare differenze cromatiche.\nLa visione a livelli di illuminazione bassi \u00e8 la visione scotopica, mentre quella a livelli intermedi \u00e8 la visione mesopica."}
{"id": "380896", "revid": "1031944", "url": "https://it.wikipedia.org/wiki?curid=380896", "title": "Visione mesopica", "text": "La visione mesopica (\"mesopic vision\") o anche pi\u00f9 correttamente individuata come \"regione mesotopica\", \u00e8 la visione dovuta all'attivit\u00e0 contemporanea dei bastoncelli e dei coni della retina. Quindi, \u00e8 attiva quando il livello di illuminazione ambientale \u00e8 intermedio tra il diurno e il notturno, ovvero nel tipico periodo crepuscolare, e consente di rilevare ancora le differenze di colore fino ai livelli tipo il chiaro di Luna (circa 0,1 Cd/m2). I livelli di illuminazione interessati alla visione mesopica, variano anche molto su base individuale, ma rientrano tra 30 e 0,01 Cd/m2 mediamente. \nNei livelli di illuminazione diurna \u00e8 attiva la visione fotopica, mentre a livelli di illuminazione bassi si attiva anche o solo la visione scotopica (a notte fonda). "}
{"id": "380900", "revid": "830939", "url": "https://it.wikipedia.org/wiki?curid=380900", "title": "Luis Ernesto Miramontes C\u00e1rdenas", "text": "Luis E. Miramontes, Andr\u00e9s Manuel del R\u00edo (scopritore del vanadio) e Mario J. Molina, Premio Nobel per la chimica in 1995, sono i tre chimici messicani pi\u00f9 importanti."}
{"id": "380929", "revid": "767487", "url": "https://it.wikipedia.org/wiki?curid=380929", "title": "Rolling Thunder (film 1977)", "text": "Rolling Thunder \u00e8 un film del 1977 diretto da John Flynn, con Tommy Lee Jones.\nLa pellicola \u00e8 stata messa in commercio in Italia nel formato VHS dalla \"Stardust\" alla fine degli anni ottanta, e successivamente in DVD dalla \"Quadrifoglio\" nel 2019. In Europa era inedita nel mercato DVD sino all'uscita dell'edizione spagnola.\nSi tratta di uno dei film preferiti di Quentin Tarantino, secondo quanto da lui stesso dichiarato.\nTrama.\nIl maggiore della US Air Force Charles Rane ritorna a casa a San Antonio (Texas), insieme al sergente maggiore dello US Army Johnny Vohden, dopo sette anni trascorsi come prigioniero di guerra durante il conflitto nel Vietnam. All'aeroporto della sua citt\u00e0 natia lo aspetta all'arrivo un comitato d'onore, ma poco dopo scopre che sua moglie Janet in questi anni ha trovato un altro uomo, lo sceriffo locale.\nLa comunit\u00e0, come segno di ringraziamento e riconoscenza, gli regala una cassetta con 2.555 dollari in monete d'argento: una per ogni giorno passato lontano da casa, pi\u00f9 uno per propiziare la fortuna. Alcuni avidi criminali lo aspettano a casa, decisi a sottrargli la piccola somma. Iniziano a torturarlo, ma non ottengono alcuna informazione sul luogo dove \u00e8 nascosto il malloppo. Appena ritornano a casa la moglie e il figlio Mark, si ripetono le torture, e quest'ultimo confessa dov'\u00e8 custodito il denaro. I criminali nonostante ci\u00f2 decidono comunque di sparare ed uccidere tutti i membri della famiglia; la moglie ed il figlio muoiono mentre il maggiore rimane gravemente ferito, perdendo la mano destra.\nL'ufficiale dopo essere stato dimesso dall'ospedale, si metter\u00e0 alla ricerca dei criminali e trover\u00e0 aiuto in una bella barista e nel sergente Vohden che lo assister\u00e0 nel duello finale con i manigoldi."}
{"id": "380934", "revid": "152975", "url": "https://it.wikipedia.org/wiki?curid=380934", "title": "L'uomo che fuma", "text": ""}
{"id": "380936", "revid": "1748167", "url": "https://it.wikipedia.org/wiki?curid=380936", "title": "Azione Studentesca", "text": "Azione Studentesca (AS) \u00e8 un movimento studentesco italiano di studenti delle scuole medie superiori legato all'area della destra italiana.\nStoria.\nIn Alleanza Nazionale (1996-2009).\nL'associazione nacque nel 1996 all'interno di Azione Giovani dalle ceneri di \"Fare Fronte\". \u00c8 stata membro del Forum Nazionale delle Associazioni Studentesche maggiormente rappresentative, istituito con D.M. 79 dell'11 luglio 2002. Ha avuto diversi responsabili nazionali, fra i quali nel 1996 Giorgia Meloni e Michele Pigliucci, che l'ha guidata dal 2004 allo scioglimento nel 2009.\nDal 19 al 21 gennaio 2007 si tenne a Perugia il Primo Campo Nazionale di Azione Studentesca, a cui partecip\u00f2 il Ministro della Pubblica Istruzione Giuseppe Fioroni. Nel luglio 2009 il movimento organizz\u00f2 un campo studentesco a Sorrento, chiamato Campo Cyrano.\nFra le principali iniziative di Azione Studentesca si ricorda l'occupazione della sede della CGIL scuola, in via Serra a Roma, il 13 novembre 2008, per protestare contro lo strapotere dei sindacati dei docenti.\nAll'atto dello scioglimento di Azione Giovani nel 2009, per confluire nella Giovane Italia, i nuclei di AS hanno dato vita al Movimento Studentesco Nazionale guidata da Gianfranco Manco, all'interno della Giovane Italia, il movimento giovanile del PdL.\nLa ricostituzione nel 2016.\nLa nuova Azione Studentesca, collabora, in diverse realt\u00e0 territoriali, con nuclei di Giovent\u00f9 Nazionale, organizzazione giovanile di Fratelli d'Italia, per\u00f2 tende ad essere dichiaratamente indipendente sotto il profilo ideologico ed ancora di pi\u00f9 sotto quello politico. In particolar modo, Azione studentesca tende ad abbracciare posizioni pi\u00f9 sociali e comunitariste rispetto a quelle dei giovani di Fratelli d'Italia.\nSimbolo.\nL'emblema di Azione Studentesca dal 2016 \u00e8 la cosiddetta croce bretone, simbolo tradizionale celtico nonch\u00e9, a partire dagli anni '70, di molti movimenti, particolarmente giovanili, riconducibili all'ambito della destra.\nCollocazione politica.\nAzione Studentesca si riconosce nelle posizioni politiche della destra sociale."}
{"id": "380944", "revid": "15756", "url": "https://it.wikipedia.org/wiki?curid=380944", "title": "The Cross", "text": "The Cross era un gruppo musicale rock inglese fondato nel 1987 da Roger Taylor, nato come progetto parallelo ai Queen, il gruppo dove Taylor suonava la batteria. I Cross hanno pubblicato tre album in studio e hanno esplorato diversi generi musicali, dagli esperimenti pop con ampio uso di elettronica dell'album d'esordio \"Shove It\" al rock pi\u00f9 classico di \"Mad, Bad and Dangerous to Know\" e \"Blue Rock\", con incursioni anche nel soft pop. Il gruppo, nonostante la buona qualit\u00e0 dei prodotti musicali, non ha avuto molto successo, eccetto in paesi come Germania e Svizzera, dove i Cross hanno intrapreso numerosi tour e apparizioni a festival importanti.\nBiografia.\nPer la creazione della band, Taylor aveva sparso alcuni annunci anonimi su diversi giornali. Dopo le audizioni, la scelta di Taylor ricadde su Clayton Moss (chitarrista), Joshua McRae (batterista), Peter Noone (bassista) e sul tastierista Spike Edney, che aveva gi\u00e0 suonato con i Queen nel periodo 1984-1986. I Cross impiegarono tutto il 1987 per le prove, la realizzazione del loro album di debutto e due apparizioni in televisione. Il loro primo singolo, \"Cowboys And Indians\" usc\u00ec a settembre e raggiunse il 74\u00ba posto in classifica.\nIl secondo singolo dei Cross, \"Shove It\", usc\u00ec a gennaio del 1988, e si classific\u00f2 84\u00b0. Allo stesso tempo, usc\u00ec anche l'album di esordio della band che aveva lo stesso nome del singolo (una frase molto usata dall'assistente di Roger, Chris Taylor). Nell'album sono presenti ben otto tracce composte da Roger Taylor, ma ci sono contributi anche di Freddie Mercury e Brian May, compagni di Roger nei Queen. L'album raggiunse il 58\u00ba posto in classifica. Per promuovere l'album, i Cross intrapresero un tour in Inghilterra e Germania.\nIl terzo singolo, \"Heaven for Everyone\" (pubblicato nel marzo del 1988) raggiunse il posto numero 83 in classifica. A giugno invece esce l'ultimo singolo dell'anno, intitolato \"Manipulator\". Questo singolo \u00e8 anche la prima canzone ad essere firmata da altri componenti dei Cross oltre Roger Taylor: collaborarono infatti Spike Edney e Steve Strange, membro della band Visage. I Cross trascorsero gran parte del 1989 per la registrazione del secondo album, dal titolo \"Mad, Bad and Dangerous to Know\", che fu pubblicato nel marzo del 1990. Nell'album, molto pi\u00f9 orientato in senso rock rispetto al precedente, sono presenti canzoni scritte da altri componenti dei Cross, e in pi\u00f9, la cover \"Foxy Lady\" di Jimi Hendrix, uno degli idoli di giovent\u00f9 di Taylor.\nNell'aprile del 1990 usc\u00ec il primo e unico singolo della Gran Bretagna, \"Power To Love\", che si piazz\u00f2 85\u00ba in classifica. All'album segu\u00ec un tour in Germania. Nell'agosto del 1990 usc\u00ec, esclusivamente per la Germania, il secondo singolo estratto dal secondo album, dal titolo \"Liar\" (niente a che vedere con l'omonima canzone dei Queen), e che aveva come B-Side \"In Charge Of My Heart\", canzone non presente nell'album.\nL'ultimo singolo, distribuito unicamente in Francia e Germania, \u00e8 \"Final Destination\" (canzone che mostra gli interessi di Roger nell'ambito politico), che presenta anche una versione dal vivo di \"Man On Fire\", canzone di Roger Taylor da solista, contenuta nell'album \"Strange Frontier\".\nIl 1990 si concluse con l'esibizione all'Astoria Theatre per la festa del Fan Club, la cui registrazione fu distribuita in cassetta solo ai fan. La prima met\u00e0 del 1991 fu impiegata per la registrazione del terzo e ultimo album della band, intitolato \"Blue Rock\" e contenente 10 brani.\nFu distribuito in Europa e in Giappone, e la successiva distribuzione in Gran Bretagna e America fu cancellata in seguito alla morte di Freddie Mercury. Alla distribuzione dell'album segu\u00ec un tour in Germania, dove la band si esib\u00ec come gruppo spalla dei Magnum e in alcuni paesi circostanti. In Germania vennero inoltre distribuiti due singoli,\" New Dark Ages\" e \"Life Changes\".\nLa morte di Freddie Mercury e l'inaspettato insuccesso nelle vendite spinsero la band a sciogliersi. Ad ogni modo, nel 1992 suonarono al Gosport Festival, con ospite Bob Geldof, e suonarono alla festa del Fan Club, insieme a Roger Daltrey, Tim Staffell e Brian May.\nL'ultimo concerto ufficiale della band risale al Gosport Festival del 1993, ma per la festa del Fan Club del 1999, Taylor e McRae suonarono insieme ad altri cantanti ospiti.\nGli altri membri della band si dedicarono, dopo lo scioglimento, ad altri progetti. Spike Edney form\u00f2 la SAS Band (Spike's All Stars Band) e in tourn\u00e9e ebbe tra i vari ospiti anche Brian May; Joshua McRae ha continuato la collaborazione con Taylor per pi\u00f9 occasioni, andando in tour con lui nel 1994-1995 e contribuendo alla co-produzione di altri album da solista di Taylor."}
{"id": "380961", "revid": "1543377", "url": "https://it.wikipedia.org/wiki?curid=380961", "title": "Donato Etna", "text": "Biografia.\nNacque a Mondov\u00ec da genitori ignoti (un appunto dattiloscritto, conservato nella cartella biografica dell'Archivio storico dello Stato maggiore dell'esercito, lo definisce figlio naturale di re Vittorio Emanuele II e secondo il sito web \"Genealogie delle Famiglie Nobili Italiane\" di una ignota maestra di Frabosa, unico tra i figli naturali a non assumere all'anagrafe il cognome Guerriero/i).\nEntrato nel Regio Esercito, nel 1879 entr\u00f2 nel corpo degli Alpini appena costituito e al quale dedic\u00f2 tutta la sua vita. Nel 1885 si distinse nell'opera di soccorso agli abitanti dell'alta Val di Susa, colpiti da una catastrofica nevicata che raggiunse anche i 5 metri d'altezza.\nInsieme con il presidente della sezione milanese del CAI, Luigi Brioschi, fu tra i padri dell'attuale divisa grigio-verde dell'esercito italiano, che nel 1908 sostitu\u00ec quella precedente blu, troppo appariscente.\nNel 1898 prese parte alla campagna d'Africa; nel 1911-1912 alla guerra italo-turca.\nPrima guerra mondiale.\nQuando l'Italia entr\u00f2 nella prima guerra mondiale, nel 1915, si fece notare per la conquista del Monte Nero, suscitando l'attenzione di Cadorna. Nel 1916 fu destinato alla difesa della Valsugana dall'imminente offensiva del generale austriaco Conrad: il settore di sua competenza fu quello che resse meglio tale urto.\nSempre nel 1916, dopo la presa del monte Cauriol, guid\u00f2 i lavori per la realizzazione della prima strada del Grappa, che colleg\u00f2 Bassano al monte Asolone. Partecip\u00f2 anche al tentativo fallito di aprire un varco nei dintorni di Carzano, conosciuto anche come \"Sogno di Carzano\", per cercare di aggirare le linee nemiche: il fallimento permise alle truppe austriache di prendere tempo e di concentrare le truppe sulle rive dell'Isonzo e di conseguenza \u00e8 considerato come una delle premesse del successivo disastro di Caporetto.\nIncarichi istituzionali.\nFu decorato con la croce di guerra e nel 1923 fu nominato generale di corpo d'armata.\nCon l'avvento del fascismo, fu nominato reggente della prefettura di Alessandria. Con decreto del R. Prefetto n. 639 del 6 maggio 1924 fu nominato commissario prefettizio di Padova, incarico che mantenne fino a dicembre. Tra i suoi primi atti ci fu il provvedimento del 5 giugno 1924 con cui confer\u00ec la cittadinanza onoraria della citt\u00e0 di Padova a Benito Mussolini. Nel 1925, divent\u00f2 commissario al comune di Torino e, infine, nel 1933, senatore del Regno. Dal 1934 al 1938 fu membro supplente della Commissione d'accusa dell'Alta Corte di Giustizia.\nDal 1928 al 1930 fu presidente della sezione ANA di Torino.\nMor\u00ec a Torino l'11 dicembre 1938. Le sue spoglie riposano nel cimitero di Torino-Sassi."}
{"id": "380967", "revid": "729019", "url": "https://it.wikipedia.org/wiki?curid=380967", "title": "Giovanni Rinaldo Coronas", "text": "Biografia.\nProveniente da una famiglia originaria di Siniscola, dopo la laurea in giurisprudenza la sua carriera parte dalla questura di Torino durante la seconda guerra mondiale, e nel 1943 Coronas passa all'amministrazione civile dell'Interno. Svolge le funzioni di capo di gabinetto presso le prefetture di Nuoro e di Forl\u00ec.\nNel 1954 \u00e8 in servizio a Roma presso la direzione generale dell'amministrazione civile. Nominato prefetto nel 1967, \u00e8 vice capo della Polizia fino al 1974.\nIl 19 gennaio del 1979 \u00e8 nominato capo della polizia.\nSi impegna per varare un programma di riorganizzazione della Polizia di Stato, un intervento a tutto campo che spazia dall'amministrazione finanziaria, alla formazione, al coordinamento tra le forze di polizia nella lotta alla criminalit\u00e0. Il suo mandato \u201ctiene a battesimo\u201d la riforma del Corpo di Polizia e la sindacalizzazione promossa dal generale Enzo Felsani e apre al servizio militare in Polizia. Con la smilitarizzazione diviene nel 1981 il primo Capo della polizia - direttore generale della pubblica sicurezza.\nPresta attenzione al ruolo dei funzionari, per i quali inaugura l'Istituto Superiore di Polizia nel 1984 con due distinti percorsi di studio, per i laureati e per i diplomati.\nAcquista i primi tre elicotteri della Polizia, creando una struttura di aerei leggeri e portando le volanti anche in mare con mezzi veloci per contrastare i contrabbandieri. Potenzia il centro di elaborazione dati e promuove un'anagrafe delle armi. Con la polizia stradale cerca di contrastare l'anonima sequestri sarda, responsabile in quegli anni di numerosi rapimenti, presidiando il territorio capillarmente giungendo tra l'altro all'arresto del bandito sardo Graziano Mesina.\nCon lui le Fiamme Oro, il gruppo sportivo della Polizia, passano nel giro di due anni dal ventilato smantellamento a conquistare nell'atletica titoli italiani ed europei. Presiede personalmente il Fondo Assistenza, organismo che aiuta il personale in difficolt\u00e0 per motivi di servizio.\nDurante il suo mandato si trova a fronteggiare la lotta al terrorismo e alla mafia che negli anni ottanta registra un'escalation impressionante di assalti sanguinosi, con numerosi omicidi che colpiscono i servitori dello Stato di ogni categoria. Di quegli anni anche l'attentato a papa Giovanni Paolo II, l'attentato alla sinagoga di Roma, la strage di Ustica, la strage di Bologna e il rapimento del generale statunitense Dozier, con la successiva liberazione ad opera del neonato Nucleo Operativo Centrale di Sicurezza (NOCS).\nRimane capo della polizia fino al 27 aprile 1984. Nello stesso anno si candida, senza successo, alle elezioni europee con la Democrazia Cristiana.\nViene nominato ministro dell'Interno del governo Dini dall'8 giugno 1995 al 17 maggio 1996.\nA lui, il 30 maggio 2009, \u00e8 stata intitolata la sala conferenze della prefettura di Viterbo, che ospita anche alcuni suoi cimeli."}
{"id": "380981", "revid": "123407569", "url": "https://it.wikipedia.org/wiki?curid=380981", "title": "Ugo Bottacchiari", "text": "Biografia.\nFiglio di Giuseppe Feliziano e Zenaide Francesca Cerqueti, fu allievo di Mascagni presso il Liceo Musicale di Pesaro.\nNel 1898 esord\u00ec con un'opera lirica in un atto, \"L'ombra\", su libretto di Cosimo Giorgieri Contri."}
{"id": "380998", "revid": "123159130", "url": "https://it.wikipedia.org/wiki?curid=380998", "title": "Reventino", "text": "Il Reventino (in calabrese locale Rivintinu, Ruventinu o Riventinu) \u00e8 un massiccio montuoso della Calabria che rappresenta il prolungamento occidentale della Sila Piccola.\nGeografia fisica.\nTerritorio.\nIl massiccio del Reventino \u00e8 posto a ridosso della parte pi\u00f9 stretta della penisola italiana, l'istmo di Catanzaro, largo circa 30\u00a0km tra i mari Ionio e Tirreno. Il complesso \u00e8 delimitato a nord dalla valle del Savuto, a sud dalla piana di Sant'Eufemia, a ovest dal mar Tirreno, mentre a est il confine virtuale con la Sila Piccola pu\u00f2 essere identificato nel corso del Corace. La cima del Reventino (m 1417 s.l.m.) ricade nel territorio di Platania, mentre l'anticima (m 1410 s.l.m.) \u00e8 posta nel territorio di Conflenti.\nPedologia.\nL'origine del massiccio \u00e8 stata oggetto di numerosi studi. Una caratteristica del massiccio del Reventino \u00e8 la presenza della cosiddetta \"pietra verde del Reventino\", un ofiolite a grana fine utilizzata in passato come materiale da costruzione. Il geologo statunitense Walter \u00c1lvarez ha osservato che l'orientazione delle \"pieghe mesoscopiche\", ossia l'orientazione di pieghe di dimensioni decimetriche, \u00e8 distorta verso i quadranti occidentali. L'ipotesi di \u00c1lvarez \u00e8 che le pieghe mesoscopiche degli ofioliti si siano originate durante le fasi di chiusura dell'oceano Tetide per la collisione della placca africana con quella euroasiatica che ha dato origine alle catene montuose delle Alpi e degli Appennini. Il Reventino, tuttavia, si sarebbe staccato dalle Alpi ed avrebbe sub\u00ecto un trasporto passivo fino a raggiungere la sua posizione attuale. Le rocce del Reventino, infatti, hanno poca somiglianza con quelle degli Appennini, mentre sono simili a quelle delle Alpi, della Corsica e della Sardegna.\nIl fenomeno della \"distorsione\" delle pieghe, riconosciuto per la prima volta sul monte Reventino, \u00e8 stato in seguito proposto da Alvarez come un metodo originale per determinare il senso di trasporto delle masse rocciose.\nOrografia.\nIl massiccio del Reventino comprende varie cime fra cui, procedendo da est a ovest, il monte \"Serralta\" (1246 m s.l.m.), le cime gemelle dei monti \"Reventino propriamente detto\" (1417 m s.l.m.) e \"Monticello del Pubblico\" (1410 m s.l.m.), il monte \"Faggio\" (1329 m s.l.m.), il \"monte Capo di Bove\" (1297 m s.l.m.) e il \"monte Mancuso\" (1327 m s.l.m.)\nIdrografia.\nDal Reventino nascono numerosi corsi d'acqua che sfociano nel mar Tirreno, direttamente oppure come affluenti dei fiumi Amato (anticamente \"Lametos\") e Savuto. In territorio di Conflenti nasce il fiume Bagni che sfocia, come l'Amato, nel golfo di Sant'Eufemia, ed \u00e8 noto sin dall'antichit\u00e0 per le sorgenti di acqua calda delle Terme di Caronte. Nel territorio di Platania hanno origine i torrenti Canne e Piazza. Quest'ultimo ha origine in localit\u00e0 Acqua di Rio, chiamata in dialetto \"A Jumara di Granci\" perch\u00e9 popolata da granchi di acqua dolce. Lungo il corso del torrente Piazza, in localit\u00e0 Reillo di Platania, sono visibili i resti di alcuni antichi mulini ad acqua.\nClima.\nNel territorio del Reventino le precipitazioni atmosferiche sono alquanto abbondanti raggiungendo, nelle aree sommitali, valori di 1700\u00a0mm di pioggia/anno (media 1305\u00a0mm/anno), concentrate nelle stagioni autunnali, invernali e primaverili; il periodo estivo, al contrario, \u00e8 alquanto secco. Nella stagione invernale le nevicate possono essere abbondanti.\nAmbiente naturale.\nLa presenza degli ofioliti, e l'associazione con metalli in traccia potenzialmente tossici per i vegetali, hanno selezionato un ecosistema esclusivo. Ci\u00f2 costituisce fra l'altro la base scientifica per la proposta di istituzione di un \"Parco Regionale dei monti Reventino e Mancuso\", il cui territorio dovrebbe essere incluso in quello compreso nella soppressa Comunit\u00e0 Montana dei Monti Reventino Tiriolo Mancuso. Scopo principale della proposta \u00e8 la protezione dell'ambiente naturale. Accanto ad aree con elevato grado di naturalit\u00e0, soprattutto attorno al monte Mancuso, esistono infatti aree degradate per l'elevata antropizzazione, nonostante il declino demografico verificatosi negli ultimi decenni. L'istituzione di un parco permetterebbe fra l'altro la messa in atto degli interventi necessari al ripristino della vegetazione endemica nella fascia altimetrica compresa tra i 700 metri fino ai 1400 metri s.l.m. C'\u00e8 da aggiungere che la presenza di fibre di asbesto, nelle rocce ofiolitiche, comporta rischi per la salute nei lavoratori addetti alla lavorazione delle pietre verdi.\nSociet\u00e0.\nEvoluzione demografica.\nAttualmente alle pendici del massiccio del Reventino, a quota compresa fra 700 e 900 m s.l.m., sono posti alcuni agglomerati urbani appartenenti ai comuni di Decollatura, Platania, e Conflenti. Sebbene siano state rilevate tracce di presenza umana risalenti alla preistoria, ancora nel XV secolo il Reventino era pressoch\u00e9 disabitato. Dal tardo medioevo i terreni appartenevano all'abbazia cistercense di Corazzo e alla Diocesi di Martirano, ma gli abitanti dei paesi sottostanti vi avevano esercitato per secoli gli usi civici del pascolatico, del legnatico e della raccolta della neve. Erano state spesso messe in atto, soprattutto da parte dei vescovi di Martirano, politiche tese a richiamare coloni dai paesi vicini; ma tali spostamenti ebbero per secoli un carattere prevalentemente stagionale: i coloni si trasferivano in montagna all'inizio della primavera e si dedicavano all'agricoltura fino all'autunno, quando scendevano verso le localit\u00e0 di origine (Motta Santa Lucia, Martirano, Scigliano) con clima pi\u00f9 mite sia per l'altimetria che sia per la migliore esposizione. Durante l'inverno, infatti, nei territori ad alta quota del Reventino il clima \u00e8 molto rigido. I primi insediamenti permanenti, in territorio di Decollatura, si verificarono nei luoghi pi\u00f9 alti e pi\u00f9 vicini al paese di origine, ossia dapprima ad Adami, a partire dalla seconda met\u00e0 del XVI secolo, da coloni di Motta Santa Lucia che avevano accettato l'invito del vescovo di Martirano a trasferirsi stabilmente nei territori montani della Mensa vescovile in cambio della concessione in enfiteusi dei terreni agricoli. Il popolamento prosegu\u00ec nel '600 per il miglioramento climatico dovuto alla bonifica dei terreni pianeggianti posti attorno ai 700 metri di altezza, per l'afflusso di cittadini di Motta rimasti senza casa e senza mezzi di sostentamento a causa del terremoto del 27 marzo 1638, per l'afflusso di cittadini della contea di Martirano che volevano sottrarsi ai soprusi feudali dei d'Aquino, e infine per l'afflusso di soggetti di varia provenienza geografica appartenenti a minoranze non cattoliche che volevano sottrarsi alle persecuzioni religiose. Conflenti, ad esempio, sarebbe stato popolato da cittadini di religione israelita di Martirano e di Nicastro (oggi Lamezia Terme) in fuga dopo l'emanazione del decreto di cacciata dal Vicereame spagnolo napoletano nel 1510.\nTradizioni e folclore.\nL'isolamento geografico ha fatto s\u00ec che nel territorio del Reventino si tramandassero leggende e tradizioni peculiari. Fra le pi\u00f9 famose, anche perch\u00e9 ricordate in \"Tora\", una delle pi\u00f9 note poesie di Michele Pane (nato a Decollatura nella frazione di Adami), le leggende legate alle \"fate\" del Reventino, degli esseri soprannaturali le quali avrebbero potuto distribuire ricchezze smisurate, e la leggenda di una chioccia in grado di generare pulcini d'oro:&lt;poem&gt;\nE me cuntavadi tante passate\nde li briganti:\n- A Riventinu cc\u00e8 s\u00fb le Fate\n- dic\u00ecadi sempre - 'nd'hannu brillanti! -\nEd appoggianduse pue la cunocchia\nsupra lu sina,\n...dic\u00ecadi: - Puru cc'\u00e8di 'na jocca\nch'\u00e0di de uaru 'nu pulicinu\ne gira sempre dintra li faghi,\ndduv'\u00e8 orvicatu\nlu cchi\u00f9 putente riccu dei maghi\nccu 'lli trisuari; c'\u00e8 nu ligatu:\nca s'unu 'a jocca, o lu pulicinu,\np\u00f2di mu 'ncappa,\nchillu trisuaru ch'\u00e8 a Riventinu,\nresta pue ad illu; ma chi l'acchiappa!...&lt;/poem&gt;\nNumeroso \u00e8 inoltre il numero di poeti popolari di notevole qualit\u00e0 fra i quali occorre ricordare, oltre a Michele Pane e Vittorio Butera, giudicati fra i maggiori poeti dialettali calabresi, i poeti in lingua italiana Franco Berardelli e Franco Costabile."}
{"id": "381005", "revid": "363629", "url": "https://it.wikipedia.org/wiki?curid=381005", "title": "Deossiribonucleasi II (sito-specifica)", "text": "Le desossiribonucleasi II (sito-specifiche) (solitamente note con il nome di enzimi di restrizione) sono una classe di enzimi, appartenente alla classe delle idrolasi, che catalizzano il taglio endonucleolitico del DNA per dare frammenti specifici a doppia elica con fosfati terminali al 5'.\nQuesti complessi proteici sono in grado di rompere i legami fosfodiesterici del DNA a doppio filamento. Il ruolo biologico di questi enzimi \u00e8 di protezione e salvaguardia della cellula: nei procarioti questi enzimi sono essenziali per il taglio e la degradazione di filamenti estranei al genoma (come ad esempio quello derivante da una infezione fagica). Gli enzimi di restrizione sono in grado di distinguere i filamenti estranei perch\u00e9 il DNA batterico, in corrispondenza delle sequenze riconosciute dagli enzimi di restrizione, viene metilato.\nLa scoperta degli enzimi di restrizione \u00e8 dovuta a Werner Arber, microbiologo svizzero, insieme a Daniel Nathans e Hamilton Smith. Nel 1978 i tre ricevettero il premio Nobel in medicina \"per la scoperta degli enzimi di restrizione e la loro applicazione a problemi di genetica molecolare\".\nClassi di enzimi di restrizione.\nGli enzimi di restrizione sono divisi in tre categorie: le endonucleasi di tipo I,II,III.\nLe endonucleasi di tipo I () e III () necessitano di ATP come coenzima per il taglio e possono anche catalizzare reazioni di modificazione del DNA quali la metilazione (aggiunta di gruppi metilici a basi specifiche). Le reazioni di nucleasi e metilasi sono associate. Mentre le endonucleasi di tipo I effettuano l'idrolisi del DNA in punti casuali, distanti anche pi\u00f9 di 1000 bp dal sito di riconoscimento, quelle di tipo III riconoscono il sito bersaglio ed effettuano il taglio vicino a quest'ultimo, circa 24-26 bp dalla sequenza consenso.\nDiscorso a parte va fatto per le endonucleasi di tipo II, gli enzimi di restrizione propriamente detti, quelli usati in laboratorio. Questi enzimi, infatti, non necessitano di ATP per la loro funzione ed il taglio avviene in corrispondenza di sequenze molto specifiche. Hanno inoltre attivit\u00e0 nucleasica e metilasica non associate.\nSequenze riconosciute.\nCiascun enzima di classe II possiede una propria sequenza bersaglio (detta anche \"sequenza consenso\"), che riconosce e taglia. Questa sequenza, solitamente di 4-8 paia di basi, \u00e8 detta sito di restrizione e permette di tagliare il DNA a livello di quel sito. Si tratta di siti con sequenze \"palindromiche\": se lette secondo la stessa polarit\u00e0, sono identiche nei due filamenti (ad es. 5'...GATC...3' \u00e8 palindromica perch\u00e9 il suo complementare \u00e8 3'...CTAG...5', che letta da 5' a 3' corrisponde a GATC). Una conseguenza di questo fatto \u00e8 che l'enzima di restrizione \u00e8 un dimero, pi\u00f9 precisamente un \"omodimero\", perch\u00e9 deve riconoscere la stessa sequenza su entrambi i filamenti.\nAlcuni enzimi (detti \"rari\"), hanno siti di taglio poco presenti nel genoma (sono quelli con le sequenze pi\u00f9 lunghe). Altri, come EcoRI, BamHI e HindIII, tra i pi\u00f9 utilizzati, hanno siti di taglio ben pi\u00f9 frequenti.\nSono possibili due tipi di taglio: il taglio \"sfalsato\" ed il taglio \"orizzontale\".\n 5'...GAATTC...3'\n 3'...CTTAAG...5'\n 5'...G AATTC...3'\n 3'...CTTAA G...5'\n 5'...CCCGGG...3'\n 3'...GGGCCC...5'\n 5'...CCC GGG...3'\n 3'...GGG CCC...5'\nApplicazioni.\nGli enzimi di restrizione di classe II sono utilizzati in applicazioni di tipo biotecnologico. Ad esempio, nella tecnologia del DNA ricombinante, gli enzimi di restrizione di classe II sono impiegati per il clonaggio molecolare, che consiste nell'introduzione di un gene d'interesse in una molecola di DNA detta plasmide, in grado di replicarsi in un sistema ospite, spesso batterico, per produrre grandi quantit\u00e0 del gene o per permetterne l'espressione.\nAffinch\u00e9 il gene venga inserito, sia il DNA del gene che del plasmide vengono trattati con lo stesso enzima di restrizione: al termine della reazione, sia il plasmide che il gene presenteranno delle estremit\u00e0 terminali simili. In particolare, se l'enzima utilizzato produce un taglio sfalsato, le estremit\u00e0 coesive prodotte tenderanno ad associarsi in presenza dell'enzima DNA ligasi, che catalizza la reazione di ligazione.\nUn'altra applicazione pratica consiste nell'analisi, ad esempio in medicina forense, degli RFLP (\"Restriction fragment length poymorphism\", \"polimorfismi di lunghezza da frammenti di restrizione\"). Quando un sito polimorfico, contenente una sequenza consenso per un enzima di restrizione, viene mutato, \u00e8 possibile osservare in maniera differenziale l'attivit\u00e0 di taglio dell'enzima stesso. Se non si visualizza nessun taglio, sar\u00e0 presente una mutazione sul sito specifico dell'enzima. Se, in caso contrario, il taglio avviene, il sito specifico sar\u00e0 intatto e non mutato.\nGli enzimi di restrizione vengono pertanto largamente usati in ribotipia."}
{"id": "381014", "revid": "78273", "url": "https://it.wikipedia.org/wiki?curid=381014", "title": "Stati Crociati", "text": ""}
{"id": "381047", "revid": "1632387", "url": "https://it.wikipedia.org/wiki?curid=381047", "title": "Birra", "text": "La birra \u00e8 una bevanda alcolica ottenuta tipicamente dalla fermentazione di mosto a base di malto d'orzo, aromatizzata e amaricata con luppolo. Tra le pi\u00f9 diffuse e pi\u00f9 antiche bevande alcoliche del mondo, viene prodotta attraverso la fermentazione alcolica (con ceppi di lievito di \"Saccharomyces cerevisiae\" o \"Saccharomyces carlsbergensis\") di zuccheri derivanti da fonti amidacee, la pi\u00f9 usata delle quali \u00e8 il malto d'orzo, ovvero l'orzo germinato ed essiccato, chiamato spesso semplicemente \"malto\". \nStoria.\nLa birra \u00e8 una delle bevande pi\u00f9 antiche prodotte dall'uomo, probabilmente databile al settimo millennio a.C., registrata nella storia scritta dell'antico Egitto e della Mesopotamia. La prima testimonianza chimica nota \u00e8 datata intorno al 3500-3100 a.C.. Poich\u00e9 quasi qualsiasi sostanza contenente carboidrati, come ad esempio zucchero e amido, pu\u00f2 andare naturalmente incontro a fermentazione, \u00e8 probabile che bevande simili alla birra siano state inventate l'una indipendentemente dall'altra da diverse culture in ogni parte del mondo. \u00c8 stato sostenuto che l'invenzione del pane e della birra sia stata responsabile della capacit\u00e0 dell'uomo di sviluppare tecnologie e di diventare sedentario, formando delle civilt\u00e0 stabili.. \u00c8 verosimile che la diffusione della birra sia infatti coeva a quella del pane; poich\u00e9 le materie prime erano le stesse per entrambi i prodotti, era solo \"questione di proporzioni\": se si metteva pi\u00f9 farina che acqua e si lasciava fermentare si otteneva il pane; se invece si invertivano le quantit\u00e0 mettendo pi\u00f9 acqua che farina, dopo la fermentazione si otteneva la birra.\nSi hanno testimonianze di produzione della birra gi\u00e0 presso i Sumeri. Proprio in Mesopotamia sembra sia nata la professione del birraio e testimonianze riportano che parte della retribuzione dei lavoratori veniva corrisposta in birra. Due erano i principali tipi prodotti nelle \"case della birra\": una birra d'orzo chiamata \"sikaru\" (pane liquido) e un'altra di farro detta \"kurunnu\". La pi\u00f9 antica legge che regolamenta la produzione e la vendita di birra \u00e8 il Codice di Hammurabi (1728-1686 a.C.) che condannava a morte chi non rispettava i criteri di fabbricazione indicati (ad esempio annacquava la birra) e chi apriva un locale di vendita senza autorizzazione. Nella cultura mesopotamica la birra aveva anche un significato religioso: veniva bevuta durante i funerali per celebrare il defunto ed offerta alle divinit\u00e0 per propiziarsele.\nLa birra aveva analoga importanza nell'Antico Egitto, dove la popolazione la beveva fin dall'infanzia, considerandola anche un alimento ed una medicina. Addirittura una birra a bassa gradazione o diluita con acqua e miele veniva somministrata ai neonati quando le madri non avevano latte. Anche per gli Egizi la birra aveva un carattere mistico, tuttavia c'era una grossa differenza rispetto ai Babilonesi: la produzione della birra non era pi\u00f9 artigianale, ma era divenuta una vera e propria industria, con i faraoni che possedevano persino delle fabbriche.\nSi parla di birra anche nella Bibbia e negli altri libri sacri del popolo ebraico come il Talmud; nel Deuteronomio si racconta che durante la festa degli Azzimi si mangiava per sette giorni il pane senza lievito e si beveva birra. Lo stesso avviene durante la festivit\u00e0 del \"Purim\".\nI veri artefici della diffusione della bevanda in Europa furono comunque le trib\u00f9 Germaniche e Celtiche. Questi ultimi in particolare si stanziarono in Gallia, in Britannia e soprattutto in Irlanda, dove addirittura esiste una leggenda secondo cui gli irlandesi discendono da un popolo di semidei chiamati Fomoriani che avevano la potenza e l'immortalit\u00e0 grazie al segreto della fabbricazione della birra, \nMolti non riconoscerebbero come \"birra\" ci\u00f2 che bevevano i primi abitanti dell'Europa in quanto le prime birre contenevano ancora al loro interno i prodotti da cui proveniva l'amido (frutta, miele, piante, spezie). Il luppolo come ingrediente della birra fu menzionato per la prima volta solo nell'822 da un abate carolingio e di nuovo nel 1067 dalla badessa Ildegarda di Bingen. Fu proprio merito dei monasteri durante il Medioevo il salto di qualit\u00e0 nella produzione della bevanda. Persino le suore avevano tra i loro compiti quello di produrre la birra, che in parte era destinata ai malati e ai pellegrini. Anche in Gran Bretagna la birra prodotta dalle massaie veniva messa a disposizione delle feste parrocchiali ed utilizzata per scopi umanitari. In Inghilterra in particolare, la birra divenne bevanda nazionale in quanto l'acqua usata per la sua produzione veniva bollita e quindi sterilizzata.\nLa birra prodotta prima della rivoluzione industriale era principalmente fatta e venduta su scala domestica, nonostante gi\u00e0 dal settimo secolo d.C. venisse prodotta e messa in vendita da monasteri europei. Durante la rivoluzione industriale, la produzione di birra pass\u00f2 da una dimensione artigianale ad una prettamente industriale e la manifattura domestica cess\u00f2 di essere significativa a livello commerciale dalla fine del XIX secolo. Lo sviluppo di densimetri e termometri cambi\u00f2 la fabbricazione della birra, permettendo al birraio pi\u00f9 controlli sul processo e maggiori nozioni sul risultato finale. Inoltre, sempre nello stesso periodo, furono eseguiti studi specifici sul lievito, che permisero di produrre la birra a bassa fermentazione, di gran lunga la pi\u00f9 diffusa nel mondo.\nOrigine del termine.\nLa parola italiana birra deriva dal tedesco \"Bier\", un prestito del XVI secolo. Il termine ha rimpiazzato l'antico \"cervogia\", che indicava le birre fatte senza luppolo. Dalla stessa parola tedesca deriva il francese \"bi\u00e8re\". Sono imparentati con \"Bier\" l'inglese \"beer\" e il neerlandese \"bier\". L'origine della stessa parola germanica (dall'antico alto tedesco \"bior\") \u00e8 incerta: si pensa che sia un prestito del VI secolo dal latino volgare \"biber\" \"bibita, bevanda\", dal verbo latino \"bibere\", oppure derivi direttamente dal protogermanico *\"beuwoz-\", da *\"beuwo-\" \"orzo\".\nIn inglese si usa, oltre a \"beer\", un altro termine per indicare la birra: \"ale\". Antiche fonti inglesi fanno distinzione tra le due parole, ma non definiscono cosa si intenda per \"birra\" durante quel periodo, nonostante sia possibile che si riferisca all'idromele (\"mead\"). La forma dell'antico inglese \"beor\" \u00e8 scomparsa subito dopo la conquista normanna dell'Inghilterra (in risposta all'introduzione del luppolo che non sar\u00e0 ampiamente utilizzato per altri duecento anni), e il termine \u00e8 rientrato a far parte della lingua inglese solamente secoli dopo, riferendosi esclusivamente alle bevande di malto con luppolo. Fino a quel momento il termine \"ale\" si rifer\u00ec specificamente a birre senza luppolo, nonostante questa non sia pi\u00f9 la definizione attuale della parola (indica infatti le birre ad alta fermentazione). Si ritiene che \"ale\" derivi direttamente dalla radice indoeuropea \"*alu-\", e sia arrivata alla forma attuale attraverso il termine germanico \"*alu\u00fe-\". La stessa radice \u00e8 all'origine dello svedese \"\u00f6l\" e del danese e norvegese \"\u00f8l\"; da queste \u00e8 stata prestata alle lingue baltiche (lettone e lituano \"alus\") e a quelle baltofinniche (finlandese \"olut\" ed estone \"\u00f5lu\").\nNelle lingue spagnola e portoghese, e nei loro dialetti, la bevanda viene chiamata \"cerveza\", \"cerveja\" o con un termine analogo a questa forma, che deriva dal latino \"cerv\u0113sia\" o \"cer(e)v\u012bsia\" cos\u00ec come il francese \"cervoise\" \"birra senza luppolo\", da cui \"cervogia\". La forma latina \u00e8 un probabile relitto mediterraneo preindoeuropeo come \"cerea\" o \"caelia\", bevanda fermentata usata nella Spagna romana. La radice protoindoeuropea \"*\u1e31erh\u2083-\" (saziare, nutrire) \u00e8 la stessa delle parole \"cereale\", del verbo latino \"crescere\" e di \"Cerere\", divinit\u00e0 romana della fertilit\u00e0 e patrona, fra le altre cose, dei raccolti. Un'altra interpretazione \u00e8 che il termine provenga da una voce gallica.\nIl termine proto-slavo \"*pivo\", letteralmente \"bevanda\", \u00e8 la parola per definire la birra nella gran parte delle lingue slave, con piccole variazioni fonetiche presenti tra lingua e lingua. In greco antico\u00a0\u2013 la bevanda non era tradizionale in Grecia\u00a0\u2013 la parola per la birra egiziana era \u03b6\u1fe6\u03b8\u03bf\u03c2 \"z\u0177thos\" (forse da \u03b6\u03cd\u03bc\u03b7 \"z\u00fdm\u0113\", \"lievito\"), per quella frigia o trace \u03b2\u03c1\u1fe6\u03c4\u03bf\u03bd \"br\u0177ton\"; oggi si usa un prestito dall'italiano: \u03bc\u03c0\u03af\u03c1\u03b1 \"b\u00edra\".\nProcesso di produzione.\nNel processo di fermentazione si utilizzano spesso ingredienti, metodi produttivi e tradizioni diversi: al posto dell'orzo possono infatti venire usati frumento, mais, riso - questi ultimi due specialmente come aggiunte in birre di produzione industriali - e, in misura minore, avena, farro, segale, mentre altre piante meno utilizzate sono invece radice di manioca, miglio e sorgo in Africa, patata in Brasile e agave in Messico; il tipo di lievito e il metodo di produzione vengono tipicamente usati per classificare le birre in \"ale\", \"lager\" o birre a fermentazione spontanea.\nDurante il processo di produzione, il malto viene immerso in acqua calda dove, grazie all'azione di alcuni enzimi presenti nella radichetta formatasi durante la germinazione, gli amidi presenti vengono convertiti in zuccheri fermentescibili, con il mosto zuccheroso ottenuto che pu\u00f2 essere a sua volta aromatizzato con erbe aromatiche, frutta o pi\u00f9 comunemente luppolo; successivamente viene impiegato un lievito dando inizio alla fermentazione, portando cos\u00ec alla formazione di alcool, unitamente ad anidride carbonica (per la maggior parte espulsa) ed altri prodotti di scarto derivanti dalla respirazione anaerobica dei lieviti.\nLa germinazione viene arrestata tramite essiccazione o torrefazione quando il germoglio ha raggiunto circa i due terzi della lunghezza del chicco. L'orzo maltato viene quindi macinato fino ad ottenere una specie di farina o graniglia che viene poi miscelata con acqua calda a circa . Questa fase \u00e8 detta ammostamento, in quanto il malto si trasforma in mosto. Precisamente questo avviene quando l'amido ancora presente nel malto si trasforma in maltosio, uno zucchero. La massa mantenuta in agitazione nel tino (in acciaio, nel passato in rame) di ammostamento (perci\u00f2 detto \"ammostatore\") viene portata, con opportune soste, alle temperature ottimali per l'attivit\u00e0 enzimatica di degradazione di amido e proteine, favorendone cos\u00ec la solubilizzazione nel mosto.\nLa parte liquida viene quindi separata dalla parte solida tramite filtrazione all'interno di un tino filtro, in cui il mosto con le trebbie viene pompato dal basso. Quando tutto il mosto \u00e8 stato trasferito, si lascia che le trebbie sedimentino sul falso fondo forato, e si procede quindi alla filtrazione. Per raggiungere un buon livello di limpidezza, il mosto viene fatto ricircolare pi\u00f9 volte.\nIl passo successivo \u00e8 la cottura del mosto all'interno di un tino in acciaio, denominato (per questa fase) \"bollitore\"; tradizionalmente la caldaia per bollire il mosto era in rame che \u00e8 un ottimo conduttore termico e che non si degrada eccessivamente. Il tempo di cottura \u00e8 fondamentale per la scelta del tipo di birra che si vuole produrre ed anche per la sua qualit\u00e0, in quanto durante questo processo avvengono la gran parte delle reazioni biochimiche; normalmente varia tra un'ora e due ore e mezza. Durante la bollitura, che nei birrifici moderni avviene tramite getti di acqua bollente ad alta pressione, si ha anche l'importante processo di sterilizzazione del mosto. Sempre durante questa operazione avviene l'aggiunta del luppolo. In genere la sala di cottura viene considerata come il \"cuore\" del birrificio.\nNel corso dell'ebollizione, in seguito a reazione tra i polifenoli del malto e del luppolo e le proteine del malto, si formano complessi insolubili che costituiscono il \"\"trub\" a caldo\". Questo tende a precipitare al termine del processo e l'allontanamento \u00e8 considerato fondamentale per la qualit\u00e0 e la stabilit\u00e0 della futura birra. Questa azione \u00e8 effettuata mediante l'uso del \"whirlpool\", tino in cui il mosto giunge tangenzialmente generando una forza centrifuga che determina la raccolta della fase torbida sul fondo, al centro del recipiente, e permette la separazione di una fase liquida limpida.\nIn seguito il mosto viene raffreddato fino a temperature a cui pu\u00f2 avvenire la fermentazione: dai 4 ai per la bassa fermentazione e dai 15 ai per quella alta.\nLa fermentazione si divide in due fasi; la prima, detta fermentazione principale, vede come protagonista il lievito che ha la funzione di trasformare gli zuccheri e gli aminoacidi presenti nel mosto in alcol, anidride carbonica e sostanze aromatiche. Il processo che utilizza \"Saccharomyces cerevisiae\" \u00e8 pi\u00f9 rapido, in genere tre o quattro giorni, di quello a bassa fermentazione, in quanto si svolge a temperature superiori e i processi di fermentazione sono favoriti dal calore. Questo lievito inoltre risale in superficie e viene recuperato con schiumature e per questo \u00e8 notevolmente economico.\nLa fermentazione secondaria, detta anche maturazione, invece consiste nel lasciare per circa quattro o cinque settimane la birra in grosse vasche di maturazione a una temperatura compresa fra 0 e . Questa operazione permette di saturare di anidride carbonica la birra e di far depositare i residui di lievito, oltre che armonizzare i vari ingredienti. In questa fase si forma la schiuma.\nInfine c'\u00e8 la pastorizzazione che \u00e8 un processo a cui non tutte le birre vengono sottoposte. Consiste nel portare la birra alla temperatura di per distruggere alcuni microrganismi e quindi conservare maggiormente il prodotto. La birra non pastorizzata viene definita \"cruda\".\nAlla fine del processo alcune birre vengono illimpidite tramite filtrazione (pi\u00f9 o meno stretta) per togliere loro i residui di opacit\u00e0 e velatura; successivamente sono imbottigliate o infustate. Una birra che non ha subito l'operazione di illimpidimento prima dell'imbottigliamento (o infustamento) \u00e8 detta \"non filtrata\".\nLa carbonazione (aggiunta o sviluppo di anidride carbonica per ottenere la frizzantezza desiderata) pu\u00f2 essere ottenuta per aggiunta diretta al prodotto (nel caso di alcune produzioni industriali), o effettuando in modo ermetico l'ultima parte della fermentazione, in modo che la CO2 prodotta dalla stessa si disciolga nella birra. Un'altra tecnica - tipica ad esempio di alcuni stili di birra belga, delle weizen e di gran parte delle birre artigianali - \u00e8 quella della rifermentazione, che pu\u00f2 avvenire in fusto, \"cask\" o in bottiglia. Con questo procedimento, prima di chiudere ermeticamente il contenitore \nviene aggiunta una piccola quantit\u00e0 di zucchero o altra sostanza fermentabile, e del lievito (solo nel caso in cui quello ancora presente in sospensione non sia sufficiente). Si sviluppa cos\u00ec una rifermentazione che produce la quantit\u00e0 desiderata di anidride carbonica che all'interno del contenitore ermetico non pu\u00f2 che disciogliersi nella birra. Si pu\u00f2 determinare anche un lieve innalzamento della gradazione alcolica, che tuttavia \u00e8 marginale e non rappresenta lo scopo del procedimento.\nLa produzione industriale.\nIl processo produttivo della birra viene chiamato \"birrificazione\" o \"brassaggio\" e richiede numerose fasi di lavorazione. La prima di queste fasi \u00e8 la \"maltificazione\" (detta anche \"maltazione\"): l'orzo o gli altri cereali, dopo essere stati selezionati e ripuliti, vengono immessi nelle vasche di macerazione dove ricevono l'acqua e l'ossigeno necessario per la germinazione. In taluni casi i cereali sono (parzialmente) impiegati anche non maltati.\nQuesto processo dura in genere tre o quattro giorni durante i quali l'acqua \u00e8 mantenuta a temperature comprese fra i 12 e i e viene continuamente cambiata. Una volta che \u00e8 stato raggiunto il grado di umidit\u00e0 sufficiente, l'orzo viene messo a germinare per circa una settimana nei cassoni di germinazione o comunque in un luogo ben aerato.\nTra le fasi del processo produttivo la fase di fermentazione del mosto \u00e8 quella che non solo determina il carattere e il contenuto alcolico della birra, ma \u00e8 pure origine di una serie rilevante di sostanze che ne influenzano gli aspetti organolettici non solo gustativi e di struttura, ma anche di sensazioni odorose e aromatiche.\nVi sono due tipi di fermentazione: l'alta fermentazione e la bassa fermentazione. Questi due procedimenti diversi sono alla base della classificazione nei due distinti macro tipi di birra omonimi. Si veda Classificazione dove viene spiegato che in realt\u00e0 esiste, seppur pochissimo diffusa, anche un terzo tipo di fermentazione. Il diverso intervallo di temperatura a cui si svolgono i due tipi di fermentazione \u00e8 una condizione fisica imprescindibile per lo svolgimento dei processi enzimatici e chimici peculiari dei due ceppi di lieviti distinti.\nDal punto di vista terminologico la dizione \"alta\" e \"bassa\" relativa alla fermentazione del mosto di birra non \u00e8 (in prima battuta) legata al diverso intervallo di temperatura, pi\u00f9 alto nell'utilizzo del \"Saccharomyces cerevisiae\" per le birre \"Ale\" e pi\u00f9 basso nell'utilizzo del \"Saccharomyces carlsbergensis\" per le birre \"Lager\". Anche se abbastanza diffusa, questa spiegazione \u00e8 tuttavia errata. La dizione infatti \u00e8 principalmente legata al movimento dei lieviti esauriti nel tino a fine fermentazione: il \"cerevisiae\" sale in \"alto\" ovvero in superficie, il \"carlsbergensis\" scende in \"basso\", ovvero sul fondo. Il movimento in alto e in basso \u00e8 conseguenza della specificit\u00e0 metabolica dei due lieviti diversi.\nFu lo stesso Emil Christian Hansen, lo scienziato danese che nel laboratorio della Carlsberg per primo utilizz\u00f2 il tipo di lievito che poi prender\u00e0 il suo nome, a suddividere i lieviti per la produzione della birra in \"top-fermenting\" (alta fermentazione, ove \"top\" si riferisce al fatto che \"si dirigono in alto\") e in \"bottom-fermenting\" (bassa fermentazione, ove \"bottom\" si riferisce al fatto che \"si dirigono in basso\").\nNei birrifici, quando si produce una birra di stile \"ale\", si pu\u00f2 assistere alla consueta operazione di raccolta della massa di lievito sulla superficie del tino con l'impiego del tradizionale \"cucchiaione\". Invece, nei serbatoi ove si \u00e8 svolta la fermentazione di una birra di stile \"lager\", il lievito forma una specie di marmellata che si adagia sul fondo della vasca da dove viene poi estratto.\nLa produzione casalinga.\nAccanto a questo business mondiale \u00e8 molto attiva anche la produzione casalinga che rispecchia nel piccolo la produzione industriale. La produzione casalinga di birra \u00e8 legale in Italia solamente dal 1995, anno in cui venne approvato il decreto legislativo 26 ottobre 1995, n. 504.\nIn genere le attrezzature necessarie per una birrificazione casalinga sono raccolte in kit e distribuite da ditte specializzate. Sempre pi\u00f9 diffusa \u00e8 per\u00f2 la tendenza a procurarsi e costruirsi da soli gli strumenti necessari.\nPer la produzione casalinga \u00e8 possibile adottare tre diverse tecniche che differiscono tra di loro per la difficolt\u00e0 e per la qualit\u00e0 del prodotto finale:\nLa produzione di birra da estratto salta alcune fasi importanti del processo, tra cui l'ammostatura (\"mashing\") e il lavaggio delle trebbie (\"sparging\"). Per questa ragione non \u00e8 da considerarsi propriamente \"birrificazione\".\nNegli ultimi anni sta prendendo piede presso gli appassionati una variante della tecnica All Grain, la \"BIAB\" (acronimo di \"Brewing in a bag\"). I grani macinati sono introdotti nella pentola di \"mashing\" all'interno di una sacca filtro, che pu\u00f2 essere comodamente rimossa prima della bollitura. Saltando la fase di \"sparging\", la tecnica BIAB permette di ridurre notevolmente costi e tempi di produzione.\nIngredienti.\nI cereali.\nLa produzione di birra \u00e8 possibile con qualunque tipo di cereale. Questo per\u00f2 deve essere preparato affinch\u00e9 i suoi zuccheri diventino fermentescibili. In alcuni casi \u00e8 sufficiente una semplice cottura, come nel caso del mais, mentre in altri casi \u00e8 necessario \"maltare\" il cereale.\nIl malto.\nIl malto non \u00e8 altro che un cereale germinato, in particolare l'orzo. Infatti, gli zuccheri contenuti nei chicchi d'orzo non sono immediatamente accessibili. \u00c8 quindi necessario attivare un enzima presente nel chicco stesso. Questo enzima parteciper\u00e0 alla riduzione delle lunghe catene di zuccheri. L'attivazione dell'enzima consiste semplicemente nel far germinare i chicchi. Quando si ritiene che l'attivazione enzimatica della germinazione sia arrivata allo stato ottimale, si interrompe il processo, riducendo l'umidit\u00e0 nei chicchi fino al suo valore minimo mediante l'essiccazione. Questo prodotto viene chiamato \"malto verde\". A questo punto bisogna cuocerlo per ottenere il \"malto secco\". A basse temperature si ottiene il minimo effetto di tostatura e si parla di \"malti chiari\". In proporzione a quanto si aumenta la temperatura del forno e/o il tempo di permanenza in esso, il malto risultante diventa pi\u00f9 scuro. Si pu\u00f2 arrivare fino al punto di bruciarlo producendo cos\u00ec i \"malti neri\" o \"malti torrefatti\". Il grado di tostatura del malto determina il colore della birra.\nQuando non si tratti di orzo, allora si specifica il cereale di partenza (malto di frumento, malto di avena, ecc.).\nMiscela.\nIl termine \"miscela\", il cui nome tecnico \u00e8 \"grist\", si riferisce ai cereali e ai tipi di malto che si utilizzeranno per preparare il mosto. Questi infatti possono essere composti da un solo tipo di orzo maltato, oppure da una \"miscela\" di diversi tipi, oppure ancora da diversi malti di orzo ed altri cereali maltati e non. Le proporzioni e i componenti di questa miscela sono fondamentali per la scelta e la determinazione dello stile di birra che si vuole produrre.\nTipi di grano.\nI diversi cereali che si utilizzano per produrre birra presentano ognuno una serie di variet\u00e0 botaniche che moltiplicano le possibilit\u00e0 di scelta del birraio. Si possono trovare sul mercato fino a 60 tipi diversi di grano, numero che aumenta considerevolmente se teniamo conto anche dei malti caserecci. Di base, i cereali si possono distinguere in quattro categorie:\nAdditivi aromatici.\nLuppolo.\nL'additivo principale usato per compensare la dolcezza del malto, \u00e8 il luppolo, introdotto nella produzione alla fine del primo millennio e diffusosi a partire dal XVI secolo. Di questa pianta si utilizzano i fiori femminili non fecondati. Alla base della sua brattea c'\u00e8 una ghiandola che contiene la luppolina, che \u00e8 la sostanza che conferir\u00e0 il sapore amaro alla birra. I responsabili di questa amarezza sono gli acidi amari (in particolare gli alfa acidi, e in misura minore i beta acidi) mentre gli oli essenziali, costituiti da composti volatili e delicati a base di esteri e di resine, contribuiscono all'aroma. Esistono numerose variet\u00e0 botaniche di luppolo e sono oggetto di studio intenso. Il luppolo \u00e8 la causa della stimolazione dell'appetito che produce la birra. Vengono classificati in diverse categorie:\nIl luppolo \u00e8 molto delicato e viene normalmente essiccato subito dopo il raccolto che avviene dalla fine di agosto ad ottobre a seconda delle variet\u00e0 e del microclima della zona di coltivazione. L'impiego di luppolo non essiccato \u00e8 di recente introduzione e solo per alcune birre stagionali: in tal caso deve essere impiegato nella preparazione della birra entro poche ore dal raccolto. Il luppolo sul mercato si trova in diverse forme: coni essiccati pressati, in plug (coni pressati in grosse pastiglie) oppure macinato e estruso in piccoli pellet; diffuso, specie nella produzione industriale, l'uso di estratti di luppolo.\nLa variet\u00e0 e la freschezza del luppolo influenzano sensibilmente le caratteristiche finali della birra.\nAltri additivi.\nOltre al luppolo, nella storia si sono usati numerosissimi additivi botanici per la birra, tra cui:\nL'acqua.\nLa birra \u00e8 composta dall'85% al 92% di acqua. Oltre alle caratteristiche minerali e batteriologiche di potabilit\u00e0 che obbligatoriamente deve avere, ogni birra richieder\u00e0 una qualit\u00e0 differente di acqua: talune necessitano di acque poco mineralizzate, altre acque pi\u00f9 dure con molto calcare. Nella moderna produzione quasi nessuna birra viene prodotta con l'acqua cos\u00ec come fluisce, ma con acqua che viene prima trattata nel birrificio in modo da avere sempre le stesse caratteristiche e non alterare la ricetta. In particolare l'acqua viene a volte filtrata o demineralizzata al fine di ridurre la durezza. Solitamente viene anche sottoposta a procedimento di declorazione preliminare sia per ragioni produttive che organolettiche.\nTra i minerali dell'acqua che interessano maggiormente i birrai ci sono il calcio, i solfati e i cloruri. Il calcio aumenta la separazione del malto e del luppolo nella macerazione e nella cottura, e scurisce la birra dandole opacit\u00e0 e torbidezza. Il rame, il manganese e lo zinco inibiscono la flocculazione dei lieviti. I solfati rinforzano l'amarezza e la secchezza del luppolo. I cloruri danno una tessitura pi\u00f9 piena e rinforzano la dolcezza.\nNella moderna produzione si ha un consumo di circa tre ettolitri d'acqua per ogni ettolitro di birra prodotta.\nIl lievito.\nLa maggior parte degli stili di birra si produce utilizzando una delle due specie di microrganismi unicellulari del tipo \"Saccharomyces\", comunemente chiamati lieviti. Si tratta di funghi che consumano zuccheri e producono alcol e anidride carbonica. Esistono fondamentalmente due famiglie di lieviti che definiscono i due pi\u00f9 grandi gruppi di birre:\nNella produzione della birra, specialmente in quella chiamata \"a fermentazione spontanea\", possono intervenire anche altri lieviti. In queste birre il produttore non ne seleziona nessuno in particolare, ma permette a tutti i microrganismi presenti nell'aria (dell'ambiente circostante) di introdursi nel mosto. In questo modo intervengono, oltre al \"Saccharomyces\", pi\u00f9 di 50 fermentatori differenti tra cui il Lactobacillus, che \u00e8 un batterio che produce l'acido lattico, ed il \"Brettanomyces\" (altro genere di lievito), che produce l'acido acetico. Queste birre, che vengono chiamate \"Lambic\", sono dunque acide per definizione, e la loro produzione richiede procedimenti speciali destinati a ribassarne il grado di acidit\u00e0.\nClassificazione.\nSono numerose le possibilit\u00e0 di classificazione delle birre. Quella che trova maggior impiego fa riferimento al tipo di lievito utilizzato e, conseguentemente, al tipo di fermentazione. In questo senso le birre si dividono in tre grandi famiglie:\nSpesso alle \"ale\" sono riconosciute caratteristiche di maggior complessit\u00e0 grazie agli aromi floreali, speziati e fruttati, mentre le \"lager\" sono pi\u00f9 frequentemente \"pulite\" ed evidenziano soprattutto il carattere di malto e luppolo.\nUn'altra classificazione particolarmente intuitiva, ma poco significativa se utilizzata come unico fattore di discriminazione, \u00e8 quella basata sull'indicizzazione del colore, generalmente misurato sulla scala SRM. Il colore dipende dalla durata e temperatura di tostatura subita dai cereali impiegati, anche se in alcuni rari casi pu\u00f2 essere alterato da coloranti naturali come la clorofilla assumendo una colorazione verde smeraldo. Altra caratteristica visiva della birra \u00e8 data dalla limpidezza o dalla opacit\u00e0 generalmente dovuta alla presenza di lievito in sospensione (nelle birre di produzione industriale il lievito viene eliminato prima dell'imbottigliamento per mezzo di filtri).\nEsiste anche una classificazione relativa al grado di amarezza percepito, misurato sulla scala IBU (International Bitterness Unit).\nUn'ulteriore classificazione \u00e8 legata al grado alcolico, generalmente misurato in percentuale di alcol sul volume della bevanda (\"titolo alcolometrico volumico\"), o alla quantit\u00e0 di zuccheri fermentescibili presenti nel mosto prima della fermentazione misurata in gradi Plato. Questo tipo di tassonomia ha particolare significato per l'industria e il fisco. Ogni nazione ha denominazioni caratteristiche talvolta derivanti dalla tradizione.\nStili birrari.\nUno stile di birra contraddistingue la bevanda tenendo conto delle caratteristiche dette in precedenza quali colore, sapore, gradazione alcolica, ingredienti e ricetta, tipo di lievito utilizzato, tipo di fermentazione. Ogni stile ha una suo origine e storia e si \u00e8 evoluto seguendo non solo tendenze di mercato ma anche l'evoluzione tecnologica e la convenienza economica, talora legata anche alla tassazione. Visti i vari tipi di classificazione possibili, una rigorosa suddivisione tassonomica non \u00e8 applicabile: per comodit\u00e0 si possono suddividere a grandi linee a seconda del tipo di fermentazione, tenendo conto che fra le birre ad alta fermentazione per \"stout\" e birre di frumento non viene solitamente usata la denominazine di \"ale\".\nAle.\nLe \"ale\" sono birre prodotte ad alta fermentazione. A questa grande famiglia appartengono stili birrari molto differenti: alcuni strettamente legati ad aree geografiche pi\u00f9 o meno ristrette, come le \"ale\" belghe, altri di carattere pi\u00f9 sovranazionale, come le birre di frumento che trovano comunque sfumature di regione in regione.\nLe \"ale\" inglesi hanno un carattere fruttato, anche se meno evidente di quello delle belghe, e spesso evidenziano maggiormente il malto e il luppolo. Si distinguono tra esse gli stili:\nLe \"\"ale\" belghe\" sono in genere pi\u00f9 fruttate delle inglesi, spesso speziate ed a volte acidule. Gli stili di questo paese sono davvero tanti e molte birre fanno stile a s\u00e9. Tra i pi\u00f9 riconosciuti troviamo:\nSi annoverano infine alcuni \"stili acidi\" tipicamente belgi, sempre meno reperibili: le \"oud bruin\", leggere e agrodolci, e le \"flemish red\" meno dolci e pi\u00f9 acetiche, con commistioni tra i due stili.\nLe \"ale\" tedesche annoverano le \"altbier\" di D\u00fcsseldorf - ambrate, non forti, maltate e piuttosto amare - e le chiare, leggere e delicate \"k\u00f6lsch\" di Colonia. Sono entrambi degli stili ibridi in quanto fermentate con un lievito da alta fermentazione, ma ad una temperatura relativamente bassa e maturate ancora pi\u00f9 al freddo. Hanno quindi gusto e aroma meno fruttato e pi\u00f9 pulito rispetto alle vere e proprie \"ale\".\n\"Stout\" e \"Porter\".\nLe stout sono birre ad alta fermentazione, caratterizzate da un colore molto scuro, spesso nero, e una tostatura molto marcata (torrefazione); in genere, la gradazione \u00e8 relativamente bassa e l'amaro intenso; l'aroma del luppolo \u00e8 invece moderato, sovrastato da quelli tipici di cacao e caff\u00e8. Si possono distinguere:\nBirre di frumento.\nSono birre ad alta fermentazione caratterizzate dall'ampio uso di frumento (50% e oltre). Gli stili pi\u00f9 famosi sono quello tedesco (denotate come \"weizen\", ovvero \"birre di grano\", o \"weiss\", ovvero \"birre bianche\", per via dell'aspetto opalescente) e quello belga (\"blanche\" in francese o \"wit\" in fiammingo con lo stesso significato). Le affinit\u00e0 fra questi stili riguardano, oltre all'uso del frumento, il colore chiaro, la gradazione media ed un certo carattere speziato e acidulo. Le differenze non mancano: le \"blanche\" impiegano frumento non maltato, le\" weizen\" frumento maltato; le \"blanche\" impiegano spezie come coriandolo e buccia d'arancia, mentre nelle \"weizen\" il carattere speziato \u00e8 dovuto esclusivamente al lievito molto particolare che produce anche un caratteristico aroma di banana.\nIn Germania si producono anche \"weizen\" scure, denominate \"dunkelweizen\" o \"dunkelweissen\" e birre di frumento pi\u00f9 forti: le \"weizenbock\". Infine le \"berliner weisse\", caratteristiche della regione di Berlino, sono pi\u00f9 leggere e decisamente acidule.\nLager.\nLe \"lager\" sono birre di ogni colore e gradazione prodotte a bassa fermentazione. Le pi\u00f9 diffuse sono quelle chiare, tra cui si distinguono:\nSebbene spesso si associ erroneamente il termine \"lager\" alla birra chiara, non mancano in realt\u00e0 \"lager\" scure, tra cui:\nCi sono poi \"lager\" pi\u00f9 forti, rappresentate in Germania dalla famiglia delle \"bock\": di colore chiaro, gusto maltato appena equilibrato dal luppolo, in genere di gradazione alta (6,5% - 7,5% ma anche 8,0% per le scure e caramellate \"doppelbock\"). Ci sono poi altre \"lager\" \"extra-strong\" non appartenenti alle \"bock\" che, pur raggiungendo gradazioni alcoliche molto alte, rimangono comunque bilanciate e complesse nel sapore.\nEsistono infine moltissime altre \"lager\" \"internazionali\", in buona parte prodotte da grandi industrie multinazionali. Solitamente fanno largo uso di riso e mais (spesso non maltati) per renderle leggere di corpo e poco caratterizzate in aroma; a volte sono associate a termini di mercato come \"ice\" o \"dry\".\nLambic.\nIl lambic \u00e8 una specialit\u00e0 della regione del Payottenland, a sud ovest di Bruxelles, ed \u00e8 un tipo di birra cos\u00ec diverso che \u00e8 talvolta considerato come bevanda a s\u00e9 stante rispetto al mondo delle birre; le specialit\u00e0 tradizionali sono caratterizzate dalla loro intensit\u00e0 e ricchezza aromatica e dalla decisa acidit\u00e0.\nIl processo birrario \u00e8 detto \"a fermentazione spontanea\": non viene inoculato alcun lievito selezionato, ma la produzione usa lieviti e batteri selvatici presenti nell'ambiente come il \"Brettanomyces bruxellensis\" (nell'aria o nelle strutture stesse del birrificio); l'inoculazione avviene lasciando raffreddare lentamente il mosto caldo in vasche ampie e poco profonde, per massimizzare la superficie esposta all'aria. Durante la successiva lunga maturazione in botte intervengono altri lieviti selvaggi e batteri presenti nel legno stesso.\nIl \"lambic\" \"puro\" non \u00e8 frizzante, ma \"sgasato\", ed \u00e8 raramente commercializzato in questa forma; pi\u00f9 spesso viene rifermentato unendo \"lambic\" di annate diverse, dando origine alle spumeggianti gueuze; se \u00e8 invece rifermentato assieme ad amarene o lamponi d\u00e0 origine rispettivamente alle kriek e alle framboise. Diffuso ma meno tradizionale l'impiego di altri frutti come ribes nero, pesche o fragole. Da notare che il termine \"kriek\" viene talvolta utilizzato anche per birre a fermentazione non spontanea aromatizzate alla ciliegia.\nUtilizzo in cucina.\nLa birra, come succede anche con il vino, entra come componente nella cottura di numerosi piatti quali, ad esempio: \nComposizione chimica.\nLa birra contiene vitamine (vitamina B1, B2, B5, B6 e H) oltre che fosforo, potassio, magnesio, zolfo, fluoro, sodio, rame, manganese, zinco, alluminio e ferro. Elementi comunque presenti in parti per milione se non parti per miliardo. \nLa birra inoltre contiene tirosolo, tryptophol e i seguenti acidi fenolici: feniletanolo, acido 4 -idrossifenilacetico, acido vanillico, acido caffeico, acido siringico, acido p-cumarico, acido ferulico e acido sinapico. Il luppolo, che viene utilizzato nella produzione della birra, contiene 8-prenilnaringenina (un potente fitoestrogeno), umulene, myrcene, mircenolo, linalolo, alcol 2M2B, isoxanthohumol e xanthohumol.\nIl malto, anch'esso usato nella produzione della birra, contiene le prodelphinidins B3, B9, C2. Alcune societ\u00e0 utilizzano additivi per stabilizzare e rendere pi\u00f9 durevole la schiuma prodotta dalle molecole di biossido di carbonio in risalita, questi additivi schiumogeni sono: l'azoto, il glicole propilenico alginato e il solfato di cobalto.\nIl mercato economico.\nStando a dati raccolti nel 2005, l'industria birraria \u00e8 diventata un business di proporzioni globali, dominata da pochi soggetti internazionali (InBev, Anheuser-Busch, SABMiller, Heineken, Carlsberg solo per citarne alcuni), accanto a cui convivono molte migliaia di produttori minori che spaziano dai \"brewpub\" ai birrifici regionali.\nNel 2008 sono stati consumati oltre 180 miliardi di litri di birra che fruttano entrate totali per un ammontare di circa 400 miliardi di dollari (dati 2007).\nNel marzo 2008 la SABMiller divenne il pi\u00f9 grande produttore di birra del mondo, acquistando l'olandese Royal Grolsch. La belga InBev era quindi al secondo posto di questa particolare \"classifica\" e la statunitense Anheuser-Busch era in terza posizione. Tuttavia il 18 novembre 2008 dalla fusione di queste ultime due societ\u00e0 nacque la Anheuser-Busch InBev, che divenne cos\u00ec il \"leader\" mondiale del settore.\nIl primato dei consumi spetta ancora all'Europa con 72 litri/anno pro capite, anche se nel 2008 si \u00e8 verificato un calo della produzione e dei consumi. Negli ultimi anni l'industria birraria si sta espandendo notevolmente in nuovi mercati emergenti come l'America Latina o in misura ancora maggiore l'Asia. La crescita \u00e8 notevole soprattutto in Cina, che \u00e8 diventato il pi\u00f9 grande mercato nazionale della birra con oltre 410 milioni di ettolitri prodotti. Un caso particolare \u00e8 quello dell'Oceania che, sebbene abbia consumi pro-capite al livello di quelli europei, conta poco in termini di volumi totali a causa della scarsa popolazione.\nNel mondo.\nBelgio.\nTra le birre pi\u00f9 popolari in Belgio vi sono le pilsener, le ale belghe e le particolari lambic.\nGermania.\nLa Germania \u00e8 uno dei Paesi che occupa un posto di rilievo nelle statistiche degli Stati per consumo di birra pro capite, in particolare uno dei \"L\u00e4nder\" ove si registra il maggior consumo \u00e8 la Baviera.\nItalia.\nLa birra in Italia ha origini antiche, il processo utilizzato avviene per fermentazione alcolica con ceppi di \"Saccharomyces carlsbergensis\" o di \"Saccharomyces cerevisiae\".\nStati Uniti d'America.\nLa birra negli Stati Uniti \u00e8 prodotta da oltre 7.000 birrifici, che variano in dimensioni da giganti del settore a microbirrifici."}
{"id": "381055", "revid": "28057", "url": "https://it.wikipedia.org/wiki?curid=381055", "title": "Patriarcato", "text": ""}
{"id": "381060", "revid": "968255", "url": "https://it.wikipedia.org/wiki?curid=381060", "title": "Nuvolo", "text": "Biografia e opere.\nCitt\u00e0 di Castello.\nGiorgio Ascani nasce a Citt\u00e0 di Castello da una famiglia di stampatori il 12 ottobre del 1926 e respira fin da bambino la storica floridezza della citt\u00e0 nel settore dell\u2019industria tipografica.\nIl soprannome \u201cNuvolo\u201d gli viene dato a 17 anni durante la Resistenza, quando militando nella brigata partigiana \"San Faustino\", i compagni dicevano di scorgerlo d\u2019improvviso tra le colline, come una nuvola inattesa. \nRagazzo nell\u2019immediato dopoguerra dimostra subito doti manuali che esprime in svariati campi dalla scenografia ai costumi teatrali, all\u2019arredo, fino alle decorazioni e al restauro. Ben presto comincia per\u00f2 a focalizzarsi sul telaio serigrafico e i suoi possibili utilizzi, sia nel laboratorio di famiglia che nella locale Scuola per le Arti Grafiche, dove trova docenti che incoraggiano la sua attitudine alla ricerca.\nA Roma con Alberto Burri.\n\u00c8 a Roma, che su consiglio dell\u2019amico e conterraneo Alberto Burri, si trasferisce a partire dal 1949. Seguendo il pittore ne diventa subito collaboratore e affianca all\u2019attivit\u00e0 di grafico pubblicitario una prima serie di escursioni della serigrafia nel campo delle arti visive. \nPur con gli scarsi mezzi dell\u2019epoca riesce infatti a introdurre la tecnica della serigrafia fotografica ed \u00e8 il primo in Italia a farne un uso artistico, di natura astratta, utilizzando gelatine al bicromato prese a prestito dalla tecnica del rotocalco.\nSe in tali sperimentazioni grafiche \u00e8 inizialmente influenzato dalla ricerca materica dell\u2019amico, Nuvolo trover\u00e0 ben presto la sua autonomia creativa legata al mezzo di cui \u00e8 innovatore.\nIl clima informale e \u201cArti Visive\u201d.\nSvolgendo la funzione di aiuto per Burri nello studio di Via Margutta, Nuvolo entra progressivamente in contatto con una cerchia di artisti della pittura informale che caratterizzeranno il decennio; frequenta il Gruppo Origine, composto tra il 1949 e il 1950 da Corrado Cagli, Giuseppe Capogrossi, Mario Balocco, Ettore Colla e lo stesso Burri, condividendo con essi un interesse per i nuovi materiali prestati alla pittura e un progressivo affrancamento dall\u2019utilizzo del pennello. \nIntanto il miglioramento qualitativo dei telai serigrafici raggiunti alla met\u00e0 degli anni Cinquanta lo portano al raggiungimento di nuovi risultati di stampa e di sperimentazione grafica: nel 1954 la rivista programmatica del Gruppo Origine, \u201cArti Visive\u201d (attiva fino al 1958 e diretta a fasi alterne da Ettore Colla, dal poeta e biblista Emilio Villa assieme al fratello Ascanio \"Riri\" Ascani) ospita le prime sue opere ufficiali nelle copertine e nelle immagini interne.\nEmilio Villa e la nascita delle serotipie.\nLe opere serigrafiche che compaiono sul secondo numero di \"Arti Visive\" vengono battezzate da Emilio Villa \u201cserotipie\u201d, ovvero opere pittoriche realizzate con il telaio serigrafico ma in esemplari unici. Una produzione che si prester\u00e0 alla stampa di libri d\u2019artista di produzione molto limitata e quasi clandestina (\u201cesoedizioni\u201d) in cui il poeta accompagna con propri scritti opere di Nuvolo, individuando in esse i valori nuovi di un\u2019arte di tipo archetipico che contenesse una sorta di sacralit\u00e0 originaria non contaminata da moda e mercato.\nLe serotipie di Nuvolo diventano cos\u00ec un simbolo di arte nuovissima in cui le colature e le sbavature del colore, vicine al dripping coevo di Pollock, ridefiniscono il ruolo dell\u2019accidentalit\u00e0, \u201csimulacro fortuito\u201d liberatorio per l\u2019arte, in una dialettica tra ordine e casualit\u00e0 che il pittore stesso cerca di sondare attraverso interessi nel campo della fisica, dell\u2019astronomia e della matematica. \nIl battesimo critico di Emilio Villa proietta il nome di Nuvolo in primo piano tra gli autori contemporanei e dona al contempo definitivo statuto artistico al mezzo serigrafico, nel passaggio da mero moltiplicatore di immagini a strumento per esemplari unici. \nIl telaio serigrafico tra pittura e collage.\nNel 1956 Nuvolo sposa Liana Baracchi con la quale organizza il proprio atelier grafico che per cinquant\u2019anni sar\u00e0 gestito dai due coniugi, prima a Roma poi, a partire dagli anni Ottanta, nella natale Citt\u00e0 di Castello. \nLa serigrafia diventa il punto di partenza per uno studio approfondito e rinnovato di volta in volta con vari mezzi di indagine e realizzazione tecnica che investiranno i campi della videoarte, della grafica digitale, della tessitura, fino ai pi\u00f9 vari approdi della lavorazione serigrafica applicata alla grafica. A partire dalle serie degli \u201cScacchi\u201d e dei \u201cBianchi\u201d, come esperienze combinatorie figlie delle prime serotipie, la cui fase \u00e8 cos\u00ec riassunta da Bruno Cor\u00e0: \u201c\"La lezione di Mondrian e di Burri ha trovato in Nuvolo un interprete dei principi cos\u00ec dotato da saper ritagliare, tra il rigore cartesiano dell\u2019olandese e la drammaticit\u00e0 epica e solenne dell\u2019umbro, un\u2019ulteriore zona di sensibilit\u00e0 poetica e desonorizzata, ma pi\u00f9 fortemente lirica\"\u201d.\n\u00c8 l\u2019inizio di un\u2019attivit\u00e0 intensa che il pittore vive come esperienza personale ed esterna dai circuiti del mercato, quasi come un alchimista, per cui ogni interesse \u00e8 collegato alla ricerca di espressione interiore e ad una sfida di conoscenza e controllo nel campo di applicazione artistica.\nLa cucitura a macchina.\nAccanto alla produzione da telaio serigrafico Nuvolo individua in una semplice cucitrice Vigorelli a pedale, in dote dalla moglie, lo strumento di una nuova fase di costruzione spaziale e cromatica. Apponendo un motorino elettrico ad essa lavora tessuti e stoffe di varie colorazioni arrivando a soluzioni geometriche che, come ricorda Gillo Dorfles, fondono in un unico atto le precedenti e variegate esperienze del patchwork e del ready-made. Appartengono a questa fase le \u201cTensioni\u201d delle pelli, le righe ondulatorie cucite su tela e carta dei \u201cDiagrammi\u201d e i \u201cDaini\u201d dei primissimi anni Sessanta, pelli colorate di daino, cucite, ma anche vecchi indumenti trovati al mercato di Porta Portese, smontati e riadattati ad una nuova forma spaziale data dal nuovo materiale.\nNuove frontiere della pittura serigrafica.\nLe coniugazioni formali \u201cOigroig\u201d nel decennio 1967/1977 col titolo anagrammato del nome di battesimo di Nuvolo, \"Giorgio\" al contrario, sono ottenute con colori alla nitro come macchie simmetriche su carta trasparente che si evolvono secondo principi della meccanica dei fluidi. Il pittore li realizza lavorando sulla sola met\u00e0 del foglio ottenendo cos\u00ec sull\u2019altro la figura rovesciata corrispondente ed evocando figure psichedeliche, \u201c(..) \"altri spazi, altri \u2018dove\u2019 li collocano in una dimensione di tempo primigenio e simultaneamente avveniristico, tra l\u2019archetipico e l\u2018androide, ultima dinastia di golem prodotti dall\u2019arte\"\u201d. \nI \u201cModulari\u201d del triennio 1969/1971 determinano invece una nuova e dinamica progressione cromatica, in specularit\u00e0 simmetriche reiterate di immagini fotografiche ingrandite e fatte passare attraverso vari passaggi serigrafici e diverse intensit\u00e0 di colore che ne esaltano le moltiplicazioni.\nLa produzione digitale.\nI \"Modulari\" dei primi anni Settanta fanno da apripista ad una concezione formale sempre pi\u00f9 devota alla vettorialit\u00e0 e alle leggi matematiche che a met\u00e0 anni Ottanta trovano il determinante appoggio dell\u2019informatica e delle applicazioni digitali, a cui collaborano spesso come stimolatori i due figli Giorgio e Paolo, rispettivamente fotografo e informatico. \nNegli \u201cAlfa 39\u201d (1987/89) Nuvolo compie cos\u00ec un abbandono del mezzo pittorico a favore del codice a barre usato per l\u2019identificazione e la circolazione delle merci. L`artista in un collage adesivo d\u00e0 al codice altri contenuti determinando una disorientante grammatica della visione che dedica all\u2019amico Emilio Villa in omaggio alla sua prismatica personalit\u00e0.\nQuesta pista porta presto a composizioni di pi\u00f9 alto e meditato pensiero scientifico che vedono una vicinanza alla teoria dei frattali nella serie \u201cAftermandelbrot\u201d del 1989/1992, in aperto riferimento alle concezioni del matematico Beno\u00eet Mandelbrot, con produzione di figure caleidoscopiche figlie degli \"Oigroig\" ma ora sottoposte allo scandaglio infallibile del computer. \nLe immagini vengono costruite attraverso lo sviluppo matematico di funzioni numeriche associate anche ad un certo numero di deviazioni dalla formula stessa (o errori guidati). Questi dati (o punti di colore) posti come ipotesi di partenza su di un piano immaginario di calcolo scientifico, vengono poi proiettati sul piano reale del monitor creando una proliferazione di immagini con colori corrispondenti a valori numerici, aldil\u00e0 della geometria dei frattali, come indica il nome della serie.\nLa costellazione delle opere di Nuvolo si evolve nella mediazione tra informatica e manualit\u00e0 nei \u201cCircuiti\u201d, nei \u201cDittici e Trittici\u201d, \u201cEnantioformi\u201d, \u201cOmogeni\u201d, fino agli ultimi cicli delle \u201cTurbolenze\u201d (1998) e dei \u201cLegni Collage\u201d (2002). Nella produzione del ciclo \u201cGenesi\u201d, dal 1990 trova applicazione l'elemento video artistico e sonoro, nell\u2019interazione con sinfonie di Johan Sebastian Bach su base logico matematica.\nPrincipali mostre e collaborazioni.\nLa prima mostra personale di Nuvolo \u00e8 presentata da Emilio Villa alla galleria romana Le Carrozze nel 1955. Corrado Cagli cura la seconda personale a Firenze nello stesso anno e il seguente \u00e8 nella collettiva alla galleria di San Marco con Burri, Capogrossi, Cagli, Turcato, Mannucci, Accardi, Perilli e Dorazio, in rappresentativa del panorama artistico del periodo. Continua quindi ad esporre nelle gallerie romane e negli Stati Uniti, grazie all\u2019interessamento di Peggy Gugghenheim, che acquista alla galleria Tartaruga alcuni pezzi per destinarli alle collezioni di Boston e alle proprie a New York e Venezia.\nLa partecipazione ad importanti rassegne come Quadriennale romana e il Premio Lissone, porta in contatto Nuvolo con Lucio Fontana e l\u2019ambiente milanese, mentre la collaborazione con Ettore Colla si sviluppa fino alla morte dello scultore. \nDalla met\u00e0 degli anni Sessanta intesse un approfondito lavoro con Corrado Cagli di cui riproduce i lavori grafici proseguendo al contempo una ricca serie di collaborazioni che trova il suo apice negli anni Ottanta con numerosi altri artisti, tra i quali Renato Guttuso, Jannis Kounellis, Michelangelo Pistoletto e Alberto Burri, con il quale torna a lavorare dopo molti anni per la svolta cromatica del ciclo \u201cSestante\u201d.\nNel 1993 a Perugia e Citt\u00e0 di Castello viene organizzata una grande retrospettiva che celebra gli oltre quarant'anni di attivit\u00e0 artistica dalle prime Serotipie ai video, dalle pitture all'attivit\u00e0 dell'atelier serigrafico. \nA Siena nel 1998 ha luogo una particolare mostra, intitolata \"Nuvolo Underground 98\" nel parcheggio coperto \"Il Campo\" (nei pressi di Porta Tufi) su 100 televisori appesi al soffitto con le immagini in movimento delle opere dell'artista. \nNel 2002 riprende la pubblicazione delle esoedizioni, realizzate ed esposte con l\u2019aiuto dell\u2019assistente Marco Baldicchi, in parte con l'ausilio della settecentesca Tipografia Grifani Donati della citt\u00e0. Nell'inverno del 2005 la Pinacoteca di Citt\u00e0 di Castello ospita la retrospettiva \"Nuvolo. Lo spazio pittorico tra ordine e caos\" a cura di Bruno Cor\u00e0, attraverso la quale viene tracciato un aggiornato studio dell\u2019opera del pittore. \n\"Nuvolo and Post War Materiality 1950 - 1965\" organizzata da ottobre 2017 a gennaio 2018 presso Di Donna Galleries di New York sotto la cura di Germano Celant e dell'Archivio dell'artista ha offerto una panoramica sulla produzione dei cuciti di Nuvolo, contestualizzandola a fianco ai maggiori autori dell'arte materica del secondo Novecento.\nL\u2019insegnamento.\nDopo alcuni anni di impegno didattico presso Istituti d'Arte di Vasto, Foggia e Roma, Nuvolo vince nel 1977 la cattedra di Pittura dell\u2019Accademia di Belle Arti di Perugia dove ricopre dal 1979 al 1984 anche il ruolo di direttore. \nL\u2019incarico e la direzione dell\u2019Accademia perugina segna il passaggio ad una didattica nuova e di ampio respiro all\u2019interno della quale vengono invitati molti artisti tra cui Giulio Paolini, Luciano Fabro, Michelangelo Pistoletto, Enrico Castellani, Mario e Marisa Merz, Sol Le Witt, Carla Accardi.\nArchivio Nuvolo.\nAlla sua scomparsa, avvenuta il 10 ottobre 2008, Nuvolo era gi\u00e0 entrato nella storia dell\u2019arte contemporanea e le sue opere sono oggi presenti in alcuni dei maggiori poli museali di Italia, USA, Francia, Israele e in numerose collezioni private. \nNell\u2019estate 2015 l\u2019associazione Archivio Nuvolo, costituita dai figli e presieduta dalla consorte dell\u2019artista Liana Baracchi, concede alla Pinacoteca di Citt\u00e0 di Castello un lascito di opere che oggi si affiancano allo storico patrimonio artistico della citt\u00e0."}
{"id": "381073", "revid": "163662", "url": "https://it.wikipedia.org/wiki?curid=381073", "title": "Rum", "text": "Il rum (nome proprio indicato anche come \"rhum\" nei paesi di lingua francese e \"ron\" in quelli di lingua spagnola; in italiano adattato raramente in rumme) \u00e8 l'acquavite ottenuta dalla distillazione della melassa della canna da zucchero o del suo succo.\nEtimologia.\nDall'inglese \"rumble\", \"gorgogliare\" e \"boil\", bollire; in francese \"bouillir\", \"bollire\"; secondo altri, pi\u00f9 semplicemente, \"rum\" potrebbe essere una voce abbreviata, usata dai monaci e derivante da \"saccharum\" (\"Saccharum officinarum\", nome scientifico della canna da zucchero).\nStoria.\nOrigini.\nI precursori del rum risalgono all'antichit\u00e0. Si ritiene che lo sviluppo di bevande fermentate prodotte dal succo di canna da zucchero sia iniziato nell'antica India o in Cina e da l\u00ec si sia diffuso. Un esempio di questi antenati \u00e8 il \"brum\". Prodotto dai malesi, il brum risale a migliaia di anni fa. In un documento del XIV secolo Marco Polo parla di un \"ottimo vino di zucchero\" che gli venne offerto nell'attuale Iran.\nLa prima distillazione di rum avvenne a Londra con le canne da zucchero indiane intorno al XV secolo, poi dopo il XV secolo venne prodotto a Londra con le canne da zucchero provenienti dalle Americhe. Invece la prima distillazione di rum nelle Americhe ebbe luogo nelle piantagioni di canna da zucchero dei Caraibi nel XVII secolo. Gli schiavi delle piantagioni scoprirono per primi che le melasse, un sotto-prodotto del processo di raffinazione dello zucchero, fermentavano in alcool.\nPi\u00f9 tardi la distillazione di questi sottoprodotti alcolici concentr\u00f2 l'alcool e rimosse le impurit\u00e0, producendo i primi veri rum. La tradizione narra che il rum ebbe origine dapprima sull'Isola di Barbados. Al di l\u00e0 della sua origine, i primi rum caraibici non erano di grande qualit\u00e0. Un documento del 1651 da Barbados affermava che \"Il maggiore intossicante prodotto sull'isola \u00e8 il Rumbullion, detto anche Kill-Devil (ammazza-diavolo), ottenuto da canne da zucchero distillate infernale e terribile distillato\".\nColonie statunitensi.\nLa popolarit\u00e0 della bevanda si diffuse nelle Colonie statunitensi. Per sostenere la richiesta del liquore, la prima distilleria nelle colonie fu fondata nel 1664 nell'odierna Staten Island. Tre anni dopo una distilleria venne aperta a Boston, Massachusetts. La produzione di rum divenne la pi\u00f9 grande e florida industria della Nuova Inghilterra coloniale. Il rum col\u00e0 prodotto era piuttosto famoso, e fu anche considerato il migliore nel mondo per la gran parte del XVIII secolo. Il rum del Rhode Island venne persino accettato come moneta corrente, alla stregua dell'oro, per un certo periodo in Europa. Le stime sul consumo di rum nelle colonie statunitensi prima della guerra d'indipendenza americana stabilivano un consumo pro capite di 3 galloni imperiali di rum all'anno \u2013 corrispondente a 13,5 litri \u2013 per ogni uomo, donna e bambino.\nPer sostenere una tale richiesta di melassa per la produzione di rum, contestualmente all' nel corso del XVII e XVIII secolo, era necessaria una fonte di forza-lavoro per le piantagioni di zucchero nei Caraibi. Un commercio triangolare venne realizzato tra l'Africa, i Caraibi e le colonie per sostenere questo bisogno.\nLo scambio circolare di schiavi, melassa e rum era piuttosto redditizio, e secondo alcune interpretazioni, l'interruzione al commercio causata dal Sugar Act del 1764 potrebbe persino aver contribuito a causare la rivoluzione americana. La popolarit\u00e0 del rum continu\u00f2 dopo la Rivoluzione Americana allorch\u00e9 George Washington si alz\u00f2 su una botte di rum di Barbados in occasione del suo discorso di insediamento nel 1789. Le restrizioni all'importazione di rum dalle isole britanniche dei Caraibi, in concomitanza con lo sviluppo del whisky americano portarono al declino della popolarit\u00e0 della bevanda negli Stati Uniti.\nRum e marineria.\nPer altro tale associazione risiede principalmente nel fatto che il rum era il liquore localmente disponibile negli anni d'oro della pirateria nei Caraibi, ma soprattutto dall'enfasi che a tale connubio venne data in alcuni lavori letterari quali il poema \"Fifteen men on the Dead Man's Chest'\" di Robert Louis Stevenson nel suo libro \"L'isola del tesoro\". Si dice che i pirati fossero soliti miscelare rum e polvere da sparo prima di assalire le navi cariche di merci destinate all'Europa.\nL'associazione tra il rum e la Marina reale britannica ha inizio invece nel 1655 quando la flotta Britannica invase l'isola di Giamaica. Con la disponibilit\u00e0 di rum prodotto internamente, gli inglesi cambiarono la razione quotidiana di liquore destinata ai marinai da brandy francese a rum. Mentre la razione era originariamente pura, o mescolata con succo di limone, la pratica di allungare con acqua il rum inizi\u00f2 intorno al 1740. Per contribuire a minimizzare gli effetti dell'alcool sui suoi marinai, l'ammiraglio Edward Vernon ordin\u00f2 che la razione di rum venisse annacquata prima di essere distribuita, e tale mistura divenne nota come \"grog\".\nIl termine grog venne coniato dal nomignolo Old Grog, con cui i marinai designavano l'Ammiraglio, per la sua abitudine d'indossare in mare vestiario di spesso tessuto di \"grogram.\" La Marina Reale continu\u00f2 a dare ai suoi marinai la razione quotidiana di rum, conosciuta come un \"tot\", finch\u00e9 la pratica venne abolita dopo il 31 luglio del 1970. Una storia su rum e marineria \u00e8 quella secondo la quale il corpo di Horatio Nelson, ucciso al termine della vittoriosa Battaglia di Trafalgar, venne conservato in una botte di rum per poterlo trasportare sino in Inghilterra.\nTuttavia all'arrivo la botte venne aperta e si scopri che non vi era pi\u00f9 rum. Il corpo sotto spirito venne rimosso e, dopo un'ispezione, si scopr\u00ec che i marinai avevano praticato un foro sul fondo della botte e bevuto tutto il rum, bevendo in questo modo anche il sangue di Nelson. Questa leggenda \u00e8 la base sulla quale viene usata il termine \"sangue di Nelson\" per definire il rum. I dettagli della storia sono oggetto di disputa, dove alcuni storici dichiarano che il termine ebbe invece origine da un brindisi in onore di Nelson. Secondo alcuni nelle lunghe traversate atlantiche si aggiungeva rum all'acqua per disinfettarla e impedire cos\u00ec che vi proliferassero batteri e parassiti.\nAustralia coloniale.\nIl rum divenne una merce importante nel primo periodo coloniale del Nuovo Galles del Sud. L'importanza del rum era dovuta innanzitutto alla mancanza di una moneta corrente tra la popolazione della colonia e alla capacit\u00e0 della bevanda di permettere ai suoi consumatori di dimenticare temporaneamente le pessime condizioni di vita nella nuova colonia. Il valore del liquore era tale da indurre i coloni coscritti a lavorare le terre appartenenti agli ufficiali del Corpo d'armata del Nuovo Galles del Sud. Questi ultimi utilizzavano proprio la loro facilit\u00e0 ad accaparrare grandi quantit\u00e0 di rum per scambiarlo molto convenientemente con beni e prestazioni lavorative, per tale motivo erano conosciuti anche come \"The Rum Corps\". A causa della popolarit\u00e0 del rum tra i coloni, il paese divenne noto per la diffusione dell'alcolismo bench\u00e9 il consumo di alcool fosse in realt\u00e0 inferiore ai livelli comunemente diffusi nell'Inghilterra dell'epoca.\nQuando William Bligh divenne governatore della colonia nel 1806, tent\u00f2 di rimediare al percepito problema dell'alcolismo mettendo fuori legge l'uso del rum come mezzo di scambio. In risposta a questa azione, e a molte altre, nel 1808 il Corpo d'armata del Nuovo Galles del Sud marci\u00f2, con le baionette inastate, verso la Casa del Governo e mise Bligh agli arresti in quella che \u00e8 conosciuta come la \"Ribellione del Rum\". Gli ammutinati continuarono a controllare la colonia sino all'arrivo del nuovo governatore Lachlan Macquarie nel 1810.\nRum leggero dei Caraibi.\nSino alla seconda met\u00e0 del XIX secolo tutti i rum erano liquori forti o scuri considerati adeguati per i lavoratori poveri, a differenza dei raffinati spiriti a doppia distillazione europei. In modo da espandere il mercato per il rum, la \"Commissione Reale di Sviluppo spagnola\" offr\u00ec un premio a chi avesse migliorato il processo produttivo del rum. Ci\u00f2 introdusse diversi aggiustamenti che migliorarono notevolmente la qualit\u00e0 del liquore. Una delle figure pi\u00f9 importanti in questo processo di sviluppo fu il catalano Facund Bacard\u00ed i Mass\u00f3 (in spagnolo Don Facundo Bacardi y Mass\u00f3), che si trasfer\u00ec dalla Spagna a Santiago di Cuba nel 1843. Gli esperimenti di Don Facundo con le tecniche di distillazione, il filtraggio del carbone vegetale, la coltivazione di differenti ceppi di lievito e l'invecchiamento con botti di quercia americana aiutarono a produrre una bevanda pi\u00f9 dolce e gradevole tipica dei rum leggeri moderni.\n\u00c8 con questo nuovo rum che Don Facundo fond\u00f2 la Bacard\u00ed y Compa\u00f1\u00eda nel 1862. La produzione del rum \u00e8 attualmente diffusa in molte zone continentali dell'America centrale e meridionale. Durante il colonialismo americano il liquore era utilizzato dai coloni europei come semplice bevanda, ma anche come medicinale, si credeva infatti che questa bevanda potesse curare polmoniti ed altre patologie, all'epoca, incurabili.\nRum Francese AOC.\nDal decreto pubblicato nel novembre 1996, il rhum agricolo ha ottenuto la denominazione \u00abAOC Martinique\u00bb, la certificazione di origine controllata del rhum di Martinica. La Martinica \u00e8 ancora oggi l'unica isola ad avere un marchio di origine.\nE AOC \u201cMartinique\u201d, Solo il rhum estratto della distillazione di succo fresco di canna da zucchero, e con la menzione \u201cRhum agricole\u201d (Rhum agricolo). Rappresenta un territorio di produzione, una piantagione di canna da zucchero, un tipo di canna da zucchero, un processo di estrazione del succo, di fermentazione, di distillazione e di stoccaggio.\nI Rhum che si rivendicano AOC Martinica non possono essere commercializzati senza il certificato del INAO (\"Institut national de l'origine et de la qualit\u00e9\", ente preposto al controllo dei marchi DOC francesi).\nFabbricazione.\nPrima fase: canna da zucchero.\nI germogli di canna da zucchero vengono piantati nel terreno pi\u00f9 adatto alla specie, nei mesi compresi tra febbraio ed agosto. \u00c8 molto importante che i germogli siano piantati nel momento pi\u00f9 adatto al clima locale, per ottenere un elevato contenuto zuccherino, in modo che il succo destinato alla fermentazione possieda il minor materiale di scarto possibile. \u00c8 invece abbastanza ininfluente, ai fini della produzione di rum, il tipo di terreno in cui la canna viene piantata. La pianta cresce naturalmente per almeno 12-18 mesi, raggiungendo i 3 metri d'altezza nelle aree tropicali e circa 1 metro d'altezza se piantata in zone subtropicali. La canna viene quindi raccolta, tagliandola alla base il pi\u00f9 vicino possibile al terreno, poich\u00e9 \u00e8 l\u00ec che si concentra la maggior parte del succo. La raccolta pu\u00f2 essere manuale o meccanica.\nNell'arco di poche ore la pianta deve essere mandata alla macinazione, per evitare che questa si secchi e perda gran parte del succo. \u00c8 qui che avviene la prima grande distinzione tra tipi di rum, le possibilit\u00e0 sono due: quanto estratto con la macinazione pu\u00f2 essere destinato alla produzione di zucchero, i cui residui (la melassa) verranno poi inviati alla fermentazione, creando cos\u00ec un \"rum industriale\".\"\nOppure il succo estratto dalla canna con la frantumazione (\"vesou\" in francese, \"guarapo\" in spagnolo) pu\u00f2 essere inviato direttamente alla fermentazione, non producendo zucchero. In questo modo si ottiene un rum agricolo, nel quale il succo viene depurato, decantato, filtrato e versato nei tini di fermentazione delle distillerie agricole. La fermentazione \u00e8 spontanea ed ha una durata di 36/48 ore. In alcune distillerie artigianali la fermentazione avviene ancora nei vecchi alambicchi di rame rosso. Qualunque sia il metodo di produzione, il rum agricolo \u00e8 di una finezza notevole, non avendo subito alcuna alterazione delle sostanze aromatiche.\nSeconda fase: fermentazione.\nLa fermentazione consiste nell'aggiungere al succo di canna, o alla melassa, del lievito. In modo da trasformare la parte zuccherina in alcol etilico, acidi, ed altri alcoli che verranno poi estratti con la distillazione. Utilizzando delle vasche, chiuse o aperte, la mistura viene lasciata fermentare per un minimo di 24 ore ad un massimo di 15 giorni, a seconda del tipo di rum che si vuole ottenere. In generale, con una fermentazione breve si ottiene un prodotto dall'aroma leggero, contenente pochi acidi e pochi residui organici pesanti. Con una fermentazione pi\u00f9 lunga, anche senza arrivare ai 15 giorni, il prodotto ottenuto sar\u00e0 un liquido contenente una pi\u00f9 alta dose di alcoli, acidi, e residui.\nDi conseguenza sar\u00e0 possibile distillare un rum molto corposo e dal sapore deciso, ad elevato contenuto di esteri. Il processo di fermentazione se mal controllato pu\u00f2 rovinare completamente la produzione, rendendo addirittura il prodotto nocivo se venisse creata un'esagerata dose di metanolo. Per questo tale processo viene gestito dai migliori maestri ed effettuato tenendo conto della temperatura e umidit\u00e0 dell'ambiente.\nTerza fase: distillazione.\nPer capire la distillazione bisogna precisare che esistono diversi tipi di alcol, alcuni pi\u00f9 leggeri e dal sapore delicato e floreale, ed altri pi\u00f9 pesanti dal sapore pi\u00f9 deciso (cuoio, noci ecc). In pratica pi\u00f9 pesante \u00e8 l'alcol pi\u00f9 il suo aroma \u00e8 forte, fino a risultare sgradevole. Gli alcoli pi\u00f9 leggeri evaporano prima degli alcol pi\u00f9 pesanti. Il processo di distillazione non fa altro che separare l'alcol dall'acqua e selezionare gli aromi che si desidera ottenere. Esistono diverse varianti per la distillazione, dovute a diversi tipi di alambicchi che si sono sviluppati nei secoli. I principali tipi sono due: alambicco discontinuo e alambicco a colonna.\nQuarta fase: invecchiamento.\nIl rum appena distillato \u00e8 un liquido bianco trasparente, i cui aromi esistono ma non sono ancora facilmente distinguibili. Le botti tradizionalmente usate per il rum sono in legno di quercia americana, le quali vengono preparate carbonizzandone l'interno. Il distillato, ancora giovane, una volta nella botte penetra all'interno dei pori del legno, assumendone alcuni aromi, e rilasciando parte dell'alcol grazie alla respirazione della botte, che scambia i vapori del distillato con l'aria dell'esterno.\nQuesto processo d\u00e0 stabilit\u00e0 al distillato, eliminandone le parti pi\u00f9 volatili e costruendo una bevanda dalla maggiore corposit\u00e0, dall'aroma meglio definito. Durante il processo d'invecchiamento il distillato perde alcol, a volte fino al 10% ogni anno, obbligando il produttore a rabboccare le botti con altro distillato della stessa partita.\nUltima fase: miscelazione.\nUna volta terminato l'invecchiamento i rum contenuti in botti diverse non hanno lo stesso aroma. Cos\u00ec come un rum prodotto in un anno pu\u00f2 essere diverso dal rum di un altro anno, anche a parit\u00e0 d'invecchiamento. L'esigenza del produttore \u00e8 di creare un'etichetta standard, in modo che il contenuto delle bottiglie sia sempre identico e della stessa qualit\u00e0. L'addetto alla miscelazione conosce perfettamente come creare il giusto rum, conosce perfettamente i vari \"ingredienti\" che ha a disposizione. Il suo lavoro \u00e8 miscelare le diverse annate, diverse botti, diverse gradazioni, e rum dai diversi aromi per creare alla perfezione il rum che vuole ottenere.\n\u00c8 normale mescolare rum con diversi anni d'invecchiamento, ma ogni produttore ha le sue regole per farlo, che cambiano a seconda della legislazione di ogni paese. Cos\u00ec quando compriamo un rum con indicato un invecchiamento di, per esempio, 15 anni, questo non ha un significato preciso. Per alcuni produttori significa che nella miscela di rum utilizzati il pi\u00f9 vecchio ha 15 anni (e gli altri sono pi\u00f9 giovani); per altri produttori indica il rum pi\u00f9 giovane; per altri ancora \u00e8 la media degli anni d'invecchiamento dei rum utilizzati. Quando un rum \u00e8 una miscela di annate differenti e con differenti anni d'invecchiamento, si dice \"blended\".\nQuando invece un rum \u00e8 interamente di una sola annata, con i medesimi anni d'invecchiamento si dice \"millesimato\". Molti esperti del settore sono dell'idea che nell'indicazione degli anni d'invecchiamento le regole andrebbero standardizzate, a tutela dei consumatori. Tuttavia questo andrebbe forse contro gli interessi di molti paesi produttori.\nTipi di rum.\nBianco.\n\"(chiamato anche Blanc, blanco, clear, cristal, crystal, light, plata, silver) \"\nIl rum bianco \u00e8 trasparente o chiaro, di gradazione alcolica leggera ed \u00e8 molto profumato, a eccezione di un lieve sentore di dolcezza. Alcuni Rhum \"Agricole blanc\" prodotti nelle isole francesi sono l'eccezione poich\u00e9 presentano un corpo pieno. Dopo il periodo di affinamento in barile, a seguito del contatto con le doghe, il rum si presenta color ambra chiaro. Per questo motivo, la maggior parte dei distillatori tende a filtrare il distillato per rimuovere ogni singolo pigmento di colore prima dell'imbottigliamento. Il contatto con il legno del barile \u00e8 per\u00f2 indispensabile perch\u00e9 questo arricchisce il rum di aromi di frutta. In alcune distillerie si ha la tendenza a produrre dei rum bianchi neutri ed insipidi, con caratteristiche organolettiche molto simili a quelle della vodka. Il rum pi\u00f9 commerciato al mondo \u00e8 il bianco con 40% vol. e si ha la convinzione che questo debba essere utilizzato solamente nella creazione di cocktail. Questa convinzione viene sfatata dagli intenditori, sostenendo che i rum light sono eccellenti anche se degustati in purezza, poich\u00e9 brevemente invecchiati. L'invecchiamento del rum bianco avviene tramite affinamento di soli tre mesi, ma molte distillerie lo tengono a riposo per almeno un anno in barili che avevano gi\u00e0 occupato prima whisky, bourbon, brandy o cognac. Al termine dei dodici mesi (o per periodi pi\u00f9 lunghi nel caso del Barcel\u00f2 Grand Blanc e anche altri bianchi) il rum viene filtrato con il carbone attivo, perdendo quindi il pigmento ambrato, tornando alla trasparenza che aveva appena uscito dal distillatore. La popolarit\u00e0 del rum bianco per la creazione di cocktail ha motivi fondati. Essendo di gusto abbastanza neutro, sia che venga distillato dalla canna da zucchero, sia dai suoi derivati, viene usato come accompagnamento ai succhi di frutta o sciroppi e svolge un ruolo importante nel Frozen Daiquiri. A Barbados e in alcune nazioni caraibiche, si dice che il rum bianco \u00e8 quello in cui \u201cvedi attraverso\u201d.\nOro.\n\"(chiamato anche Amber, \u00e9l\u00e9ve sous bois, golden, paille, premium aged)\"\nIl rum oro \u00e8 conosciuto anche come \u201cambrato\u201d di colore rame chiaro. Viene distillato dal succo di canna o dalle melasse e la maturazione avviene in barili di legno di quercia che hanno gi\u00e0 ospitato il bourbon per un periodo che varia da uno a due anni. Nel caso degli \"\u00e9lev\u00e9 sous bois\" invece si utilizzano le botticelle impiegate per l'invecchiamento di brandy e cognac, sprigionando cos\u00ec al naso eccellenti aromi di canna da zucchero, con toni di quercia bianca, seguiti subito dopo da un corpo medio fruttato ricco di tannini. I rum oro durante la maturazione e l'invecchiamento sono seguiti dai maestri di cantina. La distillazione avviene tramite alambicco a colonna, tranne per la produzione adottata dalla Mount Gay, che combina due diversi processi di distillazione. Dal 1996 un disciplinare regola la produzione di rum A.O.C. (\"Appellation d'Origine Contr\u00f4l\u00e9e\") a denominazione di origine controllata. Per esempio in Martinica questo impone che per il Rhum Agricole Paille ci sia un anno di invecchiamento in botte di rovere con capacit\u00e0 superiore ai 650 litri. Alcuni rum dorati hanno un importante profumo di vaniglia, che caratterizza il tipico \"flavour\" dei bourbon, e vengono macerati in barili usati una sola volta. Il rum oro sincero permette ai Planter's Punch di sprigionare un gusto unico e gradevole.\nScuro.\n\"(chiamato anche black, dark, heavy)\"\nIl rum scuro \u00e8 caratterizzato dal corpo pieno e ricco, con sentori di caramello dominanti. \u00c8 per questo motivo che la ricchezza di questo distillato si apprezza meglio se degustato in purezza. L'acquavite cristallina che si ottiene dalla distillazione del succo fresco o dalla melassa della canna nobile viene fatta invecchiare a contatto con le doghe dei barili. Questo contatto permette allo spirito trasparente dell'acquavite di prendere colori dai toni diversi che variano dall'ambrato al bruno a seconda del legno. I migliori rum scuri sono quelli prodotti con un alambicco discontinuo e poi fatti invecchiare per un lungo periodo nei barili. Alcune distillerie, per rendere il tono di colore pi\u00f9 scuro (prima di imbottigliare), aggiungono del caramello o della melassa.\nInvecchiato.\n\"(detto anche Aged, a\u00f1ejo, dated, maturated, vieux)\"\nI rum invecchiati sono rum preparati tramite la miscelazione di raccolti di anni diversi e di differenti distillazioni in alambicco. Queste miscelazioni vengono effettuate nei barili dai maestri di cantina, che stanno attenti a mantenere il flavour dell'etichetta costante di anno in anno. Il colore pu\u00f2 variare, anche in modo molto significativo, a seconda che si tratti di un a\u00f1ejo scuro, lavorato con metodo solera, o chiaro. La data riportata sull'etichetta della bottiglia pu\u00f2 indicare sia il rum pi\u00f9 giovane contenuto nel \"blend\", sia il rum pi\u00f9 invecchiato, a seconda delle normative di legge che cambiano da paese a paese. Per alcuni rum francesi, detti \"vintage\", sull'etichetta vengono citati sia l'anno del raccolto, sia il territorio. Questo rum viene conservato sin dai tempi della sua nascita in barile e poi stivato in magazzini o sulle navi. Alcuni distillati poco riusciti migliorano lentamente riposando a lungo nei barili.\nOverproof.\nSi tratta di rum dalla gradazione alcolica molto alta, che raggiunge persino il 75% vol. Sono destinati alla miscelazione oppure previsti come ingredienti nella composizione degli Zombie, dato che \u00e8 molto difficile assaggiarli in purezza.\nSpeziato.\nI rum speziati (o \"spiced\") vengono preparati con un distillato base, arricchito con infusioni di spezie e frutti. Come aroma prevalente si ha la vaniglia, ma spesso vengono usati anche cannella e limone. Ci sono dei dubbi riguardanti la genuinit\u00e0 del distillato di base utilizzato per l'infusione e per la macerazione degli ingredienti (detti anche \"botanicals\", sono foglie, radici, semi e tutto ci\u00f2 che \u00e8 possibile utilizzare per dare colore, sapore ed aroma, a patto che sia vegetale). Questi sono dovuti al fatto che \u00e8 difficile conoscere la vera natura della materia prima utilizzata per lo spirito del distillato, ed \u00e8 per questo che \u00e8 pi\u00f9 corretto chiamare gli speziati \u201cliquori\u201d. Comunque, a garanzia di qualit\u00e0, si tende a scegliere un Meyer's Spiced Original Planter's Punch o un Captain Morgan Original Spiced, poich\u00e9 non hanno note olfattive troppo predominanti, ma offrono all'assaggio un insieme molto gradevole ed equilibrato. Gli spiced sono ottimi per preparare long drink a base di frutta.\nPremium, super premium, ultra premium.\nA causa dell'evaporazione dell'alcool attraverso il legno, durante l'invecchiamento in barile i rum tendono a perdere di volume. \u00c8 possibile stimare il tempo necessario per l'evaporazione completa del contenuto del barile, ma vanno tenute in conto svariate variabili: temperatura, circolazione dell'umidit\u00e0 nella cantina, condizione dei barili ed estensione della superficie del legno che sta a contatto con il rum. Il calcolo di questo periodo di tempo permette di stabilire il Point of Diminishing Returns (PDR), ovvero quel punto dopo il quale l'evaporazione porta ad una perdita di profitto. Il PDR \u00e8 un'importante scelta commerciale ed \u00e8 un punto che non viene mai raggiunto dai produttori. Un premium, super premium o ultra premium, \u00e8 il frutto di un incontro tra i margini di guadagno imposti dall'azienda e l'abilit\u00e0 del mastro di cantina che mantenendo i limiti imposti cerca di ottenere il miglior prodotto. \u00c8 difficile poter definire l'et\u00e0 di un premium poich\u00e9 \u00e8 creato dalla mescolanza di pi\u00f9 rum provenienti da distillerie diverse che sorgono in luoghi diversi, con la scelta personale di lieviti per la fermentazione dei mosti, che utilizzano alambicchi continui, discontinui (o entrambi) e che usano botti diverse a seconda se usate solo una volta o molto impregnate.\nStile del rum.\nVengono identificate, all'interno del vasto panorama della produzione, tipologie di rum che sono riconducibili alle lavorazioni tradizionali utilizzate nelle varie aree dei Caraibi.\nDegustazione.\nLa maturazione del rum, detta anche tempo del rum, \u00e8 scandita da frequenti degustazioni indispensabili per i maestri di cantina per tenere sotto controllo la maturazione e l'evoluzione del distillato nei barili. Sono assaggi tecnici, che danno informazioni sugli eventuali interventi correttivi necessari per migliorare il rum, per far s\u00ec che rispetti gli standard imposti dai disciplinari di produzione. L'ora che viene ritenuta ideale per la degustazione professionale \u00e8 le dieci del mattino, poich\u00e9 i sensi sono rilassati, l'attenzione \u00e8 viva e la luce naturale aiuta a percepire i colori. I bicchieri devono essere allineati e rivolti verso l'alto, mentre le bottiglie devono essere al riparo dalla luce diretta. \u00c8 indispensabile che il degustatore sia estremamente rilassato e concentrato. Gli indizi che suscitano il \u201cmi piace\u201d oppure il \u201cnon mi piace\u201d vengono affidati alla percezione immediata, oppure possono essere guidati da poche e semplici regole, che portano alla ricerca dei tipici descrittori del rum.\nIl rum, ha una gradazione alcolica che si aggira circa attorno al 40% vol. come la maggior parte dei distillati. La volumetria \u00e8 abbastanza alta e non \u00e8 l'ideale per il gusto e l'olfatto poich\u00e9 l'alcool tende a bruciare le papille gustative e la mucosa olfattiva, anestetizzando e rendendo impossibile riconoscere i sentori che arricchiscono l'acquavite. Quando viene degustato, questo viene diluito con acqua pura a pari volume, cos\u00ec da poter cogliere i profumi e i sapori. Assaggiando in purezza per\u00f2, lasciando che il rum scorra contro le guance e sul palato, si scopre la consistenza, detta anche texture, che solitamente \u00e8 grassa e burrosa. Si devono seguire delle regole, cos\u00ec da abituare i sensi con cautela e con criterio, ma soprattutto lentamente.\n\"Il rum fantasia\".\nIn alcuni paesi \u00e8 ammesso anche un rum pi\u00f9 economico, ottenuto, anzich\u00e9 dalla distillazione della melassa, da una miscela di alcol industriale con sciroppo al caramello, denominato \"rum fantasia\", di solito poi aromatizzato anche con l'aggiunta di vero rum. Per il suo sapore \u00e8 spesso usato nella \"bagna\" dei dolci ed \u00e8 anzi preferito per alcuni usi come il ponce livornese.\n\"Il \"doma\u0107i rum\"\".\nNelle Repubbliche ex-jugoslave esiste anche il \"doma\u0107i rum\" (\"doma\u010di rum\", in sloveno), che anzich\u00e9 essere composto da solo distillato di zucchero, ha una aggiunta di alcol. Dal 2013, con l'estensione dell'Unione Europea alla Croazia, in questo paese ne \u00e8 stata vietata la denominazione, e le maggiori industrie di alcolici ne hanno modificato il nome (la Maraska in \"Doma\u0107i Room\" e la Badel in \"Badel doma\u0107i\"). La Slovenia invece, gi\u00e0 facente parte dell'Unione Europea, ne ha registrato la denominazione di origine, e continua quindi a produrre il suo \"doma\u010di rum\"."}
{"id": "381092", "revid": "7077", "url": "https://it.wikipedia.org/wiki?curid=381092", "title": "Vizir", "text": ""}
{"id": "381102", "revid": "2160814", "url": "https://it.wikipedia.org/wiki?curid=381102", "title": "Divina proportione", "text": "La Divina proportione \u00e8 un trattato di Luca Pacioli sulle applicazioni della sezione aurea, pubblicato nel 1509 a Venezia da Paganino Paganini. \nLe copie originali.\nLuca Pacioli fece eseguire tre copie del trattato da amanuensi diversi; di queste copie se ne sono conservate due, una presso la Biblioteca Ambrosiana a Milano e la seconda presso la Biblioth\u00e8que Publique et Universitaire di Ginevra in Svizzera. Pacioli regal\u00f2 la prima copia con dedica a Ludovico il Moro ed \u00e8 quella conservata in Svizzera, un'altra copia fu invece regalata a Galeazzo Sanseverino, quella di Milano, mentre la terza, della quale si sono perse le tracce, fu invece offerta a Pier Soderini, Gonfaloniere di Firenze. \nLa \"Divina proportione\" viene quindi stampato a Venezia nel 1509 da Paganino Paganini (A. Paganius Paganinus characteribus elegantissimis accuratissime imprimebat). Luca Pacioli lavora alla \"Divina proportione\" dal 1496 fino alla fine del 1497; nella edizione a stampa, alla fine della prima parte, quella pi\u00f9 strettamente connessa con la sezione aurea, il frate data il momento in cui termina il suo lavoro: \"Finis adi decembre in Milano nel nostro almo convento MCCCCXCVII (dicembre 1497)\".\nContenuto.\nNel suo lavoro Pacioli riprende molte opere precedenti, tra cui la nota \"De prospectiva pingendi\" di Piero della Francesca.\nLa proporzione divina, secondo Luca Pacioli, si applica a tutte le arti ed \u00e8 necessario che tutti gli uomini di ingegno abbiano una copia dell'opera da cui avranno diletto e nuova conoscenza.\nLa edizione a stampa del 1509 \u00e8 composta da tre parti ben distinte: la prima in 71 capitoli tratta del rapporto aureo e delle sue applicazioni nelle varie arti; la seconda in 20 capitoli \u00e8 un trattato di architettura che si rif\u00e0 alla teoria di Vitruvio; la terza parte \u00e8 in realt\u00e0 la traduzione in italiano del \"De quinque corporibus regularibus\" di Piero della Francesca sui cinque solidi regolari. Perci\u00f2 il frate toscano fu poi accusato di plagio dal Vasari. \nAl termine delle tre parti vi sono due sezioni di illustrazioni, la prima con le lettere maiuscole dell'alfabeto disegnate utilizzando riga e compasso da Luca Pacioli stesso e la seconda con le 60 tavole di Leonardo."}
{"id": "381106", "revid": "125454538", "url": "https://it.wikipedia.org/wiki?curid=381106", "title": "Satyricon", "text": "Il Satyricon \u00e8 un romanzo in prosimetro della letteratura latina, attribuito a Petronio Arbitro (I secolo d.C.). La frammentariet\u00e0 e la lacunosit\u00e0 del testo pervenuto in et\u00e0 moderna hanno compromesso una comprensione pi\u00f9 precisa dell'opera.\nI manoscritti che tramandano l'opera sono discordanti riguardo al titolo, riportandone diversi: \"Satiricon\", \"Satyricon\", \"Satirici\" o \"Satyrici\" (libri), \"Satyri fragmenta\", \"Satirarum libri\". \u00c8 consuetudine, per\u00f2, riferirsi all'opera di Petronio con il titolo di \"Satyricon\", da intendersi probabilmente come genitivo plurale di forma greca (dov'\u00e8 sottinteso \"libri\"), analogamente ad altre opere del periodo classico (come le \"Georgiche\" di Virgilio). \nSi tratterebbe dunque di \"libri di cose da satiri\", cio\u00e8 \"racconti satireschi\", perch\u00e9 connessi alla figura del satiro. I codici, tuttavia, come si \u00e8 detto, tramandano come titolo dell'opera anche \"Satirarum libri\", termine che invece farebbe riferimento al genere letterario della \"satura\" latina, una forma di poesia legata alla vita quotidiana, con le sue difficolt\u00e0 e le sue miserie. Ad ogni modo, si converge nel definire il genere dell'opera come comico-satirico dal carattere licenzioso ed erotico.\nIdentit\u00e0 dell'autore.\nL'identit\u00e0 dell'autore dell'opera non \u00e8 certa, dal momento che il testo non fornisce elementi precisi per identificarlo in modo inequivocabile. L'indicazione fornita dai manoscritti \u00e8, infatti, limitata al solo \"nomen\" dell'autore, ovvero Petronio, senza alcun'altra indispensabile specificazione. Se in passato furono elaborate ipotesi divergenti sull'identit\u00e0 del fantomatico autore dell'opera, attualmente s'\u00e8 piuttosto concordi nell'ascriverne la paternit\u00e0 alla figura di Tito Petronio Nigro, detto anche \"arbiter elegantiae/elegantiarum\" (\"arbitro d'eleganza/eleganze\"), personaggio di spicco della corte di Nerone, improvvisamente caduto in disgrazia presso l'imperatore a causa di una sua presunta implicazione nella congiura pisoniana e, per via di ci\u00f2, condannato al suicidio nel 66. Di lui e della sua vicenda ci parla Tacito nei suoi \"Annales\" (\"Ann.\" 16, 18-19), bench\u00e9 il celebre storico non faccia mai riferimento a lui come letterato o anche all'opera in questione. Se tale identificazione fosse comunque corretta, costituirebbe un'ulteriore prova a sostegno di una datazione dell'opera al I secolo, attorno al 60 d.C., che, nonostante alcune opposizioni, trova larga conferma nelle numerose allusioni nel corpo dell'opera a fatti e persone dell'epoca neroniana - il cantante Apelle, il citaredo Menecrate e il gladiatore Petraite -, cos\u00ec come per altri dati di natura linguistica.\nDifatti, anche se nel romanzo non sono riscontrabili elementi diretti capaci di fornire una precisa datazione, la discussione tra Encolpio e Agamennone sul declino dell'eloquenza fa supporre che l'opera sia del I secolo d.C., in quanto questo tema fu affrontato anche da Seneca il Vecchio e da Quintiliano.\nInoltre Eumolpo, dopo il naufragio della nave di Lica, recita un \"Bellum Civile\" ricollegabile all'opera di Lucano.\nFrammentariet\u00e0 dell'opera.\nL'opera \u00e8 frammentaria e lacunosa. Stando ai codici, il \"Satyricon\" doveva essere originariamente molto ampio: le uniche parti pervenuteci risultano essere frammenti appartenenti ai libri XIV e XVI, giunteci in gran parte grazie alla conservazione degli antichi manoscritti custoditi nello \"scriptorium\" dell'abbazia di Fleury e in quelle di Auxerre e Orl\u00e9ans (in Francia) ed integralmente il libro XV, quest'ultimo scoperto nel 1650 in una biblioteca di Tra\u00f9, in Dalmazia, contenente la celeberrima \"Cena Trimalchionis\" (\"La cena di Trimalcione\"). Il libro della Cena, per\u00f2, era gi\u00e0 stato scoperto da Poggio Bracciolini in un codice di Colonia, in Germania, nel 1423 del quale si era fatto fare una copia; da questa copia deriva il codice ritrovato a Tra\u00f9.\nL'inizio e la fine della storia narrata sono di fatto impossibili da ricostruire in modo soddisfacente. Gli studiosi hanno suddiviso i frammenti tramandati in 141 capitoli. I frammenti giunti sino a noi sono stati poi divisi in due principali categorie: gli \"Excerpta brevia\" (\"escerti brevi\"), caratterizzati da una predilezione per le parti in versi rispetto a quelle in prosa e dalla completa rimozione di scene a contenuto pederastico, e gli \"Excerpta longa\" (\"escerti lunghi\"), caratterizzati invece da una molto pi\u00f9 ampia parte del testo originale, tratta da una copia risalente al XII secolo integrata poi, nel corso del secolo successivo, con i testi degli \"excerpta brevia\" e altre varie miscellanee, in modo tale da ricreare il testo originale nella forma pi\u00f9 completa possibile.\nLa mutilazione dell'opera \u00e8 facilmente attribuibile alla licenziosit\u00e0 dell'argomento trattato e al crudo realismo delle situazioni ivi descritte, che, agli occhi di un potenziale lettore dell'epoca, non dovevano certamente produrre un'immagine moralmente edificante della Roma imperiale.\nTrama.\nL'opera \u00e8 incentrata sulle vicissitudini del protagonista Encolpio, un giovane studente di retorica colto e sfaccendato, del suo compagno G\u00ectone, un adolescente da lui amato, e dell'infido amico-nemico Ascilto.\nL'antefatto, soltanto deducibile a causa della lacunosit\u00e0 del testo, racconta di un oltraggio commesso da Encolpio nei confronti della divinit\u00e0 fallica Priapo che, da l\u00ec in poi, lo perseguiter\u00e0 provocandogli una serie di tragicomici insuccessi erotici.\nLa narrazione tr\u00e0dita si apre in una \"Graeca urbs\" della Campania (non \u00e8 mai indicata per nome, ma trattasi sicuramente di Pozzuoli o Napoli), nei pressi di una scuola, dove Encolpio e l'anziano retore Agamennone dibattono fervidamente sull'inesorabile declino dell'arte dell'eloquenza. A un certo punto, il protagonista si rende conto che il suo compagno di viaggio Ascilto si \u00e8 defilato e, approfittando dell'arrivo degli studenti, s'allontana con l'intento di andarlo a cercare. Girovagando per la labirintica citt\u00e0 campana, il giovane finisce per perdersi e, chiedendo ingenuamente indicazioni a un'anziana sconosciuta, viene da questa trascinato in un lupanare, dove per\u00f2 s'imbatte proprio in Ascilto. Qui i due, nel tentativo di fuggire, sono forse coinvolti in un'orgia. Riusciti a venirne fuori, i due giovani ritornano a casa, dove trovano ad attenderli Gitone. In seguito, i due compari si trovano a dover fare i conti col sacrilegio da loro commesso nel tempio di Priapo diverso tempo prima della narrazione pervenutaci: la sacerdotessa della divinit\u00e0, Quartilla, essendo stata di fatto bruscamente interrotta dai giovani durante il suo consueto rito sacerdotale, costringe Encolpio e Ascilto a un'orgia come forma d'espiazione della colpa da loro commessa. In questa \u00e8 coinvolto anche Gitone, che viene poi spinto a giacere con la settenne Pannichide. Una volta soddisfatta la richiesta della sacerdotessa, ritornano tutti a casa.\nIl racconto si sposta dunque a casa di Trimalcione, un rozzo ed eccentrico liberto arricchitosi immensamente con l'attivit\u00e0 commerciale, dove i tre giovani si trovano invitati a uno dei suoi sfarzosi e luculliani banchetti. Qui s'apre la scena della famigerata \"Cena Trimalchionis\" che, occupando quasi la met\u00e0 dell'intero scritto pervenutoci, costituisce la parte centrale dell'opera. Al convivio sono ospiti, oltre ai tre giovani, anche il retore Agamennone (che, pur prendendo spesso parte ai banchetti organizzati da Trimalcione, nutre segretamente disprezzo nei suoi riguardi) e altri vari personaggi dello stesso ceto sociale del padrone di casa. La portata del cibo \u00e8 spettacolare e altamente coreografica, accompagnata dai giochi acrobatici della servit\u00f9 e dai racconti tra i commensali. I convitati intrattengono poi una lunga conversazione, che tocca i pi\u00f9 svariati argomenti: la ricchezza e gli affari di Trimalcione, l'inopportunit\u00e0 dei bagni, la funzione sociale dei riti funebri, le condizioni climatiche e l'agricoltura, la religione e i giovani, i giochi pubblici, i disturbi intestinali, il valore del vetro, il fato, i monumenti funebri, i diritti umani degli schiavi. Il tutto offre uno spaccato vivace e colorato, non senza punte di chiara volgarit\u00e0, della vita di quel particolare ceto sociale. Con l'arrivo di Abinna (accompagnato dalla moglie, Scintilla, grande amica della moglie di Trimalcione, Fortunata), costruttore impegnato nella realizzazione del maestoso monumento funebre di Trimalcione, quest'ultimo decide d'inscenare il proprio funerale, costringendo tutti gli astanti ad agire e comportarsi come se fossero stati invitati al suo banchetto funebre; i giovani, disgustati dal grottesco spettacolo, approfittano della confusione per fuggire.\nTornati a casa verso sera, Encolpio cade preda di un profondo sonno, a causa del troppo vino bevuto, e Ascilto, approfittando di ci\u00f2, concupisce con Gitone. Sorpresili a letto nudi, il mattino seguente, Encolpio rompe l'amicizia che lo vincolava ad Ascilto, proponendogli dunque di dividersi i loro beni comuni e d'intraprendere ognuno la propria strada; ma, al momento di dividersi, Gitone sceglie di stare con Ascilto, lasciando Encolpio solo e disperato. Vagando senza meta per le strade della citt\u00e0, meditando addirittura di vendicarsi a fil di gladio dei suoi compagni traditori, il giovane si ritrova in una pinacoteca, dove fa la conoscenza di Eumolpo, un vecchio e squattrinato letterato, al quale il giovane finir\u00e0 per confessare tutte le proprie disavventure. Notato poi l'interesse di Encolpio per un quadro raffigurante la presa di Troia, l'attempato poeta gliene declama il resoconto in versi (\u00e8 la celebre \"Troiae halosis\"), che per\u00f2 non incontra i favori dei visitatori presenti che, infuriati, costringono dunque i due a una repentina fuga. Divenuti ormai amici, Encolpio invita il suo nuovo compagno d'avventure a cena ma, sulla via del ritorno, s'imbattono in Gitone che, scappato dalle grinfie di Ascilto, implora il suo ex-padrone e amante di riprenderlo con s\u00e9; Encolpio accetta e, con l'aiuto di Eumolpo, riesce a sottrarlo ad Ascilto con l'inganno.\nNei frammenti successivi, Encolpio, Gitone ed Eumolpo s'imbarcano su una nave che, come scoprir\u00e0 con sgomento il protagonista, si trova sotto il comando del temibile Lica di Taranto, una vecchia conoscenza del giovane; sulla nave \u00e8 presente anche Trifena, una ricca nobildonna da cui Gitone sembra nascondersi. I due giovani, vestendosi con dei cenci e rasandosi il capo a zero, cercano di farsi spacciare come i servi di Eumolpo, ma alla fine vengono scoperti. Encolpio e Gitone si ritrovano cos\u00ec a rischiare la vita, ed \u00e8 solo con l'intervento di Eumolpo, riuscito a sedare gli animi con una lunga arringa difensiva in loro favore, che i giovani hanno salva la vita. Ne segue un banchetto, in cui Eumolpo diletta i convitati con alcuni racconti. La nave poi affonda a causa di una violentissima tempesta, ma i tre riescono comunque a trarsi in salvo. Naufragati sulle coste della Calabria, Eumolpo suggerisce di recarsi a Crotone dove, stando ai suoi piani, si faranno mantenere dai cacciatori d'eredit\u00e0. Durante il tragitto, Eumolpo recita ai ragazzi un poema epico, concernente il \"Bellum civile\" (\"La guerra civile\") fra Gaio Giulio Cesare e Gneo Pompeo Magno.\nDa come si apprende dai successivi frammenti, i tre, da un po' di tempo stabilitisi nella citt\u00e0 calabra, con Eumolpo che recita la parte di un vecchio e danaroso senza figli e con Encolpio e Gitone quali suoi servi, vivono ormai nel lusso, grazie ai numerosi cacciatori d'eredit\u00e0 che, tra un dono e l'altro, cercano di entrare nelle grazie del vecchio poeta. Si legge poi di Encolpio che, per l'ira del dio Priapo, \u00e8 ormai diventato impotente e, a causa di ci\u00f2, \u00e8 divenuto bersaglio delle vendette di una sua ricca amante, Circe, che, credendosi da lui disprezzata, comincer\u00e0 a perseguitarlo. Per cercare di porre rimedio alla sua debilitante condizione fisica, il giovane, dopo innumerevoli tentativi (tra cui quello di non unirsi pi\u00f9 con l'amato Gitone), decide di rivolgersi a delle anziane e navigate maghe, Proseleno ed Enotea, che, con la scusa di praticare un rituale curativo, preparano il giovane a subire un rapporto anale, a cui Encolpio riesce a stento a scampare. Eumolpo, nel frattempo, sempre pi\u00f9 pressato dai vari pretendenti, fa spargere la voce che sia morto, facendo poi redigere un testamento dove specifica che gli eredi avranno diritto alle sue sconfinate ricchezze solo se faranno a pezzi il suo corpo e se ne ciberanno in presenza del popolo. La narrazione termina dunque con i frammentari dialoghi tra i protagonisti inerenti famigerati casi di cannibalismo verificatisi nel corso della storia.\nEncolpio mitomane.\nEncolpio, protagonista e narratore della vicenda, si definisce \"mitomane\", in quanto paragona eventi del proprio vissuto a storie del mito. Questo comportamento \u00e8 legato all'educazione dei giovani basata sostanzialmente sullo studio dell'epica classica, da Omero a Virgilio, e sulle vicende ivi narrate degli eroi del mito, tutti eventi poco realistici.\nEncolpio, abbandonato da Gitone, su una spiaggia ripensa al proprio vissuto proprio come Achille all'inizio dell'Iliade, meditando vendetta. I suoi propositi vengono per\u00f2 subito annichiliti dall'incontro con un soldato che gli chiede di quale legione sia, ma i suoi scarponcini bianchi sono una spia della sua bugia.\nGiunto poi in una pinacoteca, osserva i quadri e, proprio come Enea sbarcato a Cartagine vede scene che gli ricordano la distruzione di Troia, cos\u00ec Encolpio si ricorda della propria delusione amorosa, e come nell'Eneide giunge un nuovo personaggio, ovvero Didone, cos\u00ec giunge Eumolpo.\nTrimalchione l'arricchito.\nPersonaggio del romanzo decisamente degno d'interesse, rappresenta la figura dell'arricchito, o \"parvenu\". Personalit\u00e0 eccentrica, bizzarra, che ama ostentare la propria ricchezza e vestire in modo stravagante. Allo stesso tempo vuole anche mostrare di avere cultura. Afferma ad Agamennone che possiede ben tre biblioteche, solo che in seguito continua dicendo che una \u00e8 di greco e una di latino. Crede che sia Cassandra ad aver ucciso i propri figli e non Medea, afferma che Dedalo ha rinchiuso Niobe nel cavallo di Troia, crede nell'esistenza di un poeta, tale Mopso Trace, confondendo evidentemente il poeta Mopso con Orfeo di Tracia, e sbaglia del tutto la trama dell'Iliade, in cui, stando alla sua versione, Diomede e Ganimede sarebbero stati fratelli di Elena; Agamennone la rap\u00ec e le sostitu\u00ec una cerva in onore della dea Diana; vinse Ifigenia e la dette in moglie ad Achille e per questo Aiace impazz\u00ec.\nIl labirinto.\nLa \"Graeca urbs\", cos\u00ec come la \"Cena Trimalchionis\" e la nave di Lica, sembrano richiamare un labirinto.\nEncolpio si perde all'interno della citt\u00e0 campana dov'\u00e8 ambientata la prima parte dell'opera, si muove e gli sembra di ritornare sempre nel medesimo punto. Alla fine s'imbatte in una vecchia, alla quale domanda \"dove sto di casa\", domanda stupida, che dimostra la sua imperizia del mondo fuori da un ambito scolastico. La donna equivoca il significato di queste parole e lo trascina in un lupanare, dove incontra Ascilto che pure lui si era perso.\nNella cena, invece, la casa stessa \u00e8 un labirinto, dal quale i protagonisti non riescono a uscire, e cos\u00ec pure la lunghezza e il numero delle portate della cena, che non fanno altro che suscitare un sentimento di attesa e disattesa. Nel corso della cena, infatti, una pietanza non si dimostra mai ci\u00f2 che apparentemente sembra. Inoltre proprio il cuoco di Trimalcione si chiama Dedalo.\nForse meno suggestiva \u00e8 la nave di Lica, sorvegliata da un marinaio, in quanto se c'\u00e8 chi sorveglia non \u00e8 proprio un labirinto. Questa \u00e8 comunque la tesi espressa dal latinista e filologo Paolo Fedeli.\nLe novelle.\nAll'interno dell'opera sono presenti cinque novelle, digressioni che ben si inseriscono all'interno del contesto narrativo del romanzo: \"la Matrona di Efeso\", \"la novella del lupo mannaro\", \"la novella del vetro infrangibile\", \"la novella delle streghe\", \"la novella dell'Efebo di Pergamo\".\nSi tratta di narrazioni, episodi, racconti che si inseriscono nel canovaccio secondo l'uso delle novelle milesie, aventi una forte carica erotica. \nIl ruolo della cornice risulta fondamentale per capire le motivazioni che portano l'autore ad inserire la novella in quel preciso punto della narrazione; \"il testo non comincia l\u00e0 dove \u00e8 posta la situazione di partenza della novella vera e propria, n\u00e9 finisce l\u00e0 dove ne troviamo l'apparente conclusione\". Risulta per\u00f2 difficile riuscire a comprendere ed identificare i legami di ogni novella con la cornice che la racchiude. Le novelle fanno riferimento alla fabula Milesia di cui si hanno poche tracce soprattutto nell'epoca di passaggio dalla letteratura tardo-latina a quella medievale. Questa transizione implic\u00f2 \"un trasferimento graduale, ma completo della letteratura antica dall'una all'altra forma: questa fu la prima notevole strozzatura attraverso cui i classici dovettero passare. Qualche cosa si deve essere perduto, ma \u00e8 difficile specificarlo o calcolarlo\". \nNelle novelle inserite il narratore \u00e8 protagonista o testimone dei fatti narrati, diventando personaggio della propria storia. \nTema della morte.\nIl tema della morte viene affrontato attraverso la narrazione de \"la novella del lupo mannaro\" e la \"novella delle streghe\", narrate rispettivamente da Nicerote e Trimalchione. Si tratta di esempi di racconto legato alla cultura folclorica e da questa tradizione riprendono: precisa collocazione spazio-temporale dell'evento che viene narrato, presenza di un soggetto immaginario che viene inserito nel mondo reale, temporalit\u00e0 interna e struttura del racconto. \nLa \"novella del lupo mannaro\" \u00e8 introdotta dall'io-narrante attraverso una citazione poetica con intendo parodizzante: \"haec ubi dicta dedit\".\nLe fabulae sono conchiuse e autosufficienti quindi permettono di arricchire lo scenario e la storia di Trimalchione e del suo ceto di appartenenza.\nNovella de \"la Matrona di Efeso\".\nEumolpo, sulla nave, racconta la storia della vedova e del soldato in cui emerge il tema dell'\u2019incostanza femminile e della generale presunta inferiorit\u00e0 delle donne, che risulta essere tra i pi\u00f9 adottati nel genere della novella. Si tratta di una novella non esclusivamente petroniana, in quanto lo stesso racconto viene elaborata anche in una favola di Fedro e in una favola in prosa del cosiddetto Romulus. L'aspetto maggiormente indagato \u00e8 lo schema dei rapporti tra questi autori e le reciproche influenze. \nIl genere.\nPastiche.\nIl Satyricon di Petronio non rientra in un unico genere letterario codificato, bens\u00ec \u00e8 una combinazione di generi molto diversi tra loro. \u00c8 per questo definito un \"pastiche\" letterario.\nL'opera \u00e8 sicuramente composta sul modello della satira menippea, da cui trae la tecnica dell'amalgamazione di parti in prosa e parti in versi dal taglio satirico pungente e moraleggiante.\nCome deducibile dal titolo stesso, infatti, il Satyricon \u00e8 anche ispirato al genere della satira. Questo \u00e8, per\u00f2, realizzato attraverso un lucido distacco, privo quindi del forte intento moralistico degli autori satirici precedenti.\nAllo stesso modo, il Satyricon risente pesantemente dell'influenza del \"mimo\", genere teatrale caratterizzato dal forte realismo descrittivo.\nIn ultima istanza, seppur molto pi\u00f9 limitatamente, l'opera \u00e8 ricollegabile anche alla \"fabula milesia\", dalla quale prende spunto per le macabre o licenziose novelle illustrate all'interno del romanzo (come quello della Matrona di Efeso o dell'Efebo di Pergamo), riscontrabile talvolta anche nell'utilizzo della prima persona e dell'ambientazione ionica.\nEsiste infine un'ipotesi ancor pi\u00f9 suggestiva, seppur non condivisa all'unanimit\u00e0 dagli studiosi, che accomuna il Satyricon al modello dell'antico romanzo ellenistico. Con esso l'opera ne condivide diversi aspetti: l'impianto narrativo costruito su di un tortuoso viaggio che i protagonisti si trovano, giocoforza, a intraprendere, il rapporto amoroso che s'instaura fra di loro e le innumerevoli disavventure che essi devono di volta in volta affrontare. Tuttavia, considerando le evidenti differenze con cui gli stessi temi del romanzo ellenistico sono trattati da Petronio, alcuni critici, per primo il filologo tedesco Richard Heinze, hanno sostenuto la tesi di un mero intento parodistico dell'autore verso questo genere ben conosciuto e popolare al tempo.\nParodia.\nAll'estrema variet\u00e0 di generi del Satyricon, s'aggiunge la grande componente parodistica.\nHeinze, difatti, suppose nell'ultima met\u00e0 dell'Ottocento che il Satyricon fosse una sistematica parodia del romanzo ellenistico: alla coppia di sposi casti e fedeli, subentra una promiscua coppia omosessuale di infedeli cronici. In comune vi \u00e8 il tema della separazione e del ricongiungimento.\nQuesto genere parodico \u00e8 strettamente legato a una tradizione letteraria gi\u00e0 presente nella stessa Grecia antica e attestata nel \"Romanzo di Iolao\", di recente ritrovamento. Il Satyricon ne modifica, per\u00f2, l'ambientazione: Mediterraneo Occidentale, invece del Mediterraneo Orientale.\nIl Satyricon \u00e8, altrettanto evidentemente, parodia dell'Odissea di Omero, romanzo di viaggio per eccellenza, da cui l'opera di Petronio riprende, infatti, il tema del viaggio, della persecuzione del dio (per Ulisse: Nettuno, per Encolpio: Priapo), del naufragio e di altri particolari minori, quali l'avventura tra Encolpio-Polieno e Circe.\nAllo stesso modo, si pu\u00f2 intravedere anche la parodia dell'Eneide di Virgilio, in particolar modo di alcuni episodi emblematici. Questo conferma l'intento parodistico rivolto a tutta la letteratura epica in generale.\nA tutto ci\u00f2 si sommano parodie verso molti altri generi letterari, quali l'elegia, la tragedia, ma anche i Vangeli.\nStile.\nAnche per quanto riguarda lo stile possiamo parlare di \"pastiche\", dato che l'autore si trova, nel corso di tutta l'opera, a impiegare una gran variet\u00e0 di stili e registri linguistici, adoperando un latino popolare e talora sintatticamente scorretto, caratterizzato da un lessico ricco di volgarismi e da un tono generalmente \"basso\", quando si trova a dover rappresentare un ambiente culturalmente \"umile\", come nel caso dei liberti, e uno \"alto\" e raffinato qualora si trovi a rappresentare un personaggio colto e istruito.\nRealismo.\nIl carattere realistico del Satyricon interessa tutti i livelli descrittivi: degli ambienti, dei personaggi e del loro sistema di valori.\nLo stesso Petronio dichiara apertamente la natura della tecnica narrativa da lui impiegata nel capitolo 132 dell'opera: rappresentare con linguaggio schietto e distante da moralismi tutti gli aspetti della vita quotidiana del ceto medio-basso.\nL'esempio emblematico \u00e8 costituito dalla \"Cena\", dove il realismo descrittivo ha il suo culmine con la rappresentazione del comportamento, dello stile di vita e dello stesso lessico dei liberti ospiti di Trimalcione.\nRealismo comico.\nIl filologo tedesco Erich Auerbach osserva, tuttavia, che il realismo descrittivo di Petronio non \u00e8 da intendersi nel senso moderno di analisi criticamente fondata della societ\u00e0 dei propri tempi.\nL'arte antica si attiene, infatti, alla regola della separazione degli stili, che prevedeva una rappresentazione caricaturale e grottesca degli individui d'umile estrazione socio-economica, della loro vita e delle loro situazioni.\n\u00c8 per questo che Auerbach definisce la tecnica narrativa di Petronio come \"realismo comico\".\nQuesto s'applica con tono ironico e divertito anche su argomenti seri e gravi, quali la morte.\nRealismo del distacco.\nIl latinista Luca Canali descrive il realismo di Petronio come \"realismo del distacco\".\nQuesta caratteristica s'esplicherebbe nel rifiuto di un tono moraleggiante e invettivo contro la degradazione morale e culturale della societ\u00e0 latina del tempo.\nRitmo narrativo.\nIl tempo del discorso, ossia il ritmo con cui viene narrata la storia, risulta spesso lento, quasi statico, e solo a tratti si ha un andamento rapido e frenetico. Un esempio eclatante \u00e8 la cena di Trimalcione, che nonostante occupi un'intera notte, nel suo sviluppo d\u00e0 quasi l'impressione di immobilit\u00e0, pur nella notevole quantit\u00e0 di peripezie che si susseguono.\nLinguaggio.\nIl realismo descrittivo di Petronio interessa, in modo quasi unico nella letteratura classica, anche il linguaggio.\nL'autore, come esposto sopra, corrisponde allo status sociale di ogni personaggio dell'opera un determinato registro linguistico.\nCos\u00ec, il colto Eumolpo utilizza un registro alto, caratterizzato da un eloquio fortemente erudito e retorico, l'umile ma non infimo Encolpio un registro medio-basso (\"sermo familiaris\"), mentre, per ultimi, gli ospiti di Trimalcione uno ancora inferiore (\"sermo plebeius\") a cui si somma l'uso di espressioni tipiche popolari. Per questo Petronio sa amministrare con saggezza il linguaggio e sa adoperarlo con maestria nei suoi personaggi.\nSuccesso.\n\u00abLa novella della \"Matrona di Efeso\" (\"Sat.\" 111\u2013112) ebbe, oltre alla tradizione manoscritta che la univa agli \"excerpta\", anche una circolazione a s\u00e9, separata dal resto del \u00abromanzo\u00bb - cos\u00ec come accadde anche al poemetto \"Bellum civile\" (\"Sat.\" 119\u2013124). Anzi, all\u2019interno della fortuna tardomedievale del \"Satyricon\" (misurabile, tra l\u2019altro, dalla presenza di passi petroniani nei \"Florilegia\"; dalla ripresa di un noto aneddoto petroniano, quello del vetro infrangibile, nel \"Policraticus\" di Giovanni di Salisbury; dal buon numero di manoscritti degli \"excerpta vulgaria\"), si pu\u00f2 ipotizzare che sia esistita una fortuna peculiare della novella della Matrona: probabilmente almeno alcune delle riscritture della novella, possono risalire a questa tradizione indipendente.\u00bb\nIl \"Satyricon\" \u00e8 spesso considerato come il primo esempio di quello che sarebbe poi diventato, nel tempo, il romanzo moderno. Non esiste una filiazione diretta fra il romanzo antico e il romanzo moderno, tuttavia la riscoperta dei frammenti superstiti di quest'opera ebbe, dopo il Rinascimento, un considerevole impatto sulla narrativa occidentale.\nIl contenuto dell'opera, incentrato sull'erotismo, la promiscuit\u00e0 sessuale e il culto di Priapo, motiva la sua limitata trascrizione, e quindi la diffusione, specialmente in epoca cristiana.\nIn et\u00e0 moderna, l'opera viene tuttavia rivalorizzata.\nRiceve l'attenzione della critica e viene popolarizzata da alcuni lavori cinematografici (in particolare \"Fellini Satyricon\"). Tra le opere ispirate al \"Satyricon\", il romanzo \"Psychedelicon\" di Francesco Prisco.\nPossibili legami con il \"Vangelo di Marco\".\nIl filologo tedesco Erwin Preuschen avanz\u00f2 delle ipotesi concernenti possibili legami fra il Vangelo di Marco e il Satyricon di Petronio, scritto fra il 64 e il 65 d.C., riferendosi in particolare all'episodio della matrona efesina.\nDiverse sarebbero le analogie riscontrate: oltre all'episodio della crocifissione contenuto nella novella della matrona di Efeso, agli accenni alla resurrezione e all'eucaristia sparsi nel testo, spicca fra gli altri il legame fra l'unzione di Betania e l'unzione compiuta con un'ampolla di nardo da parte di Trimalcione, uno dei protagonisti dell'opera di Petronio. In particolare, lo strano carattere funebre che la cena di Trimalcione a un certo punto assume, rivelerebbe un intento parodistico che si inquadrerebbe nel clima persecutorio nei confronti dei cristiani, tipico degli anni di composizione del \"Satyricon\", che sono gli stessi in cui si verifica la persecuzione di Nerone (di cui Petronio \u00e8 consigliere). I punti di contatto fra il racconto evangelico e la Matrona di Efeso hanno fatto s\u00ec che nel Seicento la novella petroniana venisse rielaborata in chiave blasfema dalla cultura libertina, in Italia come in Francia. Si veda ad esempio la traduzione della Matrona di Efeso a opera di Annibale Campeggi (1593-1630).\nTrasposizioni cinematografiche.\nL'opera di Petronio fu ripresa tre volte nella cultura cinematografica.\nLa trasposizione filmica pi\u00f9 famosa \u00e8 quella di Federico Fellini nel 1969: il \"Fellini Satyricon\". Il film vede il cognome del regista stesso nel titolo perch\u00e9 \u00e8 appunto una libera versione tratta dall'opera originale di Petronio. Infatti sebbene i paletti della storia di Encolpio, Ascilto e Gitone siano quelli del \"Satyricon\" originale, in questa versione cinematografica ci sono molti episodi diversi inseriti dal regista per pura invenzione assieme allo sceneggiatore Bernardino Zapponi. Le tecniche di ripresa e perfino i colori accessi e scuri dell'ambientazione romana sono particolarmente accesi, quasi onirici. Anche il comportamento dei personaggi, specialmente dei protagonisti, \u00e8 molto impudente e rozzo. Specialmente le scene di violenza e di amore sono assai vivide, cos\u00ec tanto che il film infatti all'epoca fu vietato ai minori di 18 anni.Le scene aggiunte dal regista gi\u00e0 compaiono dall'inizio del film. Encolpio vede scomparso il suo giovane amante Gitone e cos\u00ec se la prende con l'amico Ascilto, che gli dice di aver venduto l'efebo al capocomico Vernacchio. Costui \u00e8 un attore rozzo, che inscena insulsi spettacoli con un'ignorante sceneggiatura e organizzazione dei personaggi che prevede soltanto peti e plagi dai versi di Omero o Virgilio. Gitone \u00e8 stato scelto come Cupido, che impersoner\u00e0 anche un amante di Vernacchio, il capocomico-poeta declamatore.\nUna seconda scena non presente nel \"Satyricon\" di Petronio \u00e8 ambientata dopo il banchetto volgare di Trimalcione in cui Encolpio viene violentato dal capitano di una nave romana che lo cattura come schiavo. Infine costui decide addirittura di rinunciare alla propria moglie e di celebrare una cerimonia nuziale per sposare Encolpio, il quale a malincuore \u00e8 costretto ad accettare. Giunge una nave nemica di quella romana e il suo capitano, intenzionato a rubare tutte le provviste, decapita il comandante.Altre due scene importanti aggiunte nel film di Fellini sono quella in cui Encolpio scopre di essere impotente da parte di una grassa veggente nera, che comunica con il dio Priapo, simbolo della fecondit\u00e0 sulla Terra. L'ultima \u00e8 ambientata prima in una grande magione romana dove sia il padrone che i suoi liberti se la spassano in giochi e in piaceri sessuali, poi in un'arena. Encolpio si trova costretto a fronteggiare un gladiatore nelle vesti del celebre Minotauro che cerca di ucciderlo. Di conseguenza Encolpio scoppia in lacrime e cos\u00ec il gladiatore, mosso da un amore improvviso per quel fanciullo, lo abbraccia e poi lo bacia passionalmente sulla labbra.\nLa seconda versione cinematografica dell'opera di Petronio \u00e8 il \"Satyricon\" di Gian Luigi Polidoro (uscito nella stessa data di produzione del film di Fellini), con Ugo Tognazzi che impersona il rozzo Trimalcione. Anche questo film come il precedente \u00e8 ambientato nella Roma di Nerone e possiede allo stesso modo notevoli modifiche. Ad esempio in questa versione i protagonisti si trovano alle prese con una magione lasciata loro in eredit\u00e0 da un lontano parente. Tuttavia gli elementi principali della trama del \"Satyricon\" originale sono sempre presenti nella pellicola.\nL'ultima versione cinematografica del \"Satyricon\" \u00e8 una parodia del film di Federico Fellini: il \"Satiricosissimo\" di Mariano Laurenti (1970). I protagonisti sono il celeberrimo duo comico Franco Franchi e Ciccio Ingrassia (Franco &amp; Ciccio) che si trovano nella Roma del presente. Sulla Via Appia Franco e Ciccio lavorano per un noto ristorante romano che, dopo l'uscita del film di Fellini, ha cambiato gestione, mettendo in mostra un arredamento e un servizio che rievoca gli antichi costumi della Roma ai tempi di Nerone. Perfino i gestori e i camerieri del locale hanno l'obbligo di parlare latino con i clienti: perlopi\u00f9 imprenditori e cafoni arricchiti che ricordano molto Trimalcione.Durante una sera Franco e Ciccio, in vesti di servitori, rompono una grossa brocca di vino ritenuto \"risalente al 57 a.C.\". Vengono cacciati a frustate e i due, finiti in un bosco, si addormentano esausti. Il giorno dopo i due si risvegliano in un prato con dei palazzi e dei templi che ricordano la Roma Imperiali. Infatti Franco e Ciccio sono esattamente tornati indietro nel tempo e vengono arrestati subito da due guardie che li conducono nella villa di Petronio Arbitro che li accoglie come propri schiavi. Franco, completamente ignorante, non sa come comportarsi in quell'epoca cos\u00ec avversa a lui, mentre Ciccio, appassionato lettore del \"Satyricon\" nella \"sua\" epoca, sa esattamente come muoversi in quel campo minato. Ora il compito dei due personaggi e di Petronio \u00e8 quello di salvare l'imperatore Nerone da ripetute congiure che gli vengono ordite contro da Pisone e da Tigellino. Infatti Nerone crede che sua madre Agrippina sia l'origine di tutti gli attacchi che gli vengono perpetrati contro, cos\u00ec ordina a Petronio e ai due schiavi Franco e Ciccio di diventare i suoi \"agenti segreti\"."}
{"id": "381126", "revid": "1543377", "url": "https://it.wikipedia.org/wiki?curid=381126", "title": "Monte Iudica", "text": "Il Monte Iudica ricade nel territorio di Castel di Iudica, a circa 50\u00a0km da Catania, in un'area compresa tra i fiumi Dittaino e Gornalunga (l'antico Erykes). Il monte, oltre ad avere un notevole interesse naturalistico e paesaggistico, riveste una grande importanza perch\u00e9 fu punto di incontro di culture e civilt\u00e0. \nScavi.\nEsplorato gi\u00e0 agli inizi del Novecento da Paolo Orsi, Monte Iudica \u00e8 un importante centro indigeno.\nGli scavi condotti in quest'area, che \u00e8 sottoposta a vincolo archeologico e paesaggistico dal 1998, hanno messo in luce sulla parte sommitale del rilievo (E) una porzione dell'abitato costituito da ambienti addossati alla roccia e la necropoli (SE) costituita da tombe a camera scavate nella roccia.\nDa entrambi questi contesti provengono materiali di tradizione indigena, contenitori per derrate, pithoi ed anfore da trasporto di varie officine che attestano la vivacit\u00e0 del centro che presenta una forte connotazione indigena ed il suo maggior sviluppo nella seconda met\u00e0 del VI secolo a.C. con una parabola discendente agli inizi del V secolo a.C.\nA partire dal 2015 il sito \u00e8 nuovamente oggetto di rinnovato interesse scientifico, essendo stato sede di un corso di Sistemi Informativi Territoriali applicati all'Archeologia, che avr\u00e0 un seguito , a partire da giugno 2016, in importanti scavi archeologici, ad opera della Soprintendenza di Catania. \nDa menzionare, inoltre, sul monte la presenza di edifici di epoca pi\u00f9 recente, che testimoniano una continuit\u00e0 di vita in quest'area:\nUna zona della cima del monte Iudica \u00e8 conosciuta con il nome di \"u Sautu 'a Vecchia\" (\"il Salto della Vecchia\"), derivato da un leggendario episodio. All'epoca della conquista normanna, si racconta infatti che una giovane, Emidia, si fosse travestita da vecchia per ingannare i Saraceni, ma venne da questi gettata in un dirupo. Tuttavia il gesto permise ai Normanni di conquistare il castello.\nA partire dal 2005 l'episodio leggendario \u00e8 stato rievocato in una manifestazione promossa dal comune.\nAccessi:"}
{"id": "381158", "revid": "125837774", "url": "https://it.wikipedia.org/wiki?curid=381158", "title": "Max Stirner", "text": "Stirner ha avuto molti ammiratori (anarchici, futuristi, illegalisti, situazionisti, nicciani, antipolitici e perfino reazionari-controrivoluzionari e fascisti) da una parte, e molti detrattori o critici dall'altra, come i comunisti, che lo accusarono d'opportunismo, molti liberali e gli anarco-capitalisti, che invece gli contestarono certe conclusioni logico-concettuali della sua definizione d'individuo, per il quale potrebbe dunque fornire un viatico morale a \u00abdittatori\u00bb, \u00abconquistatori\u00bb, \u00abguerrafondai\u00bb, \u00abdelinquenti\u00bb e \u00abparassiti pseudo-rivoluzionari\u00bb ed infine i religiosi, che lo tacciarono di filo-libertinismo per il suo ateismo immoralista. Isolato e solitario, fu anche definito, da Fritz Mauthner, un semplice \u00abribelle interiore\u00bb apolitico, interpretando istanze morali individuali non politiche.\nGiovane esponente della sinistra hegeliana, poi distaccatosene a causa del loro imperante idealismo, Stirner viene generalmente ritenuto un precursore dell'esistenzialismo ateo, del nichilismo e dell'anarco-individualismo, sebbene il suo anarchismo, in senso stretto, non sia propriamente da intendersi come una qualche ideologia a sbocco movimentista, in quanto le sue idee furono fondamentalmente di natura etico-morale ed a carattere rigorosamente individuale. In vita fu descritto come una persona schiva e modesta, e nei suoi scritti ag\u00ec e parlo unicamente per s\u00e9, non indicando mai - direttamente od indirettamente - ad alcuno a compiere alcuna azione politica organizzata e non adoper\u00f2 il termine anarchico per definirsi o per designare il suo pensiero. Pi\u00f9 che chiedere o impegnarsi attivamente per l'abolizione dello Stato, egli semplicemente ne rifiuta filosoficamente la pretesa legittimit\u00e0.\nStirner nega esplicitamente di sostenere una posizione filosofica assoluta, aderendo dunque al relativismo, aggiungendo inoltre che dovendosi necessariamente assegnare a un qualche \u00ab-ismo\u00bb preferirebbe che sia \u00abl'egoismo\u00bb, parola che dal punto di vista filosofico non porta il significato negativo di colui che fa solo il suo interesse danneggiando gli altri. L'Unico di Stirner infatti agisce per s\u00e9, senza proporre ipotesi di governi o pi\u00f9 in generale una qualche azione politica. Ciononostante, il suo pensiero esercit\u00f2 una certa influenza sul movimento anarchico organizzato a partire dal secolo successivo, in particolar modo su quella corrente denominata poi anarco-individualismo, ma anche sulle correnti dell'anarco-comunismo e dell'anarco-sindacalismo. Viene qualche volta associato all'egoismo psicologico (ossia l'idea secondo cui ogni individuo faccia qualsiasi azione, anche altruistica, per un mero fine egoistico), ma questa ipotesi fu rigettata dallo stesso Stirner.\nPrincipalmente nel suo \"opus magnum\", intitolato \"L'Unico e la sua propriet\u00e0\", Stirner sostiene come le religioni e le ideologie siano sostanzialmente fondate su superstizioni, denunciando dunque come tali il comunismo, il liberalismo, il nazionalismo, il socialismo, lo statalismo e l'umanesimo, anche se in realt\u00e0 non vi si esprime in totale contrasto. Egli mantiene comunque una minima parte di etica e altruismo, se l'egoista ritiene giusto associarsi con altri. Lo Stato, come ogni organismo autoritario, \u00e8 invece il nemico naturale dell'individuo. Tuttavia nell'ideologia stirneriana egli pu\u00f2 servirsene, aggirandone le regole fino a che ne ha bisogno, cosa che separa Stirner dalle concezioni liberali, proprio come il suo anticapitalismo di fondo, alternativo a ogni concezione socioeconomica borghese.\nBiografia.\nLe informazioni sulla vita di Stirner sono poche e frammentarie, tanto che la maggior parte di esse si conoscono grazie a John Henry Mackay, che pubblic\u00f2 nel 1898 la prima biografia di Stirner, raccogliendo informazioni da varie fonti, come documenti e testimonianze scritte e orali contribuendo alla sua fortuna postuma. Di lui manca qualsiasi fotografia o ritratto sicuro eseguito da contemporanei, se si esclude una caricatura del gruppo dei Liberi e un disegno, entrambi opere a matita e di scarso valore artistico, eseguiti da Friedrich Engels su richiesta di Mackay, a memoria e circa quarant'anni dopo, fatto che ha dato origine a equivoci, tanto che spesso alcune foto di autori correlati al suo pensiero come l'anarco-individualista statunitense Benjamin Tucker o altri come Rudolf Steiner e Samuel Beckett vengono confuse popolarmente per immagini di Stirner. Un ritratto coevo di Stirner, l'unico mai realizzato, venne forse fatto eseguire sul letto di morte del filosofo dall'amico e collega Bruno Bauer, ma \u00e8 andato perduto. Secondo alcuni, come riporta Mackay, i ritratti potevano essere due e non si sa se Bauer fece eseguire un dagherrotipo post mortem di Stirner o una maschera mortuaria come era d'uso, dato che nulla \u00e8 stato ritrovato.\nAltri suoi ritratti vennero eseguiti sulla base degli schizzi di Engels, come quello di F\u00e9lix Vallotton nel 1900 o molti dipinti e illustrazioni recenti sia amatoriali che dipinto Talvolta viene raffigurato con i capelli neri, ma in realt\u00e0 era biondo come risulta dalle testimonianze. Mackay raccolse infatti da conoscenti una sua descrizione fisica e caratteriale:\nIl suo pseudonimo deriva da un soprannome che gli era stato dato dai compagni di scuola proprio a motivo della sua alta fronte. La parola tedesca \u00abStirn\u00bb significa appunto fronte.\nNei ritratti \u00e8 rappresentato sempre senza i baffi descritti. Anche Engels ha lasciato qualche descrizione pi\u00f9 che altro caratteriale:\nEngels ha inoltre scritto di Stirner sotto forma di poesia:\nDi carattere riservato, Stirner condusse un'esistenza abbastanza appartata e solitaria (a parte qualche anno come membro del gruppo della sinistra hegeliana), non immune da eventi tragici e difficolt\u00e0.\nGiovinezza, studi e famiglia.\nJohann Kaspar Schmidt nacque il 25 ottobre 1806 a Bayreuth, citt\u00e0 della Baviera settentrionale e all'epoca parte del Regno di Baviera, figlio di Albert Christian Heinrich Schmidt (1769\u20131807), un intagliatore di flauti e di altri strumenti musicali; e di Sophia Eleonora Reinlein, entrambi luterani. Circa sei mesi dopo la sua nascita il padre mor\u00ec di emorragia seguita a eccessivo sforzo fisico all'et\u00e0 di trentasette anni e dopo due anni la moglie si rispos\u00f2 con un aiuto-farmacista, Heinrich Ballerstedt. La madre e il patrigno si trasferirono a Kulm, allora sotto controllo prussiano. Il bambino all'inizio rimase con una zia, ma li raggiunse pi\u00f9 tardi.\nNel 1818 a dodici anni torn\u00f2 a Bayreuth e fu accolto dalla famiglia del padrino. Nel 1819 intraprese gli studi classici al \"Gymnasium\" locale. Nel 1826 si iscrisse all'Universit\u00e0 di Berlino, dal 1828 al 1829 frequent\u00f2 l'Universit\u00e0 di Erlangen e nel 1829 l'Universit\u00e0 di K\u00f6nigsberg in Prussia. Il tutto dur\u00f2 cinque semestri di studio, seguiti poi da un lungo viaggio per la Germania, dove riusc\u00ec a seguire qualche lezione di Friedrich Schleiermacher e Georg Wilhelm Friedrich Hegel, di quest'ultimo in particolare quelle sulla filosofia delle religioni, sulla storia della filosofia e sulla filosofia dello spirito soggettivo. Nel 1833 si trasfer\u00ec a Berlino, dove studi\u00f2 per due semestri a cui seguirono ulteriori interruzioni, dovute forse ai problemi mentali che afflissero la madre, che lo port\u00f2 con s\u00e9 nella capitale. Nelle lezioni di Hegel venne a conoscenza anche dell'antica filosofia del taoismo cinese di Lao-tzu, che tratta in minima parte nel suo corso.\nNell'aprile 1835 Stirner fu candidato all'insegnamento di cinque materie (filosofia, storia, lingue antiche, tedesco e istruzione religiosa), ma non accett\u00f2 e si limit\u00f2 a fare lezioni di latino gratuite per diciotto mesi. Nel 1837 spos\u00f2 la figlia di ventidue anni della sua padrona di casa Agnes Klara Kunigunde Burtz, ma mor\u00ec di parto un anno dopo dando alla luce un figlio, nato prematuro e di cui non si sa nulla. Da una nota dello stato civile di divorziato di Stirner, al momento della morte (\u00abnon madre, non moglie, non figli\u00bb) si pu\u00f2 dedurre che il figlio di Stirner non sia vissuto a lungo. Il suo patrigno mor\u00ec nel 1835 e nel 1837 sua madre fu ricoverata in un manicomio di Berlino, dove secondo Mackay mor\u00ec nel 1859.\nLiberi e sinistra hegeliana.\nNel 1839 ottenne la cattedra di insegnante di storia e letteratura alla Lehr- und Erziehungsanstalt di Mme. Gropius, una scuola per ragazze dell'alta borghesia, situata al numero 4 del K\u00f6llnischer Fischmarkt, Berlino. Nello stesso anno frequentava un gruppo di giovani Hegeliani chiamati \"Die Freien\" (Liberi), tra cui figurano tanti nomi che avrebbero poi composto parte della filosofia tedesca del XIX secolo come Bruno Bauer, Arnold Ruge, Ludwig Feuerbach, Friedrich Engels e in seguito anche Karl Marx. Engels e Stirner erano molto amici, ma non \u00e8 chiaro se egli frequent\u00f2 mai di persona Marx. I Liberi erano soliti riunirsi da Hippel's, una birreria sulla Friedrichstra\u00dfe. Un famoso contemporaneo di Stirner, nonch\u00e9 conterraneo prussiano e collega, fu anche Arthur Schopenhauer, giovane insegnante e collega di Hegel, ma entrambi sembrano ignorare la reciproca esistenza.\nIn questo gruppo conobbe anche Marie Wilhelmine D\u00e4hnhardt (1818\u20131902), che poi nel 1843 divenne la sua seconda moglie. Ernst Dronke nella sua opera \"Berlin\" in cui descrive il clima berlinese della met\u00e0 degli anni quaranta del XIX secolo rievoca la scandalosa scena del matrimonio, con gli amici che incuranti giocano a carte, gli sposi che si sono dimenticati gli anelli e Bruno Bauer che per rimediare ne toglie due di ottone dal suo borsellino.\nLe sue prime stesure risalgono al 1842, quando pubblic\u00f2 due corti articoli sulla \"Rheinische Zeitung\", testata giornalistica fondata da Karl Marx nello stesso anno: \"Das unwahre Prinzip unserer Erziehung oder der Humanismus und Realismus\" (\"Il falso principio della nostra educazione o dell'umanesimo e realismo\") e \"Kunst und Religion\" (\"Arte e religione\"). Il primo \u00e8 un articolo pedagogico che propone il contrasto verso l'educazione dei bambini secondo norme esterne e una maggiore coltivazione delle loro predisposizioni con lo scopo di renderli caratteri sovrani, il secondo la recensione dell'opera di Bruno Bauer \"La tromba dell'ultimo giudizio contro Hegel ateo ed anticristo\". Contribu\u00ec anche al \"Leipziger Allgemeine Zeitung\".\nPubblicazione de \"L'Unico e la sua propriet\u00e0\" e ultimi anni.\nLa stesura della sua opera maggiore, \"L'Unico e la sua propriet\u00e0\", avvenne tra il 1843 e la met\u00e0 del 1844. Venne stampata alla fine del 1844, essendo gi\u00e0 disponibile a novembre, ma l'edizione \u00e8 comunque postdatata al 1845. \"L'Unico e la sua propriet\u00e0\" viene sequestrato dalla censura, ma subito dissequestrato poich\u00e9 ritenuto dalle autorit\u00e0 cos\u00ec incomprensibile e assurdo da essere poco pericoloso. L'opera ebbe un discreto successo critico, attacc\u00f2 ed ebbe risposta da Bruno Bauer, Ludwig Feuerbach, Moses Hess e Arnold Ruge. A ci\u00f2 segu\u00ec la critica di Engels e Marx ne \"L'ideologia tedesca\", in particolare nella parte denominata \u00abSan Max\u00bb. Attrasse anche l'attenzione di letterati quali Bettina von Arnim e Kuno Fischer.\nSubito prima della pubblicazione del libro Stirner lasci\u00f2 il suo lavoro e visse per due anni sperperando l'eredit\u00e0 della moglie, che lo lasci\u00f2 alla fine del 1846, partendo con un altro uomo per l'Inghilterra e poi per l'Australia. Avrebbe poi scritto a Mackay che non aveva mai amato n\u00e9 rispettato il marito (essendo lei divenuta poi una fervente credente cattolica e andando a vivere in una comune) ed era perci\u00f2 abbastanza riluttante a parlarne. Disse che Stirner era \u00abun uomo astuto\u00bb e che la loro unione fu principalmente una coabitazione pi\u00f9 che un matrimonio. Mor\u00ec a Londra nel 1902 dopo aver cambiato nome in Mary Smith. La dedica de \"L'Unico e la sua propriet\u00e0\" \u00e8 a Marie, sebbene qualcuno abbia sottolineato un certo sarcasmo in questa azione.\nSuccessivamente Stirner, che aveva investito (in gran parte finanziato dalla moglie stessa) con scarso successo in un'impresa di trasporto e vendita del latte, fin\u00ec due volte arrestato per debiti (dal 5 al 26 marzo 1853 e dal 1\u00ba gennaio al 4 febbraio 1854) e nemmeno il denaro della madre (peraltro scarso), entrato in suo possesso a causa dell'infermit\u00e0 mentale e fisica della donna, bast\u00f2 a coprirli. Si mise allora a lavorare come traduttore, traducendo in tedesco Jean-Baptiste Say e Adam Smith e forse scrivendo qualcosa per il \"Journal des \u00f6sterreichischen Lloyd\", pi\u00f9 che altro articoli di critica letteraria; scrisse poi due risposte ai detrattori, \"Il falso principio della nostra educazione\" e \"La societ\u00e0 degli straccioni\" (una dura critica sia al comunismo marxiano sia al liberalismo borghese). Compil\u00f2 anche una \"Storia della reazione\" e il testo \"I filosofi reazionari\", un insieme di citazioni altrui (Maistre, de Bonald e altri filosofi della Restaurazione), intervallate da commenti di Stirner nello stile corrosivo dell\"'Unico\".\nStirner mor\u00ec in povert\u00e0 a quarantanove anni il 26 giugno 1856 (non il 25 come si era inizialmente supposto e come spesso viene ancora riportato) a causa di setticemia, causata dall'infezione di un carbonchio sul collo e dalla puntura di un insetto velenoso. Alcuni hanno ipotizzato che si trattasse invece di un cancro della pelle, dato che il certificato di morte riporta il decesso per \u00abtumore comune\u00bb in seguito a infezione in quanto all'epoca il termine veniva usato come sinonimo di tumefazione, ma non \u00e8 escluso si trattasse di una neoplasia come l'epitelioma o il melanoma. Pochi amici presenziarono al funerale e tra i giovani hegeliani solo Bruno Bauer.\nIl 17 marzo 1859 la madre di Stirner mor\u00ec in manicomio, di \u00abinfermit\u00e0 dovuta a vecchiaia\u00bb. Gli eredi dei pochi beni di Stirner (le sue carte) furono i cugini, figli dello zio Johann Gottlieb Reinlein. Poco tempo dopo la morte del filosofo l'amico Ludwig B\u00fchl organizz\u00f2 una colletta e fece erigere una modesta lapide. Nel 1892 fu sostituita dalla lapide odierna, finanziata ed eretta per decisione di John Henry Mackay.\nFortuna postuma.\n\"L'Unico e la sua propriet\u00e0\" ebbe pubblicazioni postume in lingua non tedesca solo parecchi anni dopo, tra cui l'Italia nel 1902 per una casa editrice di ispirazione anarchica e con prefazione del traduttore Ettore Zoccoli, che prendeva per\u00f2 le distanze dalle idee strettamente individualiste che venivano esposte nel volume.\nStirner rimane tuttora al centro di un dibattito diffuso e animato, con un'ampia letteratura secondaria che compare in tedesco, italiano, francese e spagnolo mentre in inglese vi sono solo interventi che sottolineano le interpretazioni anarchica ed esistenzialista del suo pensiero. Infatti il pensiero di Stirner ha cominciato ad avere effetto sulla filosofia politica solo a partire dagli inizi del XX secolo sia nell'anarchismo anticapitalista sia altrove, come nel fascismo o talvolta anche nell'anarco-capitalismo di matrice libertariana, sul miniarchismo liberale e nell'individualismo senza ulteriori aggettivi, sottolineando spesso l'enfasi posta dallo stesso Stirner sull'importanza della propriet\u00e0 e dell'individuo, ma secondo molti erroneamente.\nPensiero politico e filosofico.\nSe Ludwig Feuerbach prima di lui aveva criticato Georg Wilhelm Friedrich Hegel e la religione poich\u00e9 sottraevano all'uomo il suo primato di essere sensibile e sociale, Stirner va oltre, utilizzando la stessa dialettica hegeliana, contendendo il campo al materialismo dialettico e storico di Karl Marx e Friedrich Engels. A suo avviso Feuerbach cerca ancora l'essenza dell'uomo, cos\u00ec come Hegel, innalzando al posto del divino la natura umana come essere supremo, rendendo la tirannia divina ancora pi\u00f9 potente, essendo questa immanente e non trascendente come la divinit\u00e0 cristiana.\nQuesta critica \u00e8 estesa a vari membri della sinistra hegeliana che avevano concezioni differenti del concetto di natura umana (dal concetto di cittadinanza a quello di lavoro umano), ma che tutti vedevano come qualcosa di superiore. L'io per\u00f2 non \u00e8 l'uomo e secondo Stirner si deve superare l'uomo in generale poich\u00e9 l'io \u00e8 un Unico, un essere irripetibile e irriducibile che non si deve lasciare sottomettere o strumentalizzare da scopi o fini che non siano i propri e a causa dei quali non sarebbe pi\u00f9 padrone di s\u00e9 stesso. Stirner pone l'individuo (n\u00e9 buono n\u00e9 cattivo, ma semplicemente s\u00e9 stesso, spogliato di ogni struttura) al centro del mondo di ognuno e questo individuo si assoggetta a regole altrui solo se lo ritenga conveniente per s\u00e9, se pu\u00f2 avere dei vantaggi o evitare degli svantaggi (come rischiare la vendetta di altri individui), altrimenti \u00e8 soggetto solo alle proprie leggi personali. La libert\u00e0 per essere veramente tale non pu\u00f2 derivare da una concessione altrui, ma essere il frutto di una propria conquista: \u00abSi pu\u00f2 perdere la libert\u00e0, ma la libert\u00e0 spetta solo a noi\u00bb. Questa \u00e8 una scelta revocabile che si presenta all'individuo in ogni momento della sua vita e questi deve avere la propriet\u00e0 della libert\u00e0 perch\u00e9 non basta dirsi liberi, l'io deve poter fare o non fare ci\u00f2 che desidera. A Stirner non interessa realizzare l'ideale della libert\u00e0, quello a cui punta \u00e8 di avere la libert\u00e0, l'uomo diventa libero se riesce a sottoporre la libert\u00e0 al proprio volere; e non basta l'ideale e in questa concezione l'altruismo risulta essere solo un egoismo mascherato, come nella natura stessa. Tuttavia egli non accetta pienamente l'egoismo psicologico.\nSe Stirner viene universalmente (a torto o a ragione) indicato come il vero precursore di Friedrich Nietzsche e di tutti coloro che a Nietzsche si sono ispirati, dell'anarco-individualismo e anche di gran parte del moderno esistenzialismo ateo, i precursori del pensiero stirneriano sono considerati alcuni pensatori libertini e altri legati al movimento culturale tra l'ultimo illuminismo radicale e l'individualismo sfrenato di alcuni romantici, tra cui il Marchese de Sade nei panni di filosofo, Vittorio Alfieri e William Godwin. Volendo guardare indietro nel tempo c'\u00e8 anche qualche somiglianza col cinico Diogene di Sinope o con le diverse concezioni di contrasto tra physis e nomos nei sofisti quali Callicle, Trasimaco e soprattutto Antifonte, e con Epicuro. Sebbene come Nietzsche sia stato erroneamente identificato come esponente del nichilismo e dell'irrazionalismo, molte delle sue pagine sono animate da un estremo razionalismo che rifiuta ogni metafisica e ogni fede. A conferma di ci\u00f2 Stirner \u00e8 stato inoltre avvicinato alle dottrine del positivismo, in particolare del positivismo giuridico.\nL'unione degli egoisti di Stirner \u00e8 stata presa come base di sviluppo per l'anarco-sindacalismo e secondo lo storico Max Nettlau non pu\u00f2 che essere letto in chiave socialista.\n\u00abL'Unico\u00bb stirneriano e il rifiuto delle religioni.\nUn individuo \u00e8 effettivamente libero solo se spetta a lui decidere se e quando limitare la propria libert\u00e0 per fini a lui propri. Il fatto stesso di avere interazioni con altri individui rende infatti impraticabile la libert\u00e0 assoluta perch\u00e9 la libert\u00e0 di un individuo non pu\u00f2 coincidere con quella di un altro. L'importante per Stirner \u00e8 che l'interazione e il conseguente sacrificio in termini di libert\u00e0 costituisca una libera scelta da parte dell'individuo, finalizzata a una maggiore utilit\u00e0 per s\u00e9 medesimo non altrimenti realizzabile. L'egoismo o individualismo di Stirner non coincide infatti n\u00e9 con il solipsismo n\u00e9 con l'apologia di un'utopica libert\u00e0 assoluta.\nIl rifiuto di Stato, Chiesa, religioni, istituzioni o societ\u00e0 non \u00e8 dovuto al fatto che tali entit\u00e0 limitano la libert\u00e0, quanto al fatto che la limitano per fini che non appartengono all'Unico (se egli \u00e8 in disaccordo con essi). Di fronte al singolo tutto ci\u00f2 che \u00e8 in suo potere si connota come propriet\u00e0 di esso, una propriet\u00e0 estendibile tanto quanto \u00e8 il potere in possesso dell'Unico. Stirner giunge a divinizzare l'Unico:\nPer sfruttare il proprio potere l'Unico pu\u00f2 utilizzare ogni mezzo desideri, non esclusi l'ipocrisia e l'inganno, salvo che altri Unici non riescano a impedirglielo. Dal punto di vista delle istituzioni politiche non vi pu\u00f2 essere alcun rapporto tra istituzioni e libert\u00e0 dell'individuo. Il diritto, non essendo frutto della volont\u00e0 dell'individuo, si pone al di fuori della sua individualit\u00e0 in quanto \u00e8 stato elaborato con strumenti che esulano da essa.\nPoich\u00e9 i diritti gli sono concessi e non sono atto della propria libert\u00e0, ci\u00f2 basta a Stirner per considerarli un qualcosa che la imbriglia in quanto non \u00e8 l'Unico che si appropria dei diritti perch\u00e9 questi sono qualcosa che gli altri concedono, importa poco se questa concessione avvenga a opera di pochi, uno o molti. Si tagliano cos\u00ec i ponti anche con una concezione politica ultrademocratica in quanto la societ\u00e0 democratica pretende anch'essa di annettere automaticamente tutti gli individui a prescindere dalla loro volont\u00e0. Un Unico pu\u00f2 accettare anche la democrazia, ma solo se gli conviene farlo e se ne ha la volont\u00e0. L'unica forma di collettivit\u00e0 accettabile per Stirner \u00e8 difatti un'associazione di egoisti nella quale ciascun Unico entra solo per il proprio tornaconto. Un'associazione di tale tipo sarebbe basata sulla convergenza revocabile di pi\u00f9 egoismi per scopi ben precisi.\nEgoismo etico stirneriano.\nL'egoismo etico stirneriano \u00e8 pi\u00f9 di tutto un individualismo caratterizzato dall'amore per s\u00e9 stessi, non dalla volont\u00e0 di danneggiare altri. Stirner \u00e8 stato ritenuto da alcuni per le sue provocatorie e paradossali prese di posizione un asociale-solipsista che esalta la figura dell'individuo in lotta contro tutto e tutti, ad esempio da George Woodcock, anarchico canadese del XX secolo. In realt\u00e0 Stirner riconosce la socialit\u00e0 innata nell'uomo e il bisogno dell'uomo di vivere con gli altri: \u00ablo stato primitivo dell'uomo non \u00e8 l'isolamento o la solitudine, ma la societ\u00e0\u00bb.\nStirner considera positivo l'associarsi per libera scelta (associazionismo) mentre considera in modo negativo quelle societ\u00e0 basate sulla costrizione, l'abitudine, la gerarchia e l'autoritarismo in quanto (in polemica con Hegel) societ\u00e0 da disprezzare poich\u00e9 rigide, collettive e sacrali. Per Stirner \u00e8 normale e legittimo che nell'atto di associarsi si rinunci ad alcune libert\u00e0; ci\u00f2 che Stirner non accetta \u00e8 la limitazione della propria individualit\u00e0 che si ritrova nello Stato e nella societ\u00e0 rigida in nome di un patto sociale eterno e sottoscritto da altri. La differenza tra Stato e associazione non sta quindi nella limitazione della libert\u00e0, ma nel differente rapporto che si instaura tra l'individuo e le suddette forme sociali: \u00abLo Stato \u00e8 sacro di fronte a me, all'individuo singolo, rappresenta il vero uomo, lo spirito, il fantasma. L'associazione invece \u00e8 creazione mia, non \u00e8 sacra, non rappresenta un sacro potere al di sopra di me\u00bb.\nStirner respinse anche la presunta vicinanza (fatta propria da alcuni teorici o ispiratori dell'anarco-capitalismo) delle sue teorie con il liberismo sia ne \"L'Unico e la sua propriet\u00e0\" (seppur considerando la concorrenza come un accordo legittimo fra Unici) sia nel testo successivo \"La societ\u00e0 degli straccioni. Critica del liberalismo, del comunismo, dello Stato e di Dio\". Una parte importante de \"L'Unico e la sua propriet\u00e0\" dimostra come non esiste una vera e assoluta libera concorrenza in presenza di uno Stato, seppur minimo, in questo avvicinabile alle teorie citate. La libera concorrenza significa uguaglianza davanti allo Stato, ma l'uguaglianza di fronte al fantasma di uno Stato dissolve quella che \u00e8 la concezione stirneriana dell'Unico come differenza assoluta e non differenza da. Si concorre sempre e solo con la grazia dello Stato, che in altre parole concede diritti (tra i quali quello di potere essere in concorrenza) solo per formarsi dei servi. Infatti buona parte del suo pensiero sottintende un pensiero anti-capitalista di matrice individualista e titanico-romantica.\nSecondo Stirner colui che non pensa ad altro che a s\u00e9 \u00e8 \u00abun uomo che non conosce e non sa apprezzare nessuna delle gioie provenienti dall'interesse e dalla stima che si ha per gli altri\u00bb. Evidenziando inoltre quell'aspetto dell'uguaglianza nella diversit\u00e0 in un pensiero che il filosofo rivolge a tutti: \u00abSono forse realmente degli egoisti coloro che sono associati in un organismo in cui uno \u00e8 schiavo o servo di un altro? [...] Gli schiavi non hanno ricercato questa societ\u00e0 per egoismo, ma essi sono nel loro cuore egoista contro queste belle associazioni. Queste non sono \"associazioni di egoisti\", ma societ\u00e0 religiose, comunit\u00e0 tenute in sano rispetto del diritto e della legge\u00bb.\nDifferenze sostanziali con concezioni fasciste e collettiviste.\nStirner teorizza una sorta di libera cooperazione e libera associazione tra egoisti, senza teorizzare il conseguente ineluttabile innalzamento di un io pi\u00f9 forte che estende il proprio dominio su tutti gli altri, come vorrebbero alcune riletture di estrema destra, quale fu l'interpretazione fascista mussoliniana, distorcendo secondo i critici sia Stirner sia Nietzsche.\nPer il fascismo l'io innalzato, cio\u00e8 il duce o condottiero, diventa intoccabile in quanto guida spirituale protetta dallo Stato in maniera sacrale, quasi gentiliana. Per gli stirneriani tale condottiero pu\u00f2 salire al comando elevandosi sui borghesi, ma non ne ha il diritto eterno (autoritarismo o \"F\u00fchrerprinzip\" che sia), ossia chiunque pu\u00f2 scalzarlo o disobbedirgli se ritiene di farlo in quanto ogni potere imposto sull'unico \u00e8 un abuso. L'unica forma possibile per la liberazione dell'io dalle autorit\u00e0 e dalle istituzioni che cercano di renderlo schiavo e di limitarlo \u00e8 la rivolta individuale, non una rivoluzione.\nRivoluzione e rivolta.\nStirner differenzia la rivoluzione dalla ribellione (\"Emp\u00f6rung\"), asserendo che la prima serve a eliminare delle istituzioni e ricrearne altre mentre la seconda deriva dall'insoddisfazione dell'individuo per un impeto egoistico e non sociale e politico che porta al sottrarsi da ogni istituzione possibile.\nLa ribellione \u00e8 collegabile alla versione individualista della \"Verwirrung\" di Mikhail Bakunin e agli anarchici \u00abdistruttori\u00bb.\nInfluenze.\nIl pensiero di Stirner avr\u00e0 influenza principalmente sul movimento anarchico del XX secolo, prima incentrato solo sui teorici classici come Pierre-Joseph Proudhon e Michail Bakunin, che fu il primo a unire nelle proprie teorie l'anarchismo di Proudhon e William Godwin con quello di Stirner.\nLa filosofia di Stirner, spesso espressa provocatoriamente in iperboli al fine di spiegare meglio il proprio pensiero, ha suscitato a sua volta accesi dibattiti che hanno coinvolto personaggi di estrazione ideologica molto diversa tra loro, tra i quali Karl Marx, Friedrich Engels, Benito Mussolini, il giovane Giovanni Papini, Renzo Novatore e gli esponenti dell'anarco-individualismo, illegalisti come Jules Bonnot e Raymond Callemin, il giurista Carl Schmitt e i situazionisti.\nEsistono anche forti somiglianze del pensiero stirneriano col socialismo libertario e individualista esposto dallo scrittore dell'estetismo inglese Oscar Wilde nel suo saggio \"L'anima dell'uomo sotto il socialismo\" (cfr. anche la voce Oscar Wilde esteta socialista).\nAnarco-capitalismo.\nC'\u00e8 anche chi ha avvicinato Stirner alle ispirazioni di certi anarco-capitalisti e libertariani sulla scia di pensatori statunitensi quali Benjamin Tucker e Lysander Spooner come Ayn Rand, Murray Rothbard e Robert Nozick, ma spesso questa derivazione, seppur le idee di Stirner siano state anche interpretate come individualiste in questo preciso senso, \u00e8 negata sia dagli anarchici (ribadendo l'avversione di Stirner al capitalismo borghese) sia dai liberali, evidenziando la mancanza di rispetto tributata da Stirner ai diritti naturali, specie alla propriet\u00e0 privata altrui che non \u00e8 propriet\u00e0 dell'Unico, all'etica del lavoro e ai valori di qualsiasi tipo (apprezzati ad esempio in ambito di paleolibertarianismo), nonch\u00e9 la sua indifferenza beffarda verso il principio di non aggressione, a cui non riconosce cogenza morale per l'Unico, scrivendo:\nIl giornalista rothbardiano Guglielmo Piombini pronuncia quindi una dura critica allo stirnerismo come ideologia collegabile sia all'autoritarismo e all'estrema sinistra (anarchica socialista o illegalista) sia alla criminalit\u00e0, critica che riprende molti attacchi del passato tra cui quelli del primo traduttore italiano Zoccoli:\nFriedrich Nietzsche.\nUn approfondimento merita il rapporto tra Stirner e Friedrich Nietzsche, ex amico di Wagner, concittadino postumo a Bayreuth di Stirner, ed ex seguace di Schopenhauer. Bernd Laska sostiene che Nietzsche (che a Stirner si ispir\u00f2) non riconobbe esplicitamente i suoi debiti nei confronti di Stirner e anzi confid\u00f2 ad alcuni suoi allievi il timore di essere accusato di plagio nei suoi confronti. Neg\u00f2 di aver mai letto il suo libro, cosa che invece risult\u00f2 alcuni anni dopo la sua morte. Questa opinione di Laska \u00e8 per\u00f2 criticata da altri.\nNei commentari dell'edizione critica Colli-Montinari e nelle numerose biografie sul filosofo gli autori sostengono che Nietzsche abbia mai espresso alcun timore di plagio con i suoi allievi, anche perch\u00e9 negli anni in cui Nietzsche insegn\u00f2 la disciplina di cui era docente era filologia classica e non filosofia. Nietzsche pare inoltre che non fosse in possesso di alcun libro di Stirner, o non risultano tali volumi nel suo archivio.\nL'opinione di Laska si basa invece sul fatto che Adolf Baumgartner, allievo di Nietzsche, avrebbe preso in prestito \"L'Unico e la sua propriet\u00e0\" dalla biblioteca universitaria di Basilea su consiglio di Nietzsche stesso e sul fatto che in un discorso tra Nietzsche e la moglie di Franz Camille Overbeck, un teologo protestante e amico intimo, comparve il nome di Stirner:\nSempre secondo le medesime testimonianze Nietzsche avrebbe definito l'opera di Stirner come \u00abla pi\u00f9 temeraria e consequenziale dai tempi di Hobbes\u00bb. Nietzsche intravide ne \"L'Unico e la sua propriet\u00e0\" un nucleo su cui costruire il proprio nichilismo e da Stirner trasse spunti per \"Il crepuscolo degli idoli\".\nNella cultura di massa.\nA livello popolare e in particolare musicale il cantautore Fabrizio De Andr\u00e9 rivel\u00f2 la sua ammirazione giovanile per Stirner, uno dei motivi per cui si disse anarchico.\nAnche l'attore e drammaturgo Carmelo Bene era un ammiratore di Stirner, che di lui scrisse:"}
{"id": "381159", "revid": "1543377", "url": "https://it.wikipedia.org/wiki?curid=381159", "title": "Franco Neri", "text": "Biografia.\nNato a Torino da genitori calabresi, Franco Neri inizia frequentando la scuola di recitazione e di teatro a cavallo degli anni settanta e ottanta presso il Teatro Sperimentale di Grugliasco diretto da Marco Obby. Nel 1982 il suo primo spettacolo di cabaret \"Professione Meridionale\" riscuote successo nei locali, negli spettacoli all'aperto e nelle pi\u00f9 importanti convention aziendali. Nel 1983 prende parte al film \"Al bar dello sport\" con Lino Banfi e Jerry Cal\u00e0.\nNel 1985 partecipa alla nota trasmissione \"Drive In\" su Italia 1, mentre nel 1986-1987 \u00e8 protagonista delle trasmissioni \"Sub Way\" e \"Tutti i Frutti\" (Quarta Rete TV).\nNel 1988 vince Il Festival della comicit\u00e0 di Osili e nel 1990 il Festival della risata di Viareggio. Nella stagione 1995-96 \u00e8 nel cast di \"Scherzi a parte\".\nNel 1997 \u00e8 vincitore del Festival della risata, citt\u00e0 di Biella, mentre nel 1999 vince il festival \"BravoGrazie\" e partecipa al programma di Rai 3 \"Gnu\" con la regia di Bruno Voglino vincendo il Premio Sarchiapone dedicato a Walter Chiari.\nNel 1999 partecipa come cassiere di un centro scommesse al film \"Tifosi\" con Massimo Boldi e Christian De Sica.\nLa presenza a \"Zelig Circus\" nel 2003 e nel 2004 rafforza la sua popolarit\u00e0, e nel 2005 e nel 2006 conduce \"Striscia la notizia\": egli continua a portare in tour il proprio spettacolo evidenziando quei risvolti della vita dove almeno una volta a tutti \u00e8 successo qualcosa di simile.\nDal 2010 interviene, in veste di opinionista comico, nel corso del programma radiofonico \"La famiglia gi\u00f9 al nord\" sulle frequenze di RTL 102.5 condotto da Fernando Proce, Jennifer Pressman e Sara Ventura.\nNel 2011 partecipa alla Rievocazione Storica della Maschera di Ferro a Pinerolo ricoprendo il ruolo della Maschera di Ferro.\nTelevisione.\nNel 1999 lavora come attore a \"Scherzi a parte\", pi\u00f9 precisamente nello scherzo fatto al cantautore Roberto Vecchioni e a quello che ha colpito l'allenatore Emiliano Mondonico.\nDal 2003 partecipa allo spettacolo televisivo \"Zelig\".\nNel 2005 e nel 2006 conduce \"Striscia la notizia\".\nNel 2009 \u00e8 nel cast di \"Grazie a tutti\", trasmissione condotta da Gianni Morandi su Raiuno.\nBibliografia.\nNel 2004 e nel 2005 pubblica due libri: "}
{"id": "381162", "revid": "1983214", "url": "https://it.wikipedia.org/wiki?curid=381162", "title": "Archivista", "text": "Un archivista \u00e8 una persona addetta alle attivit\u00e0 di ordinamento e gestione di un archivio, sia pubblico, che privato o ecclesiastico.\nProfessionalmente pu\u00f2 essere alle dipendenze di una pubblica amministrazione (un ente pubblico, per esempio) o di un'azienda che, per ragioni sostanzialmente commerciali, fiscali o di inventario, decida di tenere una lista ragionata delle transazioni e/o dei contratti stipulati con la clientela. Si occupa del Protocollo in entrata e in uscita, della classificazione dei documenti, della fascicolazione e dell'inventariazione.\nIn Italia esiste anche la figura dell'archivista come libero professionista: egli opera in tutti i settori merceologici e nelle situazioni pi\u00f9 diverse, spesso con un rapporto di lavoro ad interim o definito in un contratto a progetto, per riordino di archivi. Esistono cooperative, societ\u00e0, studi associati di archivisti.\nLa formazione: laurea in archivistica o diploma di archivistica, paleografia e diplomatica conseguibile tramite un corso biennale, a numero chiuso, presso gli Archivi di Stato. L'associazione di categoria e l'\u00abAssociazione Nazionale Archivistica Italiana\u00bb (ANAI).\nLa parte pi\u00f9 qualificante del lavoro dell'archivista consiste nell'ordinamento dei documenti e nella formazione di un inventario, vale a dire di uno strumento ragionato per agevolare la ricerca di chi, a vario titolo, accede agli archivi. Esso comporta l'esecuzione di delicate operazioni in conseguenza delle quali i diversi documenti sono posti in connessione tra loro.\nIl lavoro archivistico viene dalle Soprintendenze Archivistiche competenti per territorialit\u00e0.\nL'archivio non \u00e8 una biblioteca, ma \u00e8 un insieme di documenti prodotti e ricevuti da uno stesso soggetto (ente, famiglia, azienda...), ogni documento di un archivio \u00e8 legato all'altro dal vincolo archivistico e il riordino deve rispettare la formazione dell'archivio stesso.\nAccade che, in particolari situazioni, l'archivista possa sconfinare dal proprio ambito professionale, trasformandosi in storiografo: se i documenti archiviati lo consentono, come quelli degli Archivi di Stato, l'archivista pu\u00f2 proporsi, attraverso la pubblicazione di particolari documenti, come organizzatore di mostre documentarie e di eventi culturali aventi come fine la valorizzazione del patrimonio archivistico."}
{"id": "381165", "revid": "6923", "url": "https://it.wikipedia.org/wiki?curid=381165", "title": "Cappella di Notre-Dame du Haut", "text": "Notre-Dame du Haut \u00e8 una cappella situata a Ronchamp, presso Belfort in Francia realizzata dall'architetto Le Corbusier secondo i canoni dell'architettura brutalista (cfr. anche razionalismo). \u00c8 considerata uno dei pi\u00f9 celebri esempi di moderna architettura religiosa.\nProgettata a partire dal 1950, la prima pietra venne posata il 4 aprile 1954 e la chiesa fu ultimata il 20 giugno 1955, benedetta il 25 giugno 1955, e consacrata l'11 settembre 2005.\nDescrizione.\nLa costruzione, situata sulla sommit\u00e0 di una montagna, \u00e8 in calcestruzzo armato. \u00c8 costituita da un'unica navata di forma irregolare. Nei lati della navata sono ricavate tre piccole cappelle indipendenti che terminano in tre campanili di forma semi cilindrica. La copertura della chiesa \u00e8 realizzata con una gettata di calcestruzzo modellata come se si trattasse di una grande vela rovesciata.\nPer aumentare il senso di leggerezza dell'insieme la copertura non appoggia direttamente sulle pareti, bens\u00ec su corti pilastrini affogati nella muratura delle medesime. In questo modo, osservando il soffitto dall'interno, si percepisce una lama di luce che penetra tra i muri e la vela in calcestruzzo, come se essa potesse quasi volar via da un momento all'altro.\nLa luce entra inoltre da decine di aperture delle pi\u00f9 varie forme. Feritoie, finestre, vetrate e frangisole che determinano suggestivi effetti di luce valorizzati dal contrasto tra il bianco dell'intonaco ed il grigio sporco del cemento. Ardito ed interessante l'accostamento, proposto da Pierre Gu\u00e9guen tra queste feritoie ed i tagli che Lucio Fontana inizi\u00f2 a praticare pochi anni dopo nelle sue tele: \"Rencontre de luminaristes en des arts differents\". La chiesa \u00e8 stata concepita per essere utilizzata anche all'esterno, dove, sotto l'ampio tetto, si trovano un altare e un pulpito. La costruzione pu\u00f2 ospitare circa 200 persone.\n\"Ho voluto creare un luogo di silenzio, di preghiera, di pace, di gioia interiore\", disse Le Corbusier, il giorno dell'inaugurazione."}
{"id": "381176", "revid": "345405", "url": "https://it.wikipedia.org/wiki?curid=381176", "title": "Pazzano", "text": "Pazzano (, \"Pazzanu\" in calabrese) \u00e8 un comune italiano di 498 abitanti della citt\u00e0 metropolitana di Reggio Calabria in Calabria.\n\u00c8, per numero di abitanti, il paese pi\u00f9 piccolo della Vallata dello Stilaro. Nel periodo borbonico fu importante per essere il principale centro minerario di estrazione del ferro di tutto il Mezzogiorno.\nGeografia fisica.\nTerritorio.\nHa una superficie di 15,57\u00a0km\u00b2 con una densit\u00e0 di 46,3 abitanti/km\u00b2.\nSi trova nella Vallata dello Stilaro tra il Monte Consolino e Monte Stella (il quale rientra nel territorio comunale) a un'altezza di 410\u00a0m s.l.m. \nL'escursione altimetrica \u00e8 di 867 metri, con una minima di 222 m e una massima di 1089 m.\nLa zona \u00e8 classificata ad alta sismicit\u00e0.\nClima.\nDal punto di vista climatico ricade nella zona climatica D secondo la Classificazione climatica, i gradi-giorno sono 1511 e perci\u00f2 il limite massimo consentito per l'accensione dei riscaldamenti \u00e8 di 12 ore giornaliere dal 1\u00ba novembre al 15 aprile.\nDi seguito vengono riportati i dati climatici delle medie mensili riferite agli ultimi 30 anni..\nIdrografia.\nNel territorio del comune di Pazzano nascono il torrente Stilaro, dal quale prende il nome tutta la vallata, e un suo affluente, il Melodare (in dialetto \"Mardari\", in un documento del 1094 conosciuto come Merdate). Lungo il suo corso rimangono i resti dell'industria siderurgica calabrese, una serie di mulini: il Mulino do regnante, Gargano, Poteda1, Poteda 2, Mastru Cicciu e Midia. Sono tutti mulini di tipo greco.\nSono presenti delle sorgenti, denominate \" \"Femmina Morta\", \"Fonte dello Schioppo\"\" e Carcareda.\nOrigini del nome.\nIl nome del paese in passato viene citato in diversi documenti, e si attestano in particolare il nome volgare \"Pazzano\" e quello latino di \"Patianum\".\nNel '700 viene menzionato in tre testi:\nnel terzo libro di Thesaurus antiquitatum et historiarum Italiae di Johann Georg Graeve, in \"De antiquitate et Situ Calabriae\" del 1704: \"In hoc agro pagi sunt Patianum, ubi aurum &amp; argentum &amp; cyancus color nascitur sunt &amp; ferrifodinae:\" (In questo terreno del villaggio di Pazzano, in cui sono nati il colore dell'oro e dell'argento)\".\nNel testo di Pantopologia Calabra del Frate Elia De Amato del 1725: \"Patianum vulg\u00f2 Pazzano\".\nNel 1796 nel Dizionario geografico - istorico - fisico del Regno di Napoli.\nL'etimo della localit\u00e0 \u00e8 incerto e vi sono 6 ipotesi:\nPer quanto riguarda i suoi abitanti, si fa riferimento in italiano come pazzanesi e nel dialetto del paese come: pazzaniti, mentre invece le persone non del posto li appellano nelle tre varianti: pezzan\u00ecsi, pezzan\u00ecti e pezzan\u00f2ti e quindi adottando la radice pezz-.\nStoria.\nPazzano \u00e8 situato tra il Monte Consolino e il Monte Mammicomito, due massicci calcarei che costituiscono un'eccezione nell'aspetto geologico calabrese e che gli studiosi fanno risalire all'et\u00e0 devoniana o pi\u00f9 fondatamente all'epoca giurassica.\nA questa lontanissime origini e alle evoluzioni dei millenni successivi, si deve la presenza nella cavit\u00e0 dei monti di giacimenti di Ferro, il cui sfruttamento risalirebbe all'et\u00e0 magno-greca.\nEt\u00e0 romana.\nNel periodo romano fu istituita tra Pazzano e Stilo una colonia per i \"damnata ad metalla\", ovvero i condannati ai lavori forzati nelle miniere.\nNel 1952, in localit\u00e0 Praca, furono rinvenute 15 monete: 7 elettri punici e 8 siracusane, risalenti al periodo tra il 310 a.C. e il 290 a.C..\nPazzano villaggio normanno e casale minerario di Stilo.\nL'origine del paese \u00e8 legata infatti all'estrazione dei minerali di ferro per lo pi\u00f9 di limonite e pirite, attivit\u00e0 che ha dato origine a un villaggio di minatori in et\u00e0 normanna (come attesta un documento del 1094).\nLa materia prima fornita dalle miniere si ricollega al sorgere nella zona di alcuni rudimentali forni per la fusione del ferro.\nDa antichi documenti risulta che un tempo Pazzano (o meglio il casale di \"Pezzano\", come veniva chiamato) faceva parte della Contea di Stilo insieme con Guardavalle, Stignano, Camini e Riace.\nDa 1231, con la promulgazione della Costituzioni di Melfi entra a far parte amministrativamente del Giustizierato di Calabria Ulteriore.\nSi sa inoltre che dal 1325 vi era un prete, che dipendeva dalla diocesi di Squillace, che si occupava della cura delle anime.\nIn un documento del 1333 si legge che esisteva una ferriera di propriet\u00e0 del convento di Serra San Bruno.\nNel 1520 la ferriera risulta inattiva e le miniere di Pazzano quasi abbandonate e fornivano il poco materiale alle ferriere di Campoli, Trentatar\u00ec, Castel Vetere (Oggi Caulonia), Spadola e Furno.\nIl 10 dicembre 1524 le miniere di Pazzano furono regalate da Carlo V come ricompensa per i servizi prestati a Cesare Fieramosca (fratello di Ettore, vincitore della disfida di Barletta). Nel 1527 le miniere divennero di demanio regio.\nNel 1724 il governo vi fece fabbricare i cannoni per l'esercito.\nNel 1768 la ferriera fu trasferita a Mongiana e a Ferdinandea, per la presenza di boschi e corsi d'acqua e, in et\u00e0 borbonica, di veri e propri impianti metallurgici.\nNel 1783 vi fu un grave terremoto nella zona che abbass\u00f2 drasticamente il numero della popolazione (per la precisione a 857 abitanti) con un danno del valore di 20.000 ducati, ma nessun morto.\nNel 1796, il Dizionario geografico-istorico-fisico del Regno di Napoli definisce Pazzano come casale regio di Stilo della provincia di Catanzaro di 1015 abitanti e facente parte della diocesi di Squillace. Si annota la presenza di una parrocchia e della Chiesa del San Salvatore e della Chiesa del Carmine. L'economia era basata sulla frutticoltura (fichi d'India), vino, olio, gelsi per seta e allevamento.\nDurante il Regno di Napoli e per tutta la durata del Regno delle Due Sicilie, con la legge 132 del 1806 varata l'8 agosto di quell'anno da Giuseppe Bonaparte Pazzano, in quanto casale di Stilo, amministrativamente fa parte del Distretto di Gerace e del Circondario di Stilo.\nPazzano comune autonomo.\nPazzano nel 1811, durante il periodo francese divenne comune autonomo ad opera del commissario Masci che suddivise la contea di Stilo. Il primo sindaco del paese fu Giuseppe Certom\u00e0.\nL'estrazione del materiale minerario continu\u00f2 fino ai primi decenni della seconda met\u00e0 dell'Ottocento all'interno del polo siderurgico di Mongiana, quando cadde la dinastia Borbonica e si insedi\u00f2 il nuovo governo d'Italia, il quale privilegi\u00f2 le attivit\u00e0 industriali del Nord, spingendo all'emigrazione anche degli abitanti di Pazzano. \nAi tempi del Regno delle Due Sicilie Pazzano era uno dei pi\u00f9 importanti centri minerari che rifornivano tutto il Mezzogiorno con 25 miniere.\nCol Decreto Rattazzi, dal 1860 al 1927 amministrativamente il paese rientra nel circondario di Gerace e nel mandamento X di Stilo. Successivamente con l'abolizione dei circondari far\u00e0 solo parte della Provincia di Reggio Calabria (gi\u00e0 esistente).\nL'8 marzo del 1917 il comune d\u00e0 in concessione le miniere per 50 anni al Cavaliere Alessandro Casini, al quale subentr\u00f2 il 28 aprile del 1921 la societ\u00e0 genovese Miniera di Pazzano. Quest'ultima concesse in subappalto le miniere alla Montecatini per circa un anno, ma con lo scadere del contratto, la Montecatini abbandon\u00f2 tutto. In seguito si tent\u00f2 di riaprire le miniere, ma senza esito.\nDagli anni cinquanta in poi anche Pazzano ha subito il fenomeno dell'emigrazione verso il nord Italia per mancanza di lavoro, ma anche verso la Germania, la Francia, l'Australia e gli Stati Uniti.\nNel 1985 \u00e8 stato soggetto del film documentario di Daniele Segre \"Andata e ritorno\"..\nA Sydney, in Australia, la comunit\u00e0 di emigrati pazzanesi si \u00e8 stabilit\u00e0 per lo pi\u00f9 nel sobborgo di Brookvale, soprannominato anche \"pazzaniedu\", piccolo pazzano, e a Narraweena dove si svolge anche la festa del Santo Salvatore australiana.\nUna piccola comunit\u00e0 di emigrati c'\u00e8 anche ad Aliquippa in Pennsylvania, negli Stati Uniti d'America.\nOggi.\nNegli ultimi anni si cerca di recuperare il valore artistico e culturale di Pazzano che la sua storia ha lasciato, dall'eremo di Monte Stella che viene visitato da migliaia di pellegrini alle ormai vecchie miniere.\nCon l'Ecomuseo delle ferriere e fonderie di Calabria si sta realizzando un \"museo della Cultura mineraria\" in costruzione dal 2008, interrotto nel 2009 per mancanza di fondo e ripreso dal 2016.\nA giugno del 2008 si sono iniziati i lavori per creare il museo e ancora oggi non \u00e8 concluso per mancanza di fondi.\nNel 2008 \u00e8 uscito il film documentario ThyssenKrupp Blues, presentato al Festival del Cinema di Venezia, incentrato sulla vita del pazzanese Carlo Marrapodi.\nNegli anni 2010 fu proposta la possibilit\u00e0 di impiantare su una localit\u00e0 di Monte Mammicomito (\"chjana dei lacchi\") delle pale eoliche da ditte private per fornire la zona di elettricit\u00e0 con energie rinnovabili, ma l'iniziativa non \u00e8 andata in porto.\nA fine 2011 il comune ha installato i suoi primi pannelli fotovoltaici.\nNel gennaio 2016 viene inaugurata la prima palestra comunale salvo ormai attendere una nuova funzione.\nA marzo 2017 si eseguono i lavori per la demolizione della Cappella del San Salvatore e partono i primi scavi per il recupero del presunto tempietto bizantino ivi posto ma i cui lavori son stati bloccati.\nAd aprile 2017 partono i lavori per la nuova Cappella del San Salvatore, pochi decine di metri pi\u00f9 in l\u00e0 della passata ubicazione che \u00e8 stata demolita per gli scavi archeologici. La nuova struttura viene usata per la prima volta nella festa del Santo Salvatore del 2018.\nNel 2020 il paese viene inserito nel Cammino Basiliano\nMonumenti e luoghi d'interesse.\nArchitetture religiose.\nChiesa di Santa Maria Assunta in Cielo.\nVi si trovano pregevoli statue lignee nonch\u00e9 una tela del XIX secolo del Frangipane e 4 tele di inizio XX secolo raffiguranti gli Evangelisti.\nSantuario di Monte Stella.\nNel 1562 viene posta la statua della Madonna della Stella in sostituzione della icona della Madonna di culto ortodosso.\nSin dall'inizio alla statua furono attribuiti poteri taumaturgici.\nNel 1643 diventa grancia dell'ordine di San Basilio.\nNel 1743 cappelania manuale.\nNella suggestiva grotta \u00e8 collocata la Madonna della Stella, statua di marmo bianco del 1562 di probabile fattura gaginesca.\nVi si accede scendendo una lunga scalinata (62 scalini) scavata nella pietra.\nNel santuario si trova anche l'immagine dell'Immacolata Concezione e un affresco di arte bizantina (un po' rovinato) raffigurante Santa Maria Egiziaca che riceve la comunione dal monaco Zosimo.\nL'affresco si ritiene sia del X-XI secolo per le ciocche disordinate della sua capigliatura.\nIl raffigurare una santa anzich\u00e9 un santo, fa pensare che vi sia stato per un certo periodo un eremitismo femminile.\nAll'interno della grotta vi sono rappresentazioni della Trinit\u00e0, di Cristo, dell'Arcangelo Michele e la piet\u00e0.\nChiesa del San Salvatore.\nDi recente \u00e8 stato rilevato, durante un lavoro di riqualificazione ambientale, che sotto al suolo della \"Cappella dei minatori\" \u00e8 situata un'altra chiesa di origine bizantina ancora pi\u00f9 antica della famosa Cattolica di Stilo.\nIl nome secondo un atto del 1115 sarebbe \"Agios Salbavr\" ovvero \"Chiesa del Divino Salvatore\", viene anche citato nel Syllabus.\nNel 1325 sarebbe stata aperta al culto, nel libro \"Rationes Decimarum Italie nei sec. XIII-XIV\" (nelle Collettorie dell'Archivio segreto vaticano) si cita che il parroco Leo di Panzano (clericorum Stili) pagasse 2 tar\u00ec di decima alla Diocesi di Calabria.\nNel 1995 operai forestali dell'Azienda Forestale della Regione (AFOR) durante i lavori di riqualificazione ambientale, scoprirono nei pressi della localit\u00e0 \"Mulineda\", a pochi metri dalla Cappella del Santissimo Salvatore una cupola centrale, accidentalmente spaccata da una vanga meccanica. All'istante fu informata la Soprintendenza archeologica della Calabria che sospese i lavori giacch\u00e9, da una prima analisi, tale edificio era riconducibile al periodo bizantino.\nNel 2006, da un'analisi georadiologica e termografica fino a 8 metri di profondit\u00e0 si deduce sia di forma tricora, larga 6 m x 2,5 m.\nSi \u00e8 studiata una possibilit\u00e0 di scavo e recupero, ma la situazione risult\u00f2 complessa poich\u00e9 la chiesa si trova sotto un luogo di culto (l'attuale cappella del San Salvatore) e vicino alla strada Via Nazionale che collega Stilo con Pazzano, che rende difficile l'operazione.\nA marzo del 2017 sono cominciati i lavori di recupero della Cella tricora, l'attuale cappella del San Salvatore \u00e8 gi\u00e0 stata demolita e sono cominciati i primi scavi.\nCappella di San Rocco.\nAntica cappella in Localit\u00e0 \"San Rocco\", forse di origine bizantina, dal 1600 dedicata al culto di San Rocco, ora in grave stato di abbandono, con crepe a rischio crollo.\nNel 2007 \u00e8 caduto su di essa un traliccio.\nAll'interno \u00e8 presente quel che resta di un affresco del 1692.\nGrotta della Madonna della Carcareda.\nIn Localit\u00e0 \"Carcareda\" (chiamata cos\u00ec per la presenza in passato di una piccola cava di calcare) \u00e8 presente, lungo la strada provinciale 98 una grotta scavata in un banco di arenaria con all'interno un affresco della Madonna del Carmelo con in braccio Ges\u00f9 Bambino denominata comunemente \"A Madonna da Carcareda\". \nAttualmente lo stato di conservazione dell'affresco risulta danneggiato con cadute dell'intonaco e del colore.\nNel 2016 \u00e8 stato rimosso un pannello di truciolato su cui era dipinta una Madonna e sostituito con un plexiglass trasparente a protezione dell'affresco..\nRecentemente \u00e8 stato rimosso un pannello di truciolato recante dipinta una madonna, sostituito poi da un pezzo di plexiglass trasparente.\nCappelle.\nMario Squillace ricorda l'esistenza di 10 cappelle a Pazzano, di cui \u00e8 rimasta solo quella del Santissimo Salvatore in contrada \"Chiesa Vecchia\".\nLe altre:\nArchitetture civili.\nFontana Vecchia, Fontana dei minatori.\nNata nel XVIII secolo come Fontana per dissetare i minatori che tornavano dal lavoro, utilizzata dai contadini per dissetarsi, di ritorno dal pesante lavoro nelle contrade di campagna di Pazzano, ora con le sue sei bocche \u00e8 diventato il simbolo di Pazzano.\nResti della ferriere di Pazzano.\nA Pazzano vi erano 25 miniere per l'estrazione del ferro, oramai chiuse, alcune delle quali preservate dal Comune in collaborazione con l'Ecomuseo delle ferriere e fonderie di Calabria per il loro valore nell'archeologia industriale calabrese.\nMulino idraulico \"Vrisa\".\nMulino del XVIII secolo, sito in localit\u00e0 \"Vrisi\", raggiungibile dal sentierio naturalistico e turistico di Monte Stella che parte nei pressi della \"Fontana Vecchia\".\nSociet\u00e0.\nEvoluzione demografica.\nGli abitanti sono 720, distribuiti in 362 nuclei familiari con mediamente 2,21 componenti per famiglia.\nDal 1991 al 2001 c'\u00e8 stato un calo demografico del 16,25%.\nDialetto.\nIl dialetto pazzanese (\"pazzanitu\" in dialetto) \u00e8 una variante del dialetto calabrese meridionale.\n\u00c8 caratterizzato dalla dittongazione di \"u\" e \"o\" come gli altri paesi della Vallata dello Stilaro e delle vicine Serre calabresi della Piana di Serra San Bruno.\nA differenza degli altri paesi della Locride il tempo presente dell'infinito termina in -a anzich\u00e9 in -i.\nNegli ultimi 60 anni ha subito una profonda evoluzione, assimilando sempre pi\u00f9 nuove parole dall'italiano e perdendo quelle pi\u00f9 arcaiche.\nViene parlato sia nell'ambiente familiare sia al di fuori, e viene spesso preferito all'uso dell'italiano che, quando parlato, subisce il forte accento dialettale.\nIl dialetto pazzanese \u00e8 stato usato nella seconda met\u00e0 del '900 in forma scritta dal poeta pazzanito Giuseppe Coniglio nelle sue innumerevoli poesie pubblicate in 3 raccolte e nelle sue commedie teatrali.\nNel 2020 viene pubblicato per Laruffa editore il \"Vocabolario etimologico fraseologico descrittivo del dialetto di Pazzano\" di Tarcisio Taverniti.\nTradizioni e folclore.\nLe feste a Pazzano, come in moltissimi altri piccoli paesi italiani, sono prettamente religiose (se si fa eccezione per quella dei 'Mbeati muorti) e sono:\nLa festa ha inizio nel pomeriggio con l'esecuzione di marce sinfoniche da parte del complesso bandistico pazzanese; alla sera il Santo viene portato in processione per le vie del paese fino alla Fontana Vecchia, dove si svolge uno spettacolo pirotecnico e al termine si scambiano le offerte come ex voto di \"ciciri e cannarozzeda\".\nLa festa del S.S. Salvatore \u00e8 la pi\u00f9 importante delle feste di Pazzano, che attira il maggior numero di persone e di emigrati. Dura 3 giorni con una processione della statua del santo per il paese, la veglia notturna e la tradizionale \"Cumprunti\".\nIl pellegrinaggio ha inizio nei pressi della \"Fontana vecchia\" dal quale si pu\u00f2 salire per un sentiero di montagna che porta in cima al Monte Stella.\nDella durata di tre giorni, la festa si svolge con la processione per le vie del paese, la donazione del tradizionale pane benedetto di San Rocco e uno spettacolo pirotecnico quando il santo arriva al boschetto.\nLeggende.\nVi sono varie leggende su Pazzano.\nLeggenda sulle origini di Pazzano.\nSi narra che una volta nella vallata dello Stilaro dei condannati ai lavori forzati vennero mandati a finire i loro giorni in un luogo isolato, Si scelse allora il burrone tra Monte Stella e il Monte Consolino.\nI tre condannati erano: Pazzano, Spagnolo e Larcara e alle loro caviglie furono legati dei ceppi.\nTutti e 3 riuscirono a liberarsi ma solo Pazzano una volta ritornato su decise di rimanere e fondare un nuovo paese dove poter lavorare.\nE infatti pi\u00f9 tardi si scoprirono i ricchi giacimenti di ferro.\nLeggenda della statua della Madonna della Stella.\nNel 1645 padre Giovanni Fiore da Cropani la mise per iscritto.\nPare che quando nel 1562 venne portata la statua su una nave, si ferm\u00f2 improvvisamente a Monasterace e da essa vi part\u00ec una luce in direzione della grotta di Monte Stella. La statua poi sopra un vitello si inerpic\u00f2 fino alla grotta, dalla quale poi incominci\u00f2 a sgorgare acqua.\nL'acqua venne raccolta in due giare ma esse miracolosamente non si colmavano mai.\nCultura.\nCucina.\nLa gastronomia pazzanese \u00e8 caratteristica della regione Calabria, tipica di una vita contadina.\nL'antipasto \u00e8 a base di salami piccanti, soppressata, formaggio pecorino, ricotta di capra, olive snocciolate e in salamoia.\nIl primo piatto \u00e8 la cosiddetta \"Pasta e casa\", scilatelle ai ferri (steli essiccati di ampelodesmo), fatte in casa e accompagnate da rag\u00f9 con carne di capra, la parmigiana, la pasta e lamb\u00e0 (pasta con lumache) ma anche un piatto invernale come la trippa e patate.\nPer secondi e contorni: Malangiani chjni (melanzane ripiene), melanzane fritte, braciole di melanzane, i pipi chini (peperoni ripieni), frittelle di fiori di zucca, scrajola cu posa (catalogna con fagioli), carne di cinghiale locale o maiale arrosto (\"liciertu\"), Frittuli, frascatuli (una sorta di polenta a base di farina di granoturchia) e da cui si ricavava la \"ruschja\" e fave spastidati. Una volta si cucinavano anche i ghiri, ora non pi\u00f9 poich\u00e9 \u00e8 illegale la caccia ed il roditore \u00e8 dal 2006 nella lista Rossa tra gli animali in maggior pericolo di estinzione nel territorio italiano.\nPer il pesce si cucinava spesso il baccal\u00e0 e lo stocco facile da conservare, ma anche aringhe, boghe (in dialetto: \"vuopi\"), le alici ed il biancomangiare oggi proibito.\nAccompagnano i secondi il pane fatto in casa con farina di grano duro e la pitta.\nTra la frutta pi\u00f9 consumata prodotta localmente: fichi, arance, pere, cachi, uva, prugne, ciliegie, pesche, albicocche, fichi d'India, nocciola, mandorle e noci.\nI dolci sono composti da paste secche come gli amaretti, i mastazzola, le pignolate, la pitta di San Martino, la cicerata, i viscotta cu lavatu (biscotti con lievito madre), i biscotti all'uovo e per finire fichi secchi ripieni di noci.\nLa produzione di miele locale permette anche il consumo di miele di castagno, millefiori, arancio e sulla.\nPiatti tipici delle giornate di festa sono la cuzzupa pasquale, i zippuli, la cicerata, i chjinuli e i laci a Natale, e baccal\u00e0 e stocco alla vigilia, pasta e ceci a San Giuseppe, patrono della citt\u00e0.\nPer quanto riguarda da bere c'\u00e8 il vino locale e l'acqua delle vicine fonti della Vrisi e Mangiatorella.\nLa colazione una volta era a base di latte di capra e biscotti o uovo sbattuto con zucchero mentre la merenda prevedeva pane e olio d'oliva.\nGeografia antropica.\nContrade urbane di Pazzano.\nDi seguito le contrade urbane di Pazzano come sono chiamate in italiano, in dialetto ed una possibile origine etimologica.\nContrade della campagna di Pazzano.\nPazzano ha numerose contrade e frazioni di campagna nel suo territorio.\nIn origine i nomi erano dialettali, e sono stati, nel passato, tutti tradotti e adattati alla lingua italiana.\nEconomia.\nAgricoltura.\nL'economia ora \u00e8 prevalentemente di sussistenza e legata alle misere pensioni di bracciantato agricolo; un tempo invece era sostenuta dall'agricoltura con coltivazioni intensive del territorio circostante di uliveti, vigneti, fave, ceci, piselli e grano.\nSi produce l'olio extra vergine di oliva della Locride.\nIndustria.\nPazzano nel corso della sua storia ha avuto un'industria improntata soprattutto sull'estrazione del ferro dalle cave minerarie (pi\u00f9 di 20) collegata con il centro di Mongiana. \nDal 1957 (anno della nascita) fino al 1975 Pazzano \u00e8 stata la sede dell'impresa \"Sabatino Salvatore &amp; figli\" specializzata negli autotrasporti e in materiale da costruzione. \nSuccessivamente si \u00e8 trasferita nel comune di Stilo.\nAttualmente non sono presenti imprese di rilievo.\nTurismo.\nL'area turistica principale \u00e8 rappresentata dalla zona circostante il Santuario di Montestella, che presenta una zona con area pic-nic e l'ostello \"Don Mario Squillace\".\nSi tratta di un turismo prevalentemente religioso con il sopraccitato eremo di Monte Stella e le feste religiose tradizionali e naturalistico per la bellezza dei luoghi.\nDa percorrere sicuramente il sentiero molto ripido che porta dalla Fontana vecchia alla cima di Monte Stella rimesso in sesto di recente e attrezzato di luoghi per il ristoro.\nLungo il sentiero si pu\u00f2 anche visitare il mulino idraulico del XVIII secolo.\nInfrastrutture e trasporti.\nPazzano \u00e8 situato sulla ex Strada statale 110 di Monte Cucco e di Monte Pecoraro (ora Strada Provinciale 9) la quale a sua volta si pu\u00f2 raggiungere dalla costa jonica con la Strada statale 106 Jonica. \u00c8 collegata al comune di Bivongi con la Strada Provinciale 95 mentre col comune di Stilo con la Strada Provinciale 9 e con Camini dalla Strada Provinciale 98.\nC'\u00e8 un servizio pullman offerto dalla Autolinee Federico per cui Pazzano \u00e8 raggiungibile da Reggio Calabria e dai paesi lungo la strada statale con la linea \"Mangiatorella - Locri\" e la linea \"Reggio Calabria - Catanzaro\".\nAmministrazione.\nPazzano divenne comune autonomo, nel 1809 a seguito del distacco dal comune di Stilo.\nSport.\nHa sede nel comune la societ\u00e0 di calcio US Bivongi Pazzano, nata nel 1968, che ha disputato campionati dilettantistici."}
{"id": "381179", "revid": "44499206", "url": "https://it.wikipedia.org/wiki?curid=381179", "title": "Pool continuo", "text": ""}
{"id": "381188", "revid": "1186321", "url": "https://it.wikipedia.org/wiki?curid=381188", "title": "Aleksandr Sergeevi\u010d Pu\u0161kin", "text": "In filologia egli \u00e8 considerato il fondatore della lingua letteraria russa contemporanea e le sue opere, tra le migliori manifestazioni del romanticismo russo, hanno ispirato numerosi scrittori, compositori e artisti; dette opere costituiscono tuttora tra le pi\u00f9 importanti espressioni della letteratura russa, in quanto nonostante i quasi due secoli passati dalla loro creazione, ci presentano una lingua tuttora viva e attuale. L'Istituto Pu\u0161kin, che si prefigge la diffusione della lingua russa nel mondo, prende il nome dal letterato.\nBiografia.\nLe origini.\nPu\u0161kin nacque a Mosca il 6 giugno (il 26 maggio secondo l'allora calendario giuliano) del 1799. Il padre, Sergej L'vovi\u010d Pu\u0161kin (1767-1848), era un maggiore in congedo, appartenente ad un'antichissima famiglia aristocratica russa, mentre la madre, Nade\u017eda Osipovna Gannibalova (1775-1836), era la figlia di Osip Abramovi\u010d Gannibal (un gentiluomo, a sua volta figlio del maggior generale russo di origine eritrea Abram Petrovi\u010d Gannibal - a cui Pu\u0161kin dedicher\u00e0 l'incompiuto romanzo storico \"Il negro di Pietro il Grande\" - e della di lui seconda consorte Christina Regina Si\u00f6berg, una dama appartenente ad una nobile famiglia di origini scandinave e tedesche), e di Marija Alekseevna Pu\u0161kina, una nobildonna imparentata con lo stesso Sergej L'vovi\u010d (ci\u00f2 faceva dei lontani parenti i genitori del poeta)\nIl futuro poeta venne alla luce in casa Skorcov - dove i Pu\u0161kin, ridotti in ristrettezze economiche, vivevano in affitto -, sulla Mol\u010danovka, all'attuale numero 10 di via Bauman. Il padre era un uomo dedito alla mondanit\u00e0 e molto avaro; P\u00ebtr Andreevi\u010d Vjazemskij, amico di Aleksandr, ne avrebbe tracciato una descrizione corredata da un aneddoto: \u00abEgli era avaro sia con se stesso che con i familiari. Un giorno, durante il pranzo, suo figlio Lev ruppe un bicchiere. Il padre avvamp\u00f2 e per tutto il pranzo continu\u00f2 a brontolare. \"Ma come si pu\u00f2 prendersela tanto per un bicchiere che coster\u00e0 venti copeche\", disse Lev. \"La prego di scusarmi, signore, non venti, ma trentacinque copeche!\"\u00bb. Molto mondana era anche la madre, una donna \u00abdispotica e capricciosa\u00bb.\nNonostante i rapporti con i genitori fossero piuttosto freddi, il secondogenito Pu\u0161kin andr\u00e0 sempre orgoglioso della sua nobilt\u00e0 \"vecchia di 600 anni\" e del suo sangue in parte africano. Non venne educato dai genitori, come s'\u00e8 detto assidui frequentatori di salotti mondani, bens\u00ed dalla nonna materna, dallo zio materno Vasilij, che apparteneva a un circolo letterario d'avanguardia chiamato \"Arzamas\", e dalla balia Arina Rodionovna, il cui nome fu reso celebre dalle liriche che l'autore compose nell'ultimo periodo della sua vita.\nL'infanzia, trascorsa a Mosca, lo vide immerso in un ambiente assai stimolante dal punto di vista culturale. Pu\u0161kin fu messo fin da piccolo a contatto con una realt\u00e0 in cui si discorreva di letteratura, ed ebbe modo di conoscere, tra gli intellettuali che frequentavano la sua casa, Nikolaj Karamzin, pioniere di un rinnovamento linguistico e letterario della letteratura russa. La sua educazione, come quella dei fratelli, fu tuttavia alquanto disordinata; prima dell'ingresso al Liceo imperiale di Carskoe Selo, Pu\u0161kin impar\u00f2 ad apprezzare la lingua e la letteratura francese, avvalendosi della biblioteca paterna. Il poeta non parler\u00e0 mai del periodo precedente al liceo, n\u00e9 negli scritti autobiografici n\u00e9 in quelli letterari. Fu \u00ab un uomo senza infanzia \u00bb: i suoi ricordi pi\u00f9 antichi faranno sempre capo a Carskoe Selo, vera culla della sua formazione umana e spirituale.\nLa giovinezza.\nLettore accanito, form\u00f2 la sua prima cultura nella ricca biblioteca paterna, sui classici di Boileau, Racine, Moli\u00e8re, Parny, Ch\u00e9nier, Rousseau, Montesquieu, Voltaire.\nNel 1811 Pu\u0161kin entr\u00f2 al Liceo imperiale di Carskoe Selo, che diventer\u00e0 la sua seconda casa: qui conobbe il futuro poeta Del'vig, i futuri decabristi I. I. Pu\u0161\u010din e V. K. Kjuchel'beker, oltre a collaborare alla rivista della scuola, \"Vestnik\" (Notiziario), con primissime poesie in francese.\n\u00c8 in questo periodo, infatti, che cominci\u00f2 a scrivere versi. Nel 1814 alcune sue poesie comparvero sul \"Vestnik Evropy\" (Messaggero d'Europa), e prima ancora di lasciare il liceo egli venne invitato a far parte della celebre societ\u00e0 letteraria dell\"'Arzamas\", dove si patrocinava la nuova letteratura di Karamzin e dove fu in grado di gareggiare con poeti gi\u00e0 molto affermati come \u017dukovskij e Batju\u0161kov. Nello stesso periodo conobbe \u010caadaev.\nIn una sua opera raccont\u00f2 l'incontro risalente agli anni liceali col poeta Der\u017eavin, presidente di commissione all'esame finale. Pu\u0161kin scrive di quanto fosse emozionato nel declamare dinanzi all'anziano poeta una propria poesia. Successivamente viene riportato che Der\u017eavin rimase molto colpito dal giovane Pu\u0161kin, il quale, per\u00f2, colto dall'emozione scapp\u00f2 via prima di poter ricevere i complimenti.\nL'et\u00e0 adulta.\nDopo aver completato i suoi studi, senza tuttavia eccellervi, nel 1817, Pu\u0161kin divent\u00f2 funzionario del Ministero degli Esteri, anche se di fatto non risulta che abbia mai svolto alcun lavoro ministeriale. A San Pietroburgo, dove risiedeva in quegli anni, condusse una vita all'insegna del piacere, primo fra tutti quello per le donne.\nIn questo periodo frequent\u00f2 Pavel Aleksandrovi\u010d Katenin e Aleksandr Sergeevi\u010d Griboedov. Ai salotti alternava tuttavia la partecipazione a societ\u00e0 letterarie politiche progressiste, come l\"'Arzamas\" e la \"Lampada verde\" tanto che la poesia ispir\u00f2 i lavori poetici di quel periodo (\"La libert\u00e0\", \"La campagna\", \"N\u00f6el\") facendolo cadere in sospetto di attivit\u00e0 sovversive tanto che fu confinato da un provvedimento di polizia nella Russia meridionale.\nAlcuni epigrammi rivoluzionari avevano infatti cominciato a circolare tra i salotti nobili ancor prima della pubblicazione di quest'opera, ed erano giunti a conoscenza dello stesso zar Alessandro I, che lo obblig\u00f2 a lasciare la citt\u00e0, e ad assumere un incarico governativo nella sperduta e lontana Ekaterinoslav.\nLavor\u00f2 nel frattempo ad un poema epico romantico in sei canti \"Ruslan e Ljudmila\", edito nel 1822, a cura degli amici che erano rimasti nella capitale, che gli valse il rispetto e gli onori della nuova generazione di letterati e le antipatie della vecchia che vedevano nell'opera un'involuzione e un meticciamento della letteratura russa.\nPu\u0161kin trasse vantaggio dal confino viaggiando al seguito del generale V. F. Raevskij, nominato suo custode, e visitando la Crimea, il Caucaso e la Bessarabia spingendosi, libero sulla parola data al generale con cui nel frattempo aveva stretto un forte legame di amicizia, fino a Kamenka e Chisinau, in Moldavia, dove il 4 maggio del 1821 fu iniziato in Massoneria nella loggia \"Ovidio\", che faceva parte della Gran Loggia Astraea, messa al bando l'anno successivo dallo zar Alessandro I. Sar\u00e0 poi segretario della loggia \"I cercatori della Manna\", fondata a Mosca da Sergue\u00ef Stepanovitch Lansko\u00ef nel 1817. Essendo l'odierna capitale moldava situata ai margini dell'Impero russo, questa non godeva di una buona reputazione nei primi decenni dopo la sua conquista, venendo considerata un campo di trasferimento punitivo per detenuti e ribelli. Per questo motivo Pu\u0161kin, giunto in loco dal 1820 al 1823 in veste di traduttore, scrisse della citt\u00e0:\nA Kamenka frequent\u00f2 Pavel Ivanovi\u010d Pestel', capo della societ\u00e0 segreta \"Associazione del Sud\". Durante i due anni di confino scrisse \"Il prigioniero del Caucaso\" e una serie di liriche e poemetti in stile byroniano oltre ai primi tre canti dell\"'Evgenij Onegin\".\nL'esilio.\nNel 1823 venne trasferito ad Odessa alle dipendenze del principe Voroncov, governatore generale della Nuova Russia. Odessa era allora un grande centro commerciale e una citt\u00e0 cosmopolita per la presenza di stranieri, in particolare greci, ed era un ambiente piuttosto stimolante per uno scrittore (tra l'altro qui inizia il poema \"Gli zingari\", pubblicato poi nel 1827). Si profilarono peraltro dissapori con Voronc\u00f2v il quale, volendo vendicarsi della corte di Pu\u0161kin verso la moglie Elisabetta, forse coronata da successo stanti le bellissime liriche che l'autore russo le ha dedicato, lo denunci\u00f2 per attivit\u00e0 sovversiva alla polizia. Come prova produsse una lettera, sottratta dallo stesso Voronc\u00f2v, in cui Pu\u0161kin scriveva a un suo interlocutore di Pietroburgo con frasi giudicate atee. La polizia lo sped\u00ec quindi in esilio presso Pskov, nella tenuta materna di Michajlovskoe, dove rimase, senza la possibilit\u00e0 di allontanarsene, fino al 1826. In quell'anno infatti lo zar Nicola I, dopo aver represso il movimento decabrista, decise di annullare il provvedimento di confino avvisandolo tuttavia, in un'udienza privata, che da quel momento sarebbe stato il suo unico censore, salvo venir meno a quanto promesso quando la polizia intercett\u00f2 una lettera mandata da Pu\u0161kin ai decabristi in Siberia e riprese a controllarlo.\nIntanto nel 1825 fin\u00ec il poema drammatico \"Boris Godunov\" (rappresentato solo nel 1831) e il racconto in versi \"Il conte Nulin\", oltre a diverse poesie.\nIl ritorno a Pietroburgo.\nTornato a San Pietroburgo, l'autore visse il momento pi\u00f9 prolifico della sua esistenza di scrittore, coronato nel 1831 con il matrimonio con la bellissima Natal'ja Nikolaevna Gon\u010darova. La coppia ebbe quattro figli:\nNello stesso anno Pu\u0161kin incontra Gogol', e con lui instaura un forte rapporto di amicizia e reciproca stima, tanto che, quando nel 1836 avvia una sua rivista, pubblica al suo interno alcuni dei racconti pi\u00f9 belli e famosi di Gogol'. Intanto Pu\u0161kin e sua moglie cominciarono a frequentare la societ\u00e0 di corte e gli eventi mondani. Ne deriv\u00f2 un periodo di grandi problemi finanziari e umiliazioni per lo scrittore, soprattutto a causa della moglie e dei suoi numerosi ammiratori, tra i quali lo zar stesso.\nNel 1833 usc\u00ec in volume \"Evgenij Onegin\" (con un capitolo censurato) e pubblic\u00f2 \"La dama di picche\", nel 1835 l'antologia \"Poemi e racconti\" (che non contiene ancora \"La figlia del capitano\" n\u00e9 le ultime poesie).\nIl duello e la morte.\nNel 1837, a seguito d'una lettera anonima che insinuava l'infedelt\u00e0 della moglie, dopo aver insultato il barone van Heeckeren, ambasciatore del Regno dei Paesi Bassi e padre adottivo del presunto amante di lei - il barone francese Georges d'Anth\u00e8s, dal 1836, anno in cui fu adottato dal barone, Georges de Heeckeren, marito della sorella di Natal'ja, Ekaterina - Pu\u0161kin fu sfidato a duello. Fissato per le quattro del pomeriggio dell'8 febbraio 1837, il duello si svolse alla \u010c\u00ebrnaja Re\u010dka a Pietroburgo, dove oggi si trova l'omonima fermata della metropolitana e dove una statua del poeta ricorda l'evento. Il barone Georges d'Anth\u00e8s fer\u00ec mortalmente al petto Pu\u0161kin che mor\u00ec due giorni dopo la sfida, ad appena 37 anni per complicanze settiche della ferita all'addome. Leggende narrano che d'Anth\u00e8s si salv\u00f2 grazie ad un bottone che par\u00f2 il colpo del poeta.\nPuskin mostr\u00f2 pentimento e conseguentemente ebbe funerali religiosi. Dato che il governo temeva rivolte e dimostrazioni popolari, il funerale fu celebrato nella massima semplicit\u00e0 e il corpo di Pu\u0161kin fu trasportato segretamente nella notte per essere sepolto nella propriet\u00e0 di famiglia.\nCuriosamente, Pu\u0161kin aveva pi\u00f9 volte ritratto nei suoi racconti delle morti da duello, in particolare nel romanzo Eugenio Onegin e nel racconto \"Il colpo di pistola\" de \"Le novelle del compianto Ivan Petrovi\u010d Belkin\", fonti del film italiano \"Un colpo di pistola\" (1942) ispirato a entrambi.\nStile e importanza dell'opera letteraria.\nAutore assai prolifico, nonostante la breve vita, Aleksandr Pu\u0161kin fu poeta universale, e nella sua produzione - che pass\u00f2 da un'iniziale fase romantica ad una successiva di pi\u00f9 accentuato realismo - accolse motivi e forme provenienti da diverse fonti della letteratura classica o contemporanea, russa o straniera, usufruendone soltanto come elementi in grado, fra gli altri, di aiutare l'indagine della realt\u00e0 nella sua essenza pi\u00f9 profonda e nei suoi aspetti pi\u00f9 differenti. Contemporaneo del grande Romanticismo europeo, egli ne fu influenzato soprattutto esteriormente, restando in realt\u00e0 fedele a un'impronta essenzialmente illuministica e settecentesca (fu, ad esempio, un fervente ammiratore di Voltaire). Il complesso della sua opera, pur nella grandissima variet\u00e0, possiede una leggerezza che si potrebbe quasi definire mozartiana. L'arte fu per lui un mezzo magnifico tanto di conoscenza come di rappresentazione sia dell'animo individuale sia della collettiva spiritualit\u00e0 di un popolo; adatta pertanto a cogliere i moti della coscienza e a scoprire con intuitiva comprensione il processo storico o a delinearne il paesaggio naturale. Egli seppe anche creare, nella poesia come nella prosa - entrambe esemplari nella loro perfezione costruttiva - un linguaggio equilibratissimo di cristallina purezza e semplicit\u00e0, che divenne uno strumento fondamentale di rinnovamento per la letteratura russa. Cominciando ad approfondire lo studio dell'uomo in generale e dell'uomo russo in particolare, egli pose inoltre quelle basi che permisero poi agli scrittori di tutto l'Ottocento di pervenire, seguendo le sue tracce, a un livello artistico di dimensione mondiale."}
{"id": "381197", "revid": "767487", "url": "https://it.wikipedia.org/wiki?curid=381197", "title": "Komodo (film)", "text": "Komodo \u00e8 un film del 1999 diretto da Michael Lantieri.\nTrama.\nIl quindicenne Patrick ha trascorso molte vacanze estive con i genitori nel loro cottage in una piccola isola al largo della costa della Carolina del Sud. Gli anni recenti hanno visto una crescita degli insediamenti industriali dell'isola, dannosi per il turismo. Una cassa di grandi uova di rettili era stata gettata in strada da un autista di un furgone vent'anni prima. In vacanza nella loro casa estiva, Patrick e i genitori sono attaccati e uccisi da qualcosa che lascia Patrick in uno stato di shock, incapace di ricordare gli eventi.\nLa nonna di Patrick trova Victoria Juno, una giovane psichiatra, per aiutare Patrick a venire a patti con il suo dolore. Insieme a sua zia Annie, i tre sono di ritorno per l'isola, dove si trovano faccia a faccia con il pericolo di un gruppo di draghi di Komodo."}
{"id": "381204", "revid": "2730", "url": "https://it.wikipedia.org/wiki?curid=381204", "title": "Battaglia di Magenta", "text": "La battaglia di Magenta \u00e8 un episodio della seconda guerra di indipendenza italiana. Fu combattuta il 4 giugno 1859 a Magenta, fra l'Impero austriaco e la Francia. Alla battaglia parteciparono, anche se non direttamente, alcune unit\u00e0 del Regno di Sardegna, alleato della Francia.\nFu la prima delle due grandi battaglie, assieme a quella di Solferino e San Martino, che porteranno i franco-piemontesi alla vittoria finale. Effetto della vittoria alleata fu infatti la liberazione di Milano, uno degli episodi principali del processo di unificazione italiana.\nDa Palestro a Magenta.\nAlla fine di maggio del 1859 il comando dell'esercito austriaco in Italia era in preda al disorientamento. Il suo comandante, il generale Ferenc Gyulay, si attendeva, infatti,\nche il comandante dell'esercito nemico, Napoleone III di Francia avrebbe attaccato a sud forzando il Po a Frassineto (poco a est di Casale Monferrato) e a Valenza. I francesi invece stavano iniziando la loro manovra pi\u00f9 a nord, protetti prima dal Po e poi dal Sesia, superato il quale presso Vercelli avrebbero cominciato l\u2019aggiramento dell'ala destra austriaca. La copertura di questa manovra era stata affidata all'esercito piemontese comandato da Vittorio Emanuele II di Savoia. I Piemontesi si prepararono quindi a impegnare e bloccare gli austriaci al centro e consentire l'aggiramento di Napoleone III verso Milano.\nSolo dopo le sconfitte subite il 30 e il 31 maggio a Vinzaglio e a Palestro, il comando austriaco si accorse del tranello tesogli dal Piemonte e dalla Francia e ordin\u00f2 che il grosso dell'esercito si ritirasse, attraverso Vigevano e Abbiategrasso, dalla Lomellina a Magenta. Gli austriaci stabilirono cos\u00ec la linea difensiva di Milano tra il Naviglio Grande e il Ticino.\nNel corso del mattino del 1\u00ba giugno 1859 Gyulai apprese che oltre 50.000 francesi erano giunti a Novara, e constat\u00f2 con certezza che Napoleone III mirava ad aggirare la sua ala destra. Il comandante della 2\u00aa armata austriaca attu\u00f2 allora il ripiegamento. Intanto a Verona era giunto l'imperatore d'Austria Francesco Giuseppe e a Milano il suo capo di stato maggiore Heinrich von Hess, al quale Gyulai comunic\u00f2 che avrebbe dato battaglia dietro il Ticino.\nLe forze in campo.\nLo schieramento difensivo austriaco.\nCompletato il ripiegamento, la mattina del 4 giugno gli austriaci avevano 117.000 uomini sulla sponda sinistra del Ticino oltre al 9\u00ba Corpo che si trovava a guardia del Po tra Piacenza e Stradella. Nei pressi di Magenta (prima localit\u00e0 dopo il Ticino sullo stradone fra Novara e Milano) in posizione dietro al Naviglio Grande (canale che scorre parallelo e ad est del Ticino) o sul ciglione che domina il letto del Ticino erano disposti da nord a sud: \nQueste quattro unit\u00e0 contavano in tutto circa 41.000 uomini. Seguivano:\nQueste tre unit\u00e0 contavano in tutto circa 27.000 uomini e poich\u00e9 il 5\u00ba Corpo di Philipp Franz von Stadion si trovava troppo distante da Magenta, gli austriaci avevano circa 68.000 uomini nel raggio d\u2019azione delle truppe francesi e piemontesi avanzanti.\nD\u2019altronde gli austriaci vantavano una posizione difensiva molto solida. Le difficolt\u00e0 per i franco-piemontesi non erano costituite tanto dal corso del fiume Ticino, che era cosparso di piccole isole e facilmente attraversabile dai ponti di barche, quanto dal corso veloce e dagli alti argini del canale del Naviglio Grande. Questo percorreva la pianura parallelo al fiume a est, e distante dal Ticino circa due chilometri.\nGli austriaci ritenevano che i francesi avrebbero attaccato il loro schieramento da ovest nei pressi di Magenta o, pi\u00f9 a sud, nei pressi di Vigevano. Per ovviare a entrambe le circostanze Gyulay divise le sue forze, consentendo cos\u00ec ai francesi, che gradualmente raggiungevano la zona, di trovarsi di fronte solo una parte dell\u2019esercito nemico: fu una delle cause della vittoria di Napoleone III.\nL\u2019avanzata e le forze franco-piemontesi.\nConsci delle difficolt\u00e0 che avrebbero trovato di fronte allo schieramento austriaco che difendeva Milano, i francesi decisero di attaccare in forze Magenta. In tutto si trattava di concentrare sull\u2019obiettivo circa 50.000 uomini, ai quali si sarebbero potuti aggiungere i 12.000 uomini della 2\u00aa Divisione piemontese del generale Manfredo Fanti.\nI numeri davano solo apparentemente ragione agli austriaci, perch\u00e9 le forze di Gyulay erano schierate su un fronte abbastanza ampio e i francesi intendevano attaccare con un\u2019azione da ovest e da nord solo l\u2019ala destra dello schieramento nemico. Si tratter\u00e0 quindi per gli austriaci di raggruppare da sud e in fretta tutte le forze disponibili.\nI francesi, intanto, tra il 2 e il 3 giugno erano riusciti a creare una piccola testa di ponte sulla sponda sinistra del Ticino, presso Turbigo, 14\u00a0km a nord-ovest da Magenta. Ci\u00f2 permise la costruzione di un ponte di barche attraverso il quale pot\u00e9 attraversare il fiume e il Naviglio il 2\u00ba Corpo del generale francese Patrice de Mac-Mahon. Avutane notizia, il comandante del 1\u00ba Corpo austriaco Clam-Gallas vi mand\u00f2 una forte ricognizione che per\u00f2, a seguito della reazione francese che port\u00f2 allo scontro di Turbigo, dovette ritirarsi affrettatamente a Magenta. Oltre al Corpo di Mac-Mahon da nord, Napoleone III preparava l'attacco principale da Novara, cio\u00e8 da ovest.\nAlla mattina del 4 giugno gli alleati potevano contare in zona sulle seguenti unit\u00e0:\nLa mattina del 4 giugno 1859, forti della testa di ponte presso Turbigo, l\u2019ala sinistra dello schieramento franco-piemontese mosse da nord nel tentativo di aggirare l\u2019ala destra dello schieramento austriaco e vanificare la forza della posizione difensiva di Magenta. Avanguardia della colonna aggirante era la Divisione della Guardia di Camou, alla quale seguiva il 2\u00ba Corpo di Mac-Mahon e la 2\u00aa Divisione piemontese di Fanti. Obiettivo dell\u2019azione era Boffalora con il suo ponte sul Naviglio Grande, a meno di 6\u00a0km a ovest da Magenta. Boffalora doveva costituire il punto di raccordo fra le forze francesi avanzanti da nord e quelle da ovest. Per quelle da nord costituiva il perno dell\u2019ala destra e per quelle da ovest, il perno dell\u2019ala sinistra.\nDa est, direttamente contro l\u2019ala destra austriaca, avanzava la divisione della Guardia di Mellinet che precedeva la lenta marcia del 3\u00ba e 4\u00ba Corpo i cui fanti e carriaggi venivano ostacolati dall\u2019esiguit\u00e0 del Ponte Nuovo sul Ticino che era stato minato e danneggiato dagli austriaci in ritirata. Le cariche esplose non avevano compromesso la struttura principale che per\u00f2 non consentiva un deflusso regolare dell\u2019armata francese. La situazione miglior\u00f2 solo leggermente quando i genieri di Napoleone III gettarono un ponte di barche poco distante. Ma obiettivo prioritario di Mellinet, affidato al 2\u00ba Reggimento Granatieri, era, poco pi\u00f9 a est, Boffalora, fulcro dell\u2019azione strategica francese. Qui Napoleone III aveva previsto l\u2019incontro delle forze comandate direttamente da lui con quelle di Mac Mahon. Una volta riunite le unit\u00e0, ci sarebbe stato l\u2019attacco convergente su Magenta.\nLa battaglia.\nNapoleone III fra il Ticino e Magenta.\nAlle 12,30 del 4 giugno 1859 la 1\u00aa Divisione francese della Guardia di Mellinet era in vista del Naviglio Grande dietro il quale erano appostati gli austriaci. Sul posto era adesso anche Napoleone III. Poich\u00e9 Mac Mahon gli aveva fatto sapere che sarebbe arrivato a Boffalora alle 14,30 al pi\u00f9 tardi, l'imperatore ordin\u00f2 ai soldati di attendere le 14 per l'attacco.\nL'assalto della 1\u00aa Divisione della Guardia fu sferrato tuttavia fra le 13 e le 14. I francesi superarono la scarpata del Naviglio Grande, trovarono intatti i ponti dello stradone e della ferrovia a Ponte Nuovo e si spinsero verso Magenta: le due brigate francesi componenti la divisione furono affrontate da 5 austriache.\nGli uomini della divisione di Mellinet attaccarono da Boffalora a Ponte Nuovo, ostacolati dagli austriaci del 2\u00ba Corpo di Liechtenstein appostati nelle solide case coloniche della zona e dall\u2019artiglieria nemica che colpiva i ponti su cui erano costretti a passare. Agli ordini del colonnello Alfred Dalton, il 2\u00ba Reggimento Granatieri impegn\u00f2 senza esitazioni il nemico a Boffalora, mentre gli altri reparti della stessa divisione, il 1\u00ba Reggimento del colonnello Pierre de Bretteville e il 3\u00b0 di Jean-Louis Metman (1814-1889), cercavano di prendere possesso, poco pi\u00f9 a sud, della sponda sinistra del Naviglio Grande. Secondo lo storico Schneid, la tensione cominci\u00f2 a diminuire verso le 14, quando gli zuavi della brigata del generale Gustave Cler riuscirono ad attraversare con delle barche trovate sul posto il canale e costituire un avamposto sulla sponda tenuta dagli austriaci.\nPer il ritardo dell\u2019avanzata da nord di Mac Mahon, e cio\u00e8 fra le 14 e le 15,30, si ebbe per i francesi un momento critico. Napoleone III fra il Ticino e il Naviglio Grande chiese di accelerare la marcia del 3\u00ba Corpo da Novara di Canrobert e chiese anche l'invio di una divisione del 4\u00ba Corpo di Niel. Gli austriaci non si resero conto della delicata situazione dell'avversario e non ne approfittarono. Mac Mahon intanto procedeva con precauzione da nord mentre alle 15,30 a Napoleone III giungevano i primi rinforzi da ovest: la 2\u00aa Brigata del generale Joseph Alexandre Picard (1813-1891) della 1\u00aa Divisione del 3\u00ba Corpo. Ma cominciavano a giungere anche le truppe del 3\u00ba Corpo austriaco di Schwarzenberg che minacciava da sud i francesi fra il Ticino e il Naviglio. Gli uomini di Napoleone III che avevano superato il canale venivano invece validamente contrastati dalla divisione del generale Reischach.\nLe difficolt\u00e0 di sfondamento dei francesi.\nPer i francesi un elemento di ritardo dell\u2019afflusso delle truppe fu costituito principalmente dal terreno impraticabile e dal sovraffollamento di traffico sulle poche strade disponibili o sul percorso delle ferrovie o sulle massicciate. I carri dei rifornimenti soprattutto stentarono ad avanzare formando degli ingorghi sui ponti. Ingorghi che la resistenza austriaca aggravava perch\u00e9 in grado di fermare le truppe francesi che potevano procedere solo in colonna. Queste difficolt\u00e0 ostacolarono i movimenti sia di Mac Mahon e Fanti da nord che quelli di Canrobert e Niel da ovest.\nLa 2\u00aa Brigata francese di Picard della 1\u00aa Divisione del 3\u00ba Corpo di Canrobert giunse sul campo di battaglia proprio nel momento in cui l\u2019attacco austriaco da sud si faceva pi\u00f9 violento, e la sua azione si estinse in un intenso scontro di fucileria. Poco dopo giunse anche la 1\u00aa Divisione di fanteria del generale Joseph Vinoy del 4\u00ba Corpo che verso le 17,30 cominci\u00f2 a supportare i reparti della Guardia sul Naviglio.\nI movimenti e le esitazioni austriache.\nIl comandante del 1\u00ba Corpo austriaco, Clam-Gallas, nonostante avesse ricevuto disposizioni di ritirarsi alla constatazione di una forte pressione del nemico, prefer\u00ec resistere sul Naviglio, dove i combattimenti erano ormai asperrimi. A sostegno delle truppe di Clam-Gallas, il comando austriaco invi\u00f2 il 3\u00ba Corpo di Schwarzenberg da sud, che inizi\u00f2 a percorrere la sponda sinistra del Naviglio verso Magenta. La manovra mise in pericolo l\u2019ala destra francese e anche il 5\u00ba Corpo austriaco di Stadion si mosse, ma senza riuscire poi a raggiungere il campo prima della fine della battaglia. Il comandante delle forze asburgiche Gyulay e il suo capo di stato maggiore Hess, giunsero in prima linea verso le 13,30 e, non rendendosi conto della situazione a loro favorevole, mancarono di impiegare la cavalleria di Mensdorff, che rimase inattiva, sull\u2019ala destra, in attesa dell\u2019arrivo delle truppe di Mac Mahon. N\u00e9 furono impiegate le due brigate di riserva del 7\u00ba Corpo di Zobel disposte a ovest e a sud di Magenta.\nL'arrivo di Mac Mahon e la presa di Boffalora.\nAlle 16 la situazione per i francesi cambi\u00f2: da un lato Mac Mahon arriv\u00f2 con la sua ala destra a Boffalora, e dall'altro giunse in appoggio una brigata della 3\u00aa Divisione di Louis de Luzy-Pelissac del 4\u00ba Corpo da Novara. La manovra del 2\u00ba Corpo di Mac Mahon, per quanto tardiva, riusc\u00ec in pieno: la 2\u00aa Divisione di Charles-Marie-Esprit Espinasse in combinazione con quella della Guardia di Camou presero sul fianco le unit\u00e0 austriache del 1\u00ba e 2\u00ba Corpo, mentre un\u2019altra divisione di Mac Mahon, la 1\u00aa di Joseph La Motte-Rouge prendeva da nord Boffalora. Quest\u2019ultima unit\u00e0 e quella di Vinoy sul Naviglio, entrando in contatto, sancirono l\u2019unione dell\u2019ala di Napoleone III con quella di Mac Mahon.\nAl tempo stesso per\u00f2 l'attacco del 3\u00ba Corpo austriaco da sud si manifestava pericoloso assorbendo le forze comandate direttamente da Napoleone III. Mac Mahon d'altronde era anche impegnato sul suo lato sinistro dalla 2\u00aa Divisione austriaca del generale Franz von Cordon del 1\u00ba Corpo. Alle 18 la 3\u00aa Divisione del 4\u00ba Corpo francese era giunta per intero da Novara fra il Ticino e il Naviglio e resisteva alla pressione del 3\u00ba Corpo austriaco, mentre attorno a Magenta si raccoglievano le forze del 2\u00ba e 7\u00ba Corpo austriaci.\nLa vittoria francese.\nIntorno alle 18,30 l\u2019esito della battaglia era segnato: i reggimenti austriaci combattevano ancora, ma avevano subito gravi perdite e Gyulay decise cos\u00ec per un ripiegamento ordinato verso sud-est, in direzione del suo 5\u00ba Corpo. Qualche ora prima, intanto, verso le 17,00 l\u2019avanguardia della Brigata \u201cPiemonte\u201d di Filiberto Mollard della 2\u00aa Divisione del generale Fanti, aveva preso contatto con la sinistra dello schieramento di Mac Mahon, bench\u00e9 il resto della divisione non potette giungere in tempo sul campo date le difficolt\u00e0 di avanzare fra i carriaggi sulle poche strade disponibili. L\u2019arrivo degli uomini di Vittorio Emanuele II evit\u00f2 probabilmente che l\u2019ala sinistra di Mac Mahon subisse un contrattacco austriaco che poteva essere sferrato oltre che dalla cavalleria di Mensdorff anche dalla brigata del generale Joseph Rezni\u010dek (1812-1887) della 2\u00aa Divisione del 1\u00ba Corpo e di quella di Leopold von Weigl della 2\u00aa Divisione di Karl von Westegg del 7\u00ba Corpo.\nMac Mahon, ormai sicuro alle spalle e al suo fianco sinistro per la presenza delle forze piemontesi, sferr\u00f2 l'attacco decisivo e fra le 19 e le 20 di quello stesso 4 giugno 1859 Magenta cadeva. Nello stesso tempo l'attacco austriaco da sud fra Ticino e naviglio veniva definitivamente respinto. Nel guidare la 2\u00aa Divisione del 2\u00ba Corpo di Mac Mahon, mor\u00ec il generale Espinasse. Poco dopo le 20 il maresciallo austriaco Clam-Gallas ordin\u00f2 al 1\u00ba Corpo di ritirarsi su Binasco, 15\u00a0km a sud di Milano. Gyulai rimase per molte ore incerto. Alle 22 l\u2019esercito austriaco era in completa ritirata. All'1,30 del mattino del 5 giunse al comando di Abbiategrasso il capo di stato maggiore imperiale Hess, con il quale si decise la ritirata generale verso il Lambro. La strada per Milano era libera.\nLe forze francesi delle unit\u00e0 che parteciparono alla battaglia ammontarono a circa 54.000 uomini, che furono coperti da 12.000 piemontesi (non coinvolti dal fuoco se non marginalmente). 58.000 gli austriaci delle unit\u00e0 che parteciparono attivamente. Sul campo rimasero 564 morti e 3.045 feriti francesi. Gli austriaci lamentarono 1.368 morti, 4.358 feriti e circa 4.500 fra prigionieri e dispersi. Si noti una certa sproporzione fra le perdite dell\u2019attaccante (in genere, per forza di cose, superiori) e quelle del difensore. Probabilmente le relazioni ufficiali di entrambe le parti non riportarono un esatto numero di morti e feriti o non fu possibile rilevarlo.\nLa vittoria di Napoleone III alla battaglia di Magenta apr\u00ec alle forze alleate la Lombardia. Il 7 giugno le avanguardie raggiunsero Milano e l'8 l'imperatore francese e Vittorio Emanuele II fecero il loro ingresso trionfale in citt\u00e0 attraverso l'arco della Pace e la piazza d'armi (oggi Parco Sempione) fra le acclamazioni della popolazione. Sul campo austriaco Gyulay fu deposto da comandante della 2\u00aa Armata e sostituito, sulla carta, dall\u2019imperatore Francesco Giuseppe. In realt\u00e0 il comando pass\u00f2 ai generali che collaboravano direttamente con lui.\nCritica storiografica.\nPer quanto la battaglia sia risultata una vittoria per i francesi, vi furono molti punti che vennero ampiamente criticati dagli storici dell\u2019epoca e di quelli successivi. Innanzitutto venne messa in discussione la leadership di Napoleone III:\nLa storiografia dei vincitori, inoltre, si scagli\u00f2 pesantemente sulla figura del feldmaresciallo Gyulay, indicato dai pi\u00f9 come incompetente per essersi fatto \"giocare\" dai franco-piemontesi ed aver perduto del tempo prezioso nel movimento delle sue truppe, oltre che per non aver provveduto adeguatamente alla difesa delle posizioni assegnategli. Dopo il fallimento dell'impresa, il 16 giugno l'imperatore Francesco Giuseppe dovette sollevare Gyulay dai propri incarichi, assumendo personalmente il comando dell'esercito austriaco nel milanese. Al fine di mostrare ancora una volta la propria devozione all'impero austriaco, Gyulay chiese e ottenne il comando del reggimento che portava il suo nome, ma fu costretto a rimanere in sede a Mantova che fu una delle ultime roccaforti austriache a resistere al processo di unificazione italiano. Il personaggio \u00e8 ancora oggi tra i pi\u00f9 noti del Risorgimento italiano per aver lasciato moltissime tracce della propria presenza, in particolare nella cultura dialettale lombarda. Il suo nome infatti compare in molte vignette satiriche del periodo della seconda guerra d'indipendenza italiana ed in molte \"bosinade\" e canzoni come la famosa \"Varda Gyulai\" composta proprio in occasione della battaglia di Magenta.\nLa battaglia di Magenta nella cultura di massa.\nNella citt\u00e0 di Magenta, ogni anno, ha tradizionalmente luogo una ricostruzione storica con figuranti per ricordare gli avvenimenti della Battaglia di Magenta.\nNel 2009, in occasione del 150\u00ba anniversario dello scontro, la ricostruzione battaglia \u00e8 stata spostata in campo aperto presso un'area periferica della citt\u00e0 (e non pi\u00f9 nel centro ove tradizionalmente la sfilata storica aveva luogo) per consentire agli oltre 300 figuranti di avere maggior manovrabilit\u00e0 nelle posizioni.\nCasa Giacobbe, ancora presente, presenta sulla facciata i segni dei proiettili e delle cannonate del 4 giugno 1859, drammatiche testimonianze di quello scontro; la residenza \u00e8 divenuta in seguito di propriet\u00e0 comunale ed oggi \u00e8 divenuta un centro congressi e luogo espositivo del museo sulla battaglia. La famiglia Giacobbe, proprietaria dell'omonima villa ove aveva avuto luogo uno degli scontri pi\u00f9 sanguinosi del 4 giugno 1859, fece decorare il portico dell'edificio con un ciclo pittorico in cui \u00e8 narrato lo svolgersi degli eventi bellici di Magenta, dipinto ad opera di Giacomo Campi del 1897. \nNegli anni immediatamente successivi allo scontro, sull'ondata risorgimentale, la battaglia di Magenta venne celebrata in diverse opere pittoriche ad opera, tra gli altri, di pittori italiani come Giovanni Fattori, Carlo Bossoli e Gerolamo Induno e da artisti francesi come Gustave Dor\u00e9 ed Eug\u00e8ne-Louis Charpentier (1811-1890).\nPoeti come Giosu\u00e8 Carducci e Giovanni Bertacchi dedicarono alcuni dei loro componimenti alla battaglia di Magenta o la citarono nelle loro opere.\nA partire dal 1861 a Magenta venne inoltre realizzato un ossario progettato dal sindaco e architetto milanese Giovanni Brocca, completato nel 1872. All'interno, tra le numerose lapidi, sono in bella evidenza quelle dedicate ai generali francesi Espinasse e Gustave Cler caduti nei combattimenti del 4 giugno. Dal 1904 nell'ossario riposano anche le ossa dei soldati caduti nei combattimenti lungo la ferrovia che, subito dopo la battaglia, proprio a ridosso della strada ferrata, erano stati frettolosamente sepolti.\nNel 1893, alla morte del maresciallo Mac Mahon, la citt\u00e0 di Magenta ritenne doveroso dedicargli un monumento. La statua, progettata dallo scultore Luigi Secchi con la collaborazione di Luca Beltrami, venne inaugurata nel 1895 e collocata proprio nei pressi della stazione ferroviaria.\nLa citt\u00e0 di Magenta ha dedicato una serie di vie del proprio centro abitato ad eventi correlati alla battaglia di Magenta: via IV giugno, via Espinasse, via Cler, via Canrobert, via Fanti.\nLo scontro di Magenta ha lasciato segni importanti anche nella cultura odierna, come ad esempio il color magenta, una mistura prodotta per la prima volta nel 1859 e che deve il proprio nome proprio alla battaglia in ricordo, secondo la tradizione, del sangue versato sul campo dagli zuavi francesi.\nL'episodio della battaglia di Magenta \u00e8 divenuto anche ispirazione di una nota canzone per bambini dal titolo appunto \"La battaglia di Magenta\" dove vengono ripercorsi i ruoli dei fanti e dei cavalieri di quel giorno.\nNel 1959, in occasione del 100\u00ba anniversario della battaglia di Magenta, il Pastificio Castiglioni di Magenta cre\u00f2 appositamente gli \"Spaghetti del Duca\", cos\u00ec chiamati in onore del generale Patrice de Mac-Mahon, eroe di quella giornata.\nLa Regia Marina italiana dedic\u00f2 alla battaglia di Magenta la pirocorvetta \"Magenta\", impostata nel 1859, varata nel 1862 e radiata nel 1875. Analogamente, la Marina francese le dedic\u00f2 l\u2019omonima nave corazzata \"Magenta\", impostata nel 1859, varata nel 1861 e affondata a causa di un incidente il 1875.\nIn Francia, nel 1859, il consiglio comunale della cittadina di Dizy, per celebrare la battaglia, diede nome Magenta ad un borgo che ora \u00e8 comune a s\u00e9 stante. Nella Parigi del secondo impero, invece, e in piena espansione, venne realizzato il Boulevard de Magenta per commemorare la grande vittoria dell'armata francese in Italia."}
{"id": "381208", "revid": "599013", "url": "https://it.wikipedia.org/wiki?curid=381208", "title": "Lago di Baratz", "text": "Il lago di Baratz \u00e8 l'unico bacino naturale della Sardegna. \u00c8 situato vicino a Porto Ferro e alla borgata di Baratz, nel comune di Sassari, vicino alla frazione di Villa Assunta e di Santa Maria La Palma nel comune di Alghero. Costituisce il SIC Lago Baratz - Porto Ferro ITB011155\nGeografia.\nIl lago di Baratz si trova nel territorio del comune di Sassari, a 30 km dal centro della citt\u00e0, 20 da Alghero e poco pi\u00f9 di un chilometro in linea d'aria dalla riva del mare. Il lago si \u00e8 formato a seguito dello sbarramento, da parte di una duna sabbiosa, delle valli fluviali dell'attuale rio dei Giunchi e del rio proveniente da \"Cuili Puddighinu\". Pur non avendo emissari, la profondit\u00e0 massima del lago non cresce oltre il livello attuale a causa della permeabilit\u00e0 della duna sabbiosa. Nel corso degli anni la profondit\u00e0 del lago \u00e8 variata notevolmente passando dai livelli massimi degli anni sessanta (14 metri) fino ai minimi degli anni settanta (5 metri), dovuti a prelievi idrici per l'agricoltura. Attualmente il livello del lago (6,5 metri) desta preoccupazione soprattutto per la scarsit\u00e0 dei fenomeni piovosi degli ultimi anni.\nFlora e fauna.\nTra le specie faunistiche pi\u00f9 importanti: la testuggine d'acqua dolce (\"Emys orbicularis\"), la folaga (\"Fulica atra\") e il germano reale (\"Anas platyrhynchos\").\nTra le specie ittiche alloctone sono stati introdotti il pesce gatto nero (\"Ameiurus melas\") che rappresentano un notevole elemento di disturbo per il resto dell'ittiofauna, essendo dei voraci predatori.\nIl lago \u00e8 circondato da una rigogliosa pineta ricca di macchia mediterranea, tra cui abbondano il corbezzolo, la fillirea, il cisto, il rosmarino, il mirto, la lavanda, oltre a numerose specie di orchidee selvatiche.\nStoria.\nIl bacino di Baratz era gi\u00e0 popolato nell'Ottocento in connessione con lo sviluppo dell'adiacente zona mineraria dell'Argentiera. \u00c8 accertata, anche, l'esistenza, fin dall'epoca, di attivit\u00e0 agricole, e di allevamento, con dimensioni, in particolare gi\u00e0 nella prima met\u00e0 del Novecento, probabilmente non molto dissimili da quelle attuali. \nNel secondo dopoguerra nella zona \u00e8 stata avviata una bonifica agraria.\nNel corso della seconda guerra mondiale l'esercito tedesco pose alcune sue basi nella zona. Quando venne ordinata la ritirata, la fretta delle truppe era tale da non consentire il trasporto di tutto l'apparato bellico che includeva numerose bombe. Si decise di gettare tutto nel lago; la profondit\u00e0 delle acque nascose nella memoria degli abitanti della zona il ricordo di ci\u00f2 sino a quando, a met\u00e0 degli anni novanta, il livello non inizi\u00f2 a scendere, riportando in superficie alcune delle bombe. Venne allora disposta una lunga e laboriosa opera di bonifica che condusse al recupero di centinaia di bombe di vario genere, un vero e proprio arsenale delle cui dimensioni nessuno aveva mai sospettato.\nIl lago di Baratz ha da sempre alimentato leggende molto insolite, una delle quali sostiene che la vallata che oggi accoglie le acque sia dovuta allo sprofondamento del terreno su cui sorgeva una citt\u00e0, Barax, oggi sepolta sotto acqua e limo."}
{"id": "381232", "revid": "547992", "url": "https://it.wikipedia.org/wiki?curid=381232", "title": "Gabriella Golia", "text": " \n\u00c8 stata \"il volto\" di Italia 1, dal 1982 al 2002, rete per la quale \u00e8 stata annunciatrice televisiva. Nella sua carriera ha condotto anche diverse trasmissioni televisive, sia su Italia 1 che su Canale 5, e ha recitato nella sitcom \"Vicini di casa\".\nBiografia.\nGli esordi.\nDopo aver partecipato a numerosi spot pubblicitari ed essersi aggiudicata il primo posto nel concorso Miss Teenager, ha partecipato al film del 1975 di Franco Nucci \"Stangata in famiglia\", avente come protagonisti i comici Piero Mazzarella e Lino Banfi.\nLa prima partecipazione televisiva risale al marzo 1978, su Rai 1 (allora Rete 1), in un charleston eseguito assieme al gruppo di ballo milanese di cui all'epoca faceva parte, nel corso del programma a cura di Enzo Trapani e Giorgio Calabrese \"ConcertAzione - Continuo musicale in bianco e nero\".\nDopo un diploma in ragioneria ha esordito nel 1978 come annunciatrice televisiva per Antenna Nord, polo televisivo di Rusconi. Nel 1980 \u00e8 stata per un breve periodo in Rai come valletta al fianco dapprima di Raimondo Vianello e poi di Claudio Lippi nel gioco televisivo \"Sette e mezzo\", in onda nel preserale di Rai 1.\nIl passaggio a Italia 1 e gli anni ottanta.\nNel 1982 divenne annunciatrice di Italia 1, rete privata nazionale inizialmente ancora di propriet\u00e0 di Rusconi per poi divenire di propriet\u00e0 Fininvest, conducendo anche la rubrica \"Sette per uno\" dedicata alle prime serate della settimana dell'emittente. Sempre in quel periodo ha preso parte a numerose trasmissioni Fininvest: \"Azzurro\", \"Festival di primavera\", \"Tutto di tutto\" accanto a Gerry Scotti, \"Emilio\" e \"Emilio '90\".\nSu Canale 5 ha condotto \"Vota la voce\" accanto a Claudio Cecchetto, il \"XIII festival mondiale del circo di domani\" con Corrado Tedeschi e \"Superazzurro\".\nGli anni novanta.\nNel 1991 ha recitato nella sit-com \"Vicini di casa\" accanto a Gene Gnocchi, Teo Teocoli e Silvio Orlando e condotto vari programmi pomeridiani di Italia 1, come \"Unomania\", \"Village\" e \"Planet\". Dal 1996 al 1997 ha condotto in prima serata su Italia 1 lo spazio \"Uno per tutti\". Dall'8 settembre 1997 \u00e8 stata una delle inviate della prima edizione del nuovo rotocalco di Italia 1 \"Fuego\", condotto da Alessia Marcuzzi in onda in diretta dal luned\u00ec al venerd\u00ec alle ore 19:05.\nNella stagione 1997-1998 ha affiancato la sua attivit\u00e0 di annunciatrice di Italia 1 alla conduzione, su Canale 5, dello spazio \"Aspettando Beautiful\", poi diventato \"Tutto questo \u00e8 Beautiful\", e altre televendite in onda su Canale 5 all'interno di \"Striscia la notizia\" e di \"La sai l'ultima?\" affiancando spesso Giorgio Mastrota e Cesare Cadeo.\nDal 1999 ai primi anni 2000 ha partecipato spesso come concorrente nel quiz televisivo di Canale 5 Passaparola, condotto da Gerry Scotti.\nGli anni duemila e l'abbandono di Mediaset.\nIl 7 febbraio 2002, insieme alla collega Fiorella Pierobon, venne intervistata con un faccia a faccia nel programma di Italia 1 \"Le Iene\".\nIl 21 dicembre 2002 lasci\u00f2 gli annunci di Italia 1 dopo 20 anni di servizio. Dopo il suo abbandono la rete rinunci\u00f2 a tale figura (stessa cosa avrebbero fatto poi Canale 5 nel 2005, le reti Rai nel 2016 e Rete 4 nel 2018). \nDal gennaio 2003 su Canale 5 la rubrica pomeridiana \"Tutto questo \u00e8 soap\" e messaggi promozionali.\nIl 14 ottobre 2008 fu ospite insieme all'ex annunciatrice Rai Maria Giovanna Elmi a \"Tutti pazzi per la tele\" su Rai 1.\nLasci\u00f2 Mediaset nel 2010 quando approd\u00f2 nella rete pluriregionale del Nord-Italia Studio 1.\nGli anni duemiladieci ed il passaggio a Studio 1 e Canale Italia.\nDal 2010 al 2012 torn\u00f2 nel suo storico ruolo di \"Signorina Buonasera\" per la rete pluriregionale Studio 1, dove condusse anche il talk show \"Oggi e ieri\".\n\u00c8 stata uno dei personaggi da riconoscere in una puntata del 2010 de \"Soliti ignoti - Identit\u00e0 nascoste\", programma condotto da Fabrizio Frizzi in onda su Rai 1.\nIl 10 maggio 2014 fu ospite, insieme a Patrizia Pellegrino nel programma di Rete 4 Come si cambia, condotto da Diego Dalla Palma.\nNel 2016 e nel 2017 fu spesso ospite nel programma pomeridiano di Canale 5 condotto da Barbara D'Urso Pomeriggio 5 per rievocare i personaggi televisivi che hanno fatto la storia della televisione italiana e di cui lei ha fatto la valletta come Raimondo Vianello e Mike Bongiorno.\nDal 23 maggio 2018 presenta il programma \"Business Life\" della testata Business24, in onda alle ore 20:30 su Canale Italia.\nAd ottobre 2019 realizz\u00f2 per Sky Atlantic due annunci speciali, dal sapore amarcord, per presentare due puntate della serie \"1994\".\nVita privata.\nIl 22 gennaio 2003, dopo anni di convivenza, sposa il medico chirurgo Marco Alloisio, dal quale ha avuto il figlio Tommaso, nato il 17 agosto 1997."}
{"id": "381234", "revid": "767487", "url": "https://it.wikipedia.org/wiki?curid=381234", "title": "Jane Eyre - L'angelo dell'amore", "text": "Jane Eyre - L'angelo dell'amore (\"Jane Eyre\") \u00e8 un film del 1934 diretto da Christy Cabanne, basato sul romanzo omonimo di Charlotte Bront\u00eb.\nSi tratta della prima trasposizione sonora del romanzo della Bront\u00eb, dopo dieci versioni del periodo del muto.\nTrama.\nAssunta come istitutrice, la giovane Jane Eyre, si lega al padrone di un castello in cui si nasconde la sua prima moglie diventata pazza e tenuta segregata da tutti."}
{"id": "381237", "revid": "304023", "url": "https://it.wikipedia.org/wiki?curid=381237", "title": "Pieve di San Giorgio (Argenta)", "text": "La pieve di San Giorgio, sita nei pressi di Argenta sulla riva destra del fiume Reno (nell'alveo del Po di Primaro), venne fondata nel 569 per volere dell'arcivescovo di Ravenna Agnello. \n\u00c8 una delle chiese pi\u00f9 antiche dell'Emilia-Romagna. Oggi la zona in cui sorge l'edificio ricade nel territorio della provincia di Ferrara e ci\u00f2 la rende il pi\u00f9 antico luogo di culto della provincia.\nDescrizione.\nLa chiesa nasce ad aula unica e viene portata a tre navate nel XII secolo, epoca a cui risale il portale romanico, per volere dell'arcivescovo Gualtiero che voleva aumentarne il fasto dandole una pianta basilicale. Buona parte del piano originario si trova circa tre metri sotto il livello del suolo. L'abside \u00e8 pentagonale, con tre finestrelle (ad arco a tutto sesto) nei tre lati centrali. Negli scavi effettuati negli anni '80 sono stati rinvenuti, nella zona absidale, parti del mosaico che decorava l'originario pavimento e frammenti di decorazione muraria ad affresco risalenti all'epoca agnelliana (IX secolo).\nAll'interno vi sono un altare bizantino e tracce di pittura risalenti al XII secolo.\nDi notevole interesse anche il portale del 1122 di Giovanni da Modigliana, uno dei primi esempi di scultura in stile romanico. In esso sono raffigurati il martirio di San Giorgio e la rappresentazione allegorica dei mesi dell'anno.\nLa pieve conteneva una fonte battesimale.\nLa chiesa \u00e8 situata in posizione isolata, in un parco ai limiti della riserva naturale delle Valli di Campotto, pi\u00f9 propriamente nei pressi dell'\"Oasi di Campotto\", che fa parte del Parco regionale del Delta del Po dell'Emilia-Romagna."}
{"id": "381241", "revid": "247222", "url": "https://it.wikipedia.org/wiki?curid=381241", "title": "Schedatura", "text": "La schedatura \u00e8 un complesso di operazioni, attraverso le quali si raccolgono e si ordinano una serie di informazioni, che vengono organizzate in cataloghi o inventari.\nStoria.\nL'operazione di schedatura, fino all'entrata in uso degli elaboratori elettronici, era redatta su supporti cartacei di fogge variabili (ad esempio secondo il sistema Staderini), che in seguito venivano organizzati secondo criteri scientifici, finalizzati alla produzione di strumenti di corredo (inventari) specifici.\nOggi con gli elaboratori elettronici, attraverso particolari applicativi, \u00e8 possibile fornire con maggiore semplicit\u00e0 una vasta gamma di informazioni utili ai ricercatori.\nApplicazioni.\nL'operazione che tecnicamente passa sotto il nome di schedatura, pu\u00f2 essere svolta in diversi ambiti.\nArchivistica.\nAltro tipo di schedatura pu\u00f2 essere quella realizzata in campo archivistico. Tecnicamente, l'operazione rappresenta la fase iniziale per un approccio alle carte di un archivio non ordinato, al fine di raccogliere tutte le informazioni che concorrerano alla successiva stesura di un inventario analitico. In questa particolare scheda, si annoteranno gli estremi cronologici dei documenti, l'oggetto, antiche segnature, ovvero classificazioni, note di apparato concernenti eventuali situazioni di precaria conservazione dei supporti cartacei.\nBiblioteche.\nPi\u00f9 comunemente si opera una schedatura di una raccolta di libri, dove \u00e8 quindi possibile creare una serie di schede, con precise indicazioni relative agli elementi essenziali del libro: autore, titolo, data e luogo di edizione, numero delle pagine, illustrazioni (se presenti). In seguito queste informazioni potranno essere organizzate in cataloghi: alfabetico per autori, per materie, per luoghi di edizione o cronologico."}
{"id": "381255", "revid": "9", "url": "https://it.wikipedia.org/wiki?curid=381255", "title": "Giorgio Ascani", "text": ""}
{"id": "381266", "revid": "1442080", "url": "https://it.wikipedia.org/wiki?curid=381266", "title": "Fondazione Hirondelle", "text": "La Fondazione Hirondelle - Media for Peace and Human Dignity - \u00e8 un'organizzazione di giornalisti che promuove media in zone di crisi. Associazione privata di diritto svizzero, la Fondazione Hirondelle (rondine, in italiano) \u00e8 stata creata nel 1995 a Ginevra, da Jean-Marie Etter, Philippe Dahinden e Fran\u00e7ois Gross. La sede \u00e8 a Losanna, Svizzera.\nIl diritto all'informazione: un diritto fondamentale.\nLa Fondazione Hirondelle promuove la libert\u00e0 di stampa nel mondo e il diritto degli individui all'informazione: \"quando, per motivi politici o economici, uomini e donne di un gruppo nazionale o etnico sono privati dell'informazione che li riguarda, viene offesa la loro dignit\u00e0\".\nInformazione nelle zone di crisi: un maggiore diritto.\nDonne e uomini che vivono in zone di crisi, di conflitto o di guerra hanno un bisogno maggiore - e un maggiore diritto - di informazione rigorosa e indipendente. \"Offrire un'informazione imparziale, corretta e professionale significa riconoscere loro un diritto fondamentale: il diritto all'informazione.\"\nLa Fondazione Hirondelle vuole praticare un giornalismo fondato sull'esattezza, sul rigore, capace di sedare le tensioni, di far comunicare gli individui, di contribuire alla crescita di societ\u00e0 democratiche e tolleranti, aperte al dialogo civico e al cittadino. I media della Fondazione Hirondelle accordano importanza alla giustizia, fondamento indispensabile alla riconciliazione.\nDonatori.\nNumerosi governi finanziano i progetti della Fondazione Hirondelle: Svizzera, Unione Europea, Stati Uniti, Paesi Bassi, Svezia, Gran Bretagna, Canada, Francia, Norvegia, Giappone, Lussemburgo. Diverse organizzazioni collaborano con la Fondazione: l'Alto commissariato ONU per i rifugiati, l'UNESCO, il Cicr."}
{"id": "381267", "revid": "27723", "url": "https://it.wikipedia.org/wiki?curid=381267", "title": "Norman Pogson", "text": ""}
{"id": "381271", "revid": "88740", "url": "https://it.wikipedia.org/wiki?curid=381271", "title": "Pasta (disambigua)", "text": ""}
{"id": "381277", "revid": "991694", "url": "https://it.wikipedia.org/wiki?curid=381277", "title": "Guerra messicana", "text": ""}
{"id": "381278", "revid": "161374", "url": "https://it.wikipedia.org/wiki?curid=381278", "title": "Strada statale 106", "text": ""}
{"id": "381290", "revid": "36376", "url": "https://it.wikipedia.org/wiki?curid=381290", "title": "Ambrose P. Hill", "text": ""}
{"id": "381291", "revid": "36376", "url": "https://it.wikipedia.org/wiki?curid=381291", "title": "Richard S. Ewell", "text": ""}
{"id": "381303", "revid": "729019", "url": "https://it.wikipedia.org/wiki?curid=381303", "title": "Battaglia di Varna", "text": "La battaglia di Varna fu l'episodio bellico culminante della crociata lanciata da papa Eugenio IV contro gli ottomani. Fu combattuta il 10 novembre 1444, tra le truppe del sultano Murad II e una coalizione di eserciti balcanici capitanata dal re d'Ungheria Ladislao III Jagellone.\nLa crociata di Varna.\nAntefatto.\nA seguito degli accordi raggiunti durante il lungo concilio di Basilea, Ferrara e Firenze, nel 1438 l'imperatore bizantino Giovanni VIII Paleologo (1425-1448) firm\u00f2 la riunificazione delle Chiese (quella ortodossa e quella cattolico romana). Le motivazioni del \"basileus\" erano a quel tempo pi\u00f9 politiche che religiose: il trattato voleva essere prova di buona volont\u00e0 nei confronti del papa e dei potentati cristiani d'Europa per convincerli a unirsi ai Bizantini nella lotta contro i Turchi ottomani.\nLa crociata di papa Eugenio IV.\nNell'anno 1443 papa Eugenio IV proclam\u00f2 una crociata contro gli Ottomani, non solo per tutelare gli interessi dei Bizantini, ma anche perch\u00e9 la nazione cristiana cattolica d'Ungheria si sentiva minacciata dagli ottomani dopo l'assedio, fortunatamente fallito, di Belgrado nel 1440. Venne quindi creata una coalizione a cui parteciparono il re d'Ungheria e Polonia, Ladislao III Jagellone, il Voivoda di Transilvania e comandante militare della coalizione, Giovanni Hunyadi, il despota serbo \u0110ura\u0111 Brankovi\u0107 e Mircea II di Valacchia, figlio del voivoda Vlad II Dracul.\nBrankovi\u0107 penetr\u00f2 vittoriosamente in Bulgaria, liberando Nissa e Sofia e infliggendo ripetute sconfitte alle truppe ottomane, tanto che queste si dovettero ritirare. I continui successi dei cristiani, uniti al fatto che si trovava a combattere su molti fronti (Anatolia, Albania, Morea), preoccuparono molto il sultano Murad, tanto che egli firm\u00f2 un trattato di pace ad Adrianopoli (l'attuale Edirne) in cui impegnava l'Impero ottomano a non attaccare per dieci anni alcun Paese cristiano, assegnando alcuni territori all'Ungheria e alla Serbia.\nTale esito del conflitto non soddisfece il Pontefice, secondo il quale tutta l'area dei Balcani avrebbe dovuto essere liberata dal controllo degli Ottomani. Furono invalidati i trattati fino ad allora sottoscritti. Il re d'Ungheria fu convinto a riprendere la guerra e, all'inizio della \"crociata\", Venezia dispieg\u00f2 subito in mare la sua potente marina, disponendola tra i Balcani e l'Asia Minore, in modo da presidiare i Dardanelli e da dividere in due l'Impero ottomano. Quando Murad II venne a conoscenza delle manovre dei cristiani, non esit\u00f2 a radunare tutto il suo esercito e a farlo sbarcare nei Balcani; questa impresa fu favorita dalle avverse condizioni atmosferiche per la marina veneziana, oppure forse fu aiutato dalle navi dei genovesi.\nLa battaglia di Varna.\nIl 10 novembre 1444, presso Varna (Bulgaria), le forze di Ladislao III e Murad II s'impegnarono nella decisiva battaglia di Varna.\nSchieramenti.\nL'esercito cristiano scendeva in battaglia con una forte inferiorit\u00e0 numerica: Pari a circa un terzo di quelle turche.\nLo scontro.\nNonostante lo svantaggio numerico, Giovanni Hunyadi, con la met\u00e0 delle forze ungheresi, mise in scacco l'esercito di Murad. Il vantaggio guadagnato dal Cavaliere Bianco venne per\u00f2 sprecato dal giovane Ladislao. Il re d'Ungheria, rimasto alla retroguardia, si gett\u00f2 nella mischia con il resto della truppa ma si schiant\u00f2 contro i giannizzeri di Murad che lo fecero a pezzi. Caduto il loro re, gli ungheresi si diedero alla fuga, massacrati dai turchi.\nLa rotta cristiana.\nTra i caduti cristiani si contarono il re di Ungheria e Polonia Ladislao III e il legato papale Giuliano Cesarini.\nGiovanni Hunyadi scamp\u00f2 a stento alla cattura. I superstiti crociati ripararono oltre il Danubio sotto il comando di Mircea II di Valacchia, mentre pare che Giovanni venisse catturato dal padre di Mircea, Vlad II Dracul, che lo liber\u00f2 previo pagamento di un riscatto da parte della nobilt\u00e0 ungherese.\nConseguenze.\nGrazie alla vittoria, l'Impero ottomano riusc\u00ec a mantenere il suo potere nei Balcani e, conseguentemente, il trattato di pace fu di fatto sospeso.\nIl \"basileus\" Giovanni VIII, che pi\u00f9 di tutti aveva operato per la buona riuscita della Crociata, fu costretto a congratularsi con il sultano, del quale era vassallo, della prestigiosa vittoria ottomana sui crociati. Finita ogni speranza di sostegno da parte della cristianit\u00e0 occidentale, il Paleologo morir\u00e0 nel 1448, triste e senza pi\u00f9 forze. Le ultime vestigia dell'Impero lo seguiranno poco dopo, con la caduta di Costantinopoli nel 1453, e la capitolazione della Morea nel 1460 e dell'Impero di Trebisonda nel 1461."}
{"id": "381317", "revid": "1123126", "url": "https://it.wikipedia.org/wiki?curid=381317", "title": "Nicolaiti", "text": ""}
{"id": "381318", "revid": "1451528", "url": "https://it.wikipedia.org/wiki?curid=381318", "title": "Dirottamento dell'Achille Lauro", "text": "Il dirottamento dell\"Achille Lauro\" fu un atto terroristico avvenuto nell'ottobre del 1985, con il sequestro, da parte di un gruppo di terroristi palestinesi del Fronte per la Liberazione della Palestina, dei passeggeri della nave da crociera battente bandiera italiana e l'uccisione di Leon Klinghoffer, cittadino statunitense paralitico e di fede ebraica.\nIl dirottamento sfoci\u00f2 nella crisi di Sigonella, la pi\u00f9 grave crisi diplomatica del secondo dopoguerra tra l'Italia e gli Stati Uniti.\nStoria.\nIl dirottamento.\nIl 7 ottobre 1985, mentre compiva una crociera nel Mediterraneo, al largo delle coste egiziane, venne dirottata da un commando di quattro aderenti al Fronte per la Liberazione della Palestina (FLP): Bass\u0101m al-\u02bfAskar, A\u1e25mad Ma\u02bfr\u016bf al-Asad\u012b, Y\u016bsuf M\u0101jid al-Mulq\u012b e \u02bfAbd al-La\u1e6d\u012bf Ibr\u0101h\u012bm Fa\u1e6d\u0101\u02beir. A bordo erano presenti 201 passeggeri e 344 uomini di equipaggio (78 portoghesi, tutti gli altri italiani). I quattro terroristi erano partiti da Genova mentre la nave stava per salpare le ancore, ed erano muniti di passaporti ungheresi e greci. All'ora di pranzo i quattro sbucarono sul ponte di comando armati di mitra Kala\u0161nikov sovietici, e intimarono al comandante Gerardo De Rosa di far rotta verso il porto di Tartus, in Siria. Giulio Andreotti, ministro degli esteri, mobilit\u00f2 l'egiziano Boutros Boutros-Ghali (che assicur\u00f2 piena collaborazione) e il siriano Hafiz al-Asad, che inizialmente era disposto a consentire l'attracco della nave nel porto di Tartus ma poi rifiut\u00f2 a causa delle pressioni degli Stati Uniti.\nL'intervento italiano e le trattative.\nLa sera stessa 60 incursori italiani del Col Moschin arrivarono alla base militare di Akrotiri, a Cipro, pronti a intervenire, seguendo un piano sviluppato insieme all'UNIS del COMSUBIN, presenti in fase di pianificazione. Si decise per\u00f2 alla fine la via diplomatica.\nDopo frenetiche trattative diplomatiche si giunse, in un primo momento, ad una felice conclusione della vicenda, grazie all'intercessione dell'Egitto, dell'OLP di Arafat (che in quel periodo aveva trasferito il quartier generale dal Libano a Tunisi a causa della guerra del Libano) e dello stesso Abu Abbas (uno dei due negoziatori, proposti da Arafat, insieme a Hani al-Hassan, un consigliere dello stesso Arafat), che convinse i terroristi alla resa in cambio della promessa dell'immunit\u00e0. Dopo il divieto di sbarcare in Siria, l\"Achille Lauro\" approd\u00f2 nelle acque egiziane.\nL'omicidio di Leon Klinghoffer.\nDue giorni dopo si scopr\u00ec tuttavia che a bordo era stato ucciso un cittadino statunitense, Leon Klinghoffer, ebreo e disabile in sedia a rotelle a causa di un ictus: l'episodio provoc\u00f2 la reazione degli Stati Uniti che volevano l'estradizione dei dirottatori per processarli nel loro Paese. Ad uccidere il passeggero fu il terrorista Y\u016bsuf M\u0101jid al-Mulq\u012b.\nL'11 ottobre un Boeing 737 egiziano si alz\u00f2 in volo per portare a Tunisi i membri del commando di dirottatori, assieme allo stesso Abu Abbas, Hani al-Hassan (l'altro mediatore dell'OLP) e ad agenti dei servizi e diplomatici egiziani, secondo gli accordi raggiunti (salvacondotto per i dirottatori e la possibilit\u00e0 di essere trasportati in un altro Stato arabo): mentre era in volo, alcuni caccia statunitensi lo intercettarono costringendolo a dirigersi verso la base aerea di Sigonella, in Italia, dove fu autorizzato ad atterrare poco dopo la mezzanotte.\nLa crisi diplomatica tra Italia e USA.\nL'allora presidente del Consiglio Bettino Craxi si oppose tuttavia all'intervento degli Stati Uniti, chiedendo il rispetto del diritto internazionale e sia i VAM (Vigilanza Aeronautica Militare) che i carabinieri di stanza all'aeroporto si schierarono a difesa dell'aereo contro la Delta Force statunitense che nel frattempo era giunta su due C-141. A questa situazione si aggiunse un altro gruppo di carabinieri, fatti giungere da Catania dal comandante generale dei carabinieri (il generale Riccardo Bisogniero).\nA quel punto la questione centrale riguardava Abu Abbas: pur di proteggerlo il governo italiano sembr\u00f2 disposto a rischiare uno scontro armato con gli Stati Uniti. Craxi disse che la giustizia italiana avrebbe processato i sequestratori e aggiunse che non era possibile indagare su persone ospiti del governo egiziano a bordo di quel Boeing, dal momento che era protetto con l'extraterritorialit\u00e0.\nI quattro membri del commando terrorista furono presi in consegna dalla polizia e rinchiusi nel carcere di Siracusa e furono in seguito condannati, scontando la pena in Italia. Per il resto della giornata vi furono numerose trattative diplomatiche tra i rappresentanti del governo italiano, di quello egiziano e dell'OLP.\nIl governo italiano chiese all'ambasciatore egiziano lo spostamento del Boeing 737 dalla base di Sigonella all'aeroporto di Ciampino per \u00abpoter esplorare la possibilit\u00e0 di compiere ulteriori accertamenti\u00bb. Craxi spieg\u00f2 che il Boeing era trasferito a Roma per rispondere all'impegno preso con Reagan di \u00abconcedere il tempo necessario\u00bb affinch\u00e9 il governo italiano potesse disporre \u00abdi elementi o evidenze che dimostrassero [...] il coinvolgimento dei due dirigenti palestinesi nella vicenda\u00bb. Alla ripartenza dell'aereo con destinazione Ciampino si unirono al velivolo egiziano un velivolo del SISMI che era nel frattempo giunto con l'ammiraglio Fulvio Martini (che nelle prime ore della crisi era stato costretto a seguire le trattative solo per via telefonica) e a una piccola scorta di due F-104S decollati dalla base di Gioia del Colle e altri due decollati da Grazzanise, voluta dallo stesso Martini. Nel frattempo un F-14 statunitense decoll\u00f2 dalla base di Sigonella senza chiedere l'autorizzazione e senza comunicare il piano di volo, e cerc\u00f2 di rompere la formazione del Boeing e dei velivoli italiani, sostenendo di voler prendere in consegna il velivolo con Abbas a bordo, venendo per\u00f2 respinto dagli F-104 di scorta.\nUna volta giunti a Ciampino, intorno alle 23:00, un secondo aereo statunitense, fingendo un guasto, ottenne l'autorizzazione per un atterraggio di emergenza e si posizion\u00f2 sulla pista davanti al velivolo egiziano, impedendone un'eventuale ripartenza. Su ordine di Martini al caccia venne allora dato un ultimatum di cinque minuti per liberare la pista, in caso contrario sarebbe stato spinto fuori pista da un Bulldozer: dopo tre minuti il caccia statunitense ridecoll\u00f2, liberando la pista. Per questo episodio il governo italiano protest\u00f2 con l'ambasciatore Maxwell M. Rabb.\nGli Stati Uniti richiesero nuovamente la consegna di Abu Abbas, in base agli accordi di estradizione esistenti con l'Italia, senza tuttavia portare prove del reale coinvolgimento del negoziatore nel dirottamento. I legali del Ministero di Grazia e Giustizia e gli esperti in diritto internazionale consultati dal governo ritennero comunque non valide le richieste statunitensi.\nIl Boeing egiziano venne quindi trasferito a Fiumicino, dove Abu Abbas e l'altro mediatore dell'OLP furono fatti salire su un diverso velivolo, un volo di linea di nazionalit\u00e0 jugoslava la cui partenza era stata appositamente ritardata. Solo il giorno successivo, grazie alle informazioni raccolte dai servizi segreti israeliani (che tuttavia non erano state consegnate al SISMI durante la crisi, pur essendo gi\u00e0 disponibili), si ottennero alcuni stralci di intercettazioni che potevano legare Abu Abbas al dirottamento. La CIA consegn\u00f2 solo alcuni giorni dopo (16 ottobre) i testi completi delle intercettazioni, effettuate da mezzi statunitensi, che provavano con certezza le responsabilit\u00e0 di Abu Abbas, il quale venne processato e condannato all'ergastolo in contumacia.\n Il ministro della difesa Giovanni Spadolini e altri due ministri repubblicani (Oscar Mamm\u00ec e Bruno Visentini) presentarono le dimissioni in segno di protesta contro Craxi, provocando una crisi di governo successivamente rientrata.\nIl ritorno in Italia.\nDopo aver lasciato Alessandria e aver effettuato uno scalo in Grecia, l\"Achille Lauro\" si diresse verso Napoli, quando la CIA pass\u00f2 un'informazione, forse proveniente dai servizi egiziani, relativa alla possibile presenza di esplosivo su alcune casse caricate ad Alessandria. Pur non potendo verificare la veridicit\u00e0 dell'informazione il SISMI, in accordo con il comandante della nave, decise per precauzione di far gettare in mare alcune casse di cui non era stato possibile far controllare il contenuto.\nLe conseguenze.\nA seguito del dirottamento furono intavolate da parte dei Paesi aderenti all'Organizzazione marittima internazionale (IMO), trattative che portarono l'adozione della cosiddetta \u00abConvenzione di Roma\u00bb per prevenire e punire atti di terrorismo in mare, suggellata il 10 marzo 1988 e che estesamente \u00e8 nota come Convenzione per la repressione degli atti illeciti contro la sicurezza della navigazione marittima, nota anche come \"SUA Convention\" ed entrata in vigore il 1\u00ba marzo 1992.\nNella cultura di massa.\nOpera.\nNel 1991 il fatto ispir\u00f2 al compositore statunitense John Adams un'opera dal titolo \"La morte di Klinghoffer\".\nTelevisione.\nNel 1990 il dirottamento venne trasformato in un film per la televisione, \"L'Achille Lauro - Viaggio nel terrore\", con Burt Lancaster e Eva Marie Saint."}
{"id": "381330", "revid": "171495", "url": "https://it.wikipedia.org/wiki?curid=381330", "title": "Processo produttivo", "text": ""}
{"id": "381332", "revid": "110157", "url": "https://it.wikipedia.org/wiki?curid=381332", "title": "Mumpf", "text": "Mumpf (toponimo tedesco; fino al 1803 Nieder-Mumpf) \u00e8 un comune svizzero di 1\u00a0431 abitanti del Canton Argovia, nel distretto di Rheinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMumpf \u00e8 servito dall'omonima stazione sulla ferrovia B\u00f6zbergbahn (linea S1 della rete celere di Basilea).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "381334", "revid": "1632387", "url": "https://it.wikipedia.org/wiki?curid=381334", "title": "Attrazione", "text": ""}
{"id": "381335", "revid": "767487", "url": "https://it.wikipedia.org/wiki?curid=381335", "title": "Wallbach (Svizzera)", "text": "Wallbach (toponimo tedesco) \u00e8 un comune svizzero di 1\u00a0958 abitanti del Canton Argovia, nel distretto di Rheinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nA Wallbach il gasdotto Trans Europa Naturgas Pipeline si connette al gasdotto Transitgas.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "381340", "revid": "110157", "url": "https://it.wikipedia.org/wiki?curid=381340", "title": "Zuzgen", "text": "Zuzgen (toponimo tedesco) \u00e8 un comune svizzero di 886 abitanti del Canton Argovia, nel distretto di Rheinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "381345", "revid": "289247", "url": "https://it.wikipedia.org/wiki?curid=381345", "title": "Atletica leggera alle olimpiadi estive 1920", "text": ""}
{"id": "381347", "revid": "110157", "url": "https://it.wikipedia.org/wiki?curid=381347", "title": "Hellikon", "text": "Hellikon (toponimo tedesco) \u00e8 un comune svizzero di 788 abitanti del Canton Argovia, nel distretto di Rheinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "381348", "revid": "1452073", "url": "https://it.wikipedia.org/wiki?curid=381348", "title": "Tre Ranger", "text": "I Tre Ranger (\"The Rangers Three\" nella versione originale in inglese) \u00e8 una compagnia d'avventura (un gruppo di personaggi immaginari) appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\".\nStoria della compagnia.\nPrima che il gruppo fosse formato, Itharr e Belkram erano Arpisti, mentre Shar era appena divenuta un Cavaliere di Myth Drannor. Si misero insieme durante il Periodo dei Disordini per combattere, a volte in collaborazione con l'arcimago Elminster, tutti quelli che approfittavano della confusione causata dalle Guerre degli Dei nel tentativo di acquisire potere. Si scontrarono spesso con gli Zhentarim, i Maghi Rossi e i mutaforma Maestri dell'Ombra. Le loro imprese pi\u00f9 famose sono il salvataggio di Elminster e la conquista di una potente spada magica presa ai Maestri dell'Ombra e custodita nel Castello delle Ombre, situato nel Piano dell'Ombra, un piano di esistenza della cosmologia di Forgotten Realms. Anche dopo il Periodo dei Disordini i tre decisero di rimanere uniti nella lotta contro il male.\nPersonaggi.\nItharr.\nItharr \u00e8 nato ad Athkatla, capitale dell'Amn, stato sud-occidentale di Faer\u00fbn. \u00c8 generalmente tranquillo, anche se a volte \u00e8 soggetto a sbalzi d'umore; cerca di non mettersi in mostra, rivelando un carattere oscuro.\nBelkram.\nBelkram \u00e8 nato a Baldur's Gate, citt\u00e0 della Costa della Spada, regione delle Terre Centrali Occidentali. \u00c8 il pi\u00f9 attaccabrighe del gruppo, e spesso viene coinvolto in risse, dove sedie e tavoli sono le sue armi preferite.\nSharantyr.\nSharantyr, (spesso chiamata con il nomignolo \"Shar\"), \u00e8 una ranger originaria, come Belkram, di Baldur's Gate, anche se conosce davvero poco la citt\u00e0. Prima di essere il terzo componente dei Tre Ranger, era una novizia dei Cavalieri di Myth Drannor, un'altra compagnia d'avventura.\nLa sua arma preferita \u00e8 la spada a due mani del padre.\nStoria.\nQuando Shar aveva due anni, i suoi genitori, il mercante Zunzyr Thalomm e Nathla, che passavano la maggior parte del tempo viaggiando per il Nord portando con loro la figlia, furono uccisi da una banda di troll. Shar, che riusc\u00ec a fuggire, venne trovata dal gentile ranger Thauntyr, che la sorprese mentre girovagava inerme in una foresta; l'uomo la cur\u00f2 e si prese cura di lei per vent'anni, fino alla sua morte. Con l'assenza del padre adottivo, Shar inizi\u00f2 a viaggire per Faer\u00fbn fino a che non fu catturata da una banda di esploratori drow; gli elfi scuri la fecero prigioniera e la condussero nel Sottosuolo; l\u00ec fu salvata dai Cavalieri di Myth Drannor che, vedendo l'abilit\u00e0 della ragazza con la spada, decisero di chiederle se voleva far parte della compagnia. Shar accett\u00f2.\nOltre che essere di bell'aspetto, ha un carattere gentile e amabile, anche se non lascia trasparire facilmente le proprie emozioni.\nAspetto fisico.\nSharantyr \u00e8 un'umana dai lunghi capelli castani e dagli occhi grigio-verde; il suo fisico \u00e8 esile ma agile."}
{"id": "381352", "revid": "125760364", "url": "https://it.wikipedia.org/wiki?curid=381352", "title": "Ilvo Diamanti", "text": "Biografia.\nNato a Cuneo da genitori vicentini, si trasferisce a Vicenza a 14 anni e si diploma al liceo classico Pigafetta; si \u00e8 laureato in scienze politiche presso l'Universit\u00e0 di Padova. In seguito ha conseguito il dottorato di ricerca in sociologia e ricerca sociale all'Universit\u00e0 di Trento. \nNegli anni settanta diresse il centro studi sindacali della CISL della provincia di Vicenza. Collaborer\u00e0 con la Fondazione Giuseppe Corazzin, scriver\u00e0 sulla rivista \"Strumenti. Questioni, vicende, cronache dell'area periferica\".\n\u00c8 stato ricercatore di metodologia della ricerca sociale, presso la facolt\u00e0 di statistica dell'Universit\u00e0 di Padova e professore associato di Sociologia economica e urbana presso l'Universit\u00e0 di Urbino \"Carlo Bo\". \u00e8 professore ordinario di Scienza Politica nella facolt\u00e0 di scienze politiche presso l'Universit\u00e0 di Urbino \u201cCarlo Bo\u201d dove, peraltro, \u00e8 stato pro-rettore alle relazioni internazionali e territorio. Presso la facolt\u00e0 di sociologia dell'Universit\u00e0 di Urbino \"Carlo Bo\" ha fondato e dirige il Laboratorio di Studi Politici e Sociali, che si occupa di formazione e di ricerca in ambito nazionale e internazionale. Dirige, inoltre, il Corso di Alta Formazione in Opinione Pubblica e Rappresentanza (OPERA). \u00c8 stato coordinatore del dottorato di ricerca in sociologia dei fenomeni culturali e dei processi normativi (dal 2001 al 2003).\nDal 1995 insegna \u00ab R\u00e9gimes Politiques Compar\u00e9s \u00bb nel master in \u00ab Etudes Politiques \u00bb presso l'Universit\u00e0 Paris II, Panth\u00e9on-Assas.\n\u00c8 stato direttore scientifico della Fondazione Nord Est di Venezia (dal 1999 al 2003). ha la responsabilit\u00e0 scientifica di Demos &amp; Pi. L'istituto cura indagini periodiche sulla societ\u00e0 italiana. Tra queste il rapporto annuale \u201cGli italiani e lo stato\u201d e le rilevazioni trimestrali de \u201cL'Osservatorio sul capitale sociale degli italiani\u201d. Dal 2011 \u00e8 Presidente della Societ\u00e0 Italiana di Studi Elettorali (SISE)\nHa collaborato e collabora con importanti testate nazionali. In particolare, cura su Il Gazzettino di Venezia l'\u201cOsservatorio sul Nordest\u201d; dal 1995 al 2001, \u00e8 stato editorialista de Il Sole 24 Ore. Dal 2001, sul quotidiano la Repubblica, tratteggia \"Mappe\" della politica e della societ\u00e0 italiana. Sulla versione on-line de la Repubblica tiene anche una rubrica chiamata \"Bussole\", con editoriali sulla societ\u00e0. Partecipa alle attivit\u00e0 di ricerca di Itanes (Italian National Elections Studies).\nIn televisione, partecipa da tempo ai programmi di Corrado Augias, come ospite fisso. In particolare ai \u201cVisionari\u201d e, attualmente, a \u201cQuante storie\u201d, con sondaggi e analisi. \nNella stagione 2015-16 di Ballar\u00f2 ha curato la rubrica Password, da cui ha tratto un libro, pubblicato da poco da Feltrinelli.\n\u00c8 membro del comitato scientifico ed editoriale delle riviste: Rassegna Italiana di Sociologia, Rivista Italiana di Scienza Politica, Political and Economic Trends, Limes, Sviluppo locale, Economia e Societ\u00e0 Regionale, Critique Internationale.\nIl 21 luglio 2016 viene nominato, dal MIUR, presidente dell'ISIA di Urbino.\nSposato, vive a Caldogno, alle porte di Vicenza.\nAttivit\u00e0 istituzionali.\nNegli anni settanta \u00e8 stato segretario provinciale delle ACLI di Vicenza. \nTra il 1978 e il 1980 e fra il 1983 e il 1985: consulente dell'amministrazione di Vicenza per le politiche giovanili.\nDal 2001 al 2005 \u00e8 stato membro del Comitato Scientifico della regione Campania.\nNel 2016 su invito della presidente della Camera, \u00e8 nominato membro della \u201cCommissione parlamentare sull'intolleranza, la xenofobia, il razzismo e i fenomeni di odio etnico\u201d.\n\u00c8 stato presidente della Fondazione Roi di Vicenza, succedendo a Gianni Zonin. \nRisulta controverso tale incarico, viene infatti definito dalla stampa locale: \"un integerrimo alfiere di riservatezza, segretezza, silenzio e affini\", come pure: \"Nessuna azione di responsabilit\u00e0 contro Zonin &amp; c.: pessimo fine mandato in Fondazione Roi del presidente Ilvo Diamanti\".\nAmbiti di studio.\nHa condotto studi e ricerche che vertono, principalmente, su quattro argomenti:\nAttualmente, sta conducendo alcune ricerche, in ambito europeo, per analizzare, in modo comparato, come si stiano modificando, in tempi di integrazione e di allargamento, i temi della cittadinanza, dell'identit\u00e0, della partecipazione.\nOpere principali.\nFra i numerosi saggi, ha pubblicato"}
{"id": "381353", "revid": "729019", "url": "https://it.wikipedia.org/wiki?curid=381353", "title": "Obermumpf", "text": "Obermumpf (toponimo tedesco) \u00e8 un comune svizzero di 1\u00a0040 abitanti del Canton Argovia, nel distretto di Rheinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "381355", "revid": "1318658", "url": "https://it.wikipedia.org/wiki?curid=381355", "title": "Assyria", "text": ""}
{"id": "381362", "revid": "110157", "url": "https://it.wikipedia.org/wiki?curid=381362", "title": "Stein (Argovia)", "text": "Stein (toponimo tedesco) \u00e8 un comune svizzero di 3\u00a0150 abitanti del Canton Argovia, nel distretto di Rheinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nStein \u00e8 servito dalla stazione di Stein-S\u00e4ckingen sulla ferrovie B\u00f6zbergbahn (linea S1 della rete celere di Basilea) e Koblenz-Stein-S\u00e4ckingen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "381363", "revid": "169529", "url": "https://it.wikipedia.org/wiki?curid=381363", "title": "Camere", "text": ""}
{"id": "381364", "revid": "404338", "url": "https://it.wikipedia.org/wiki?curid=381364", "title": "S\u00e9", "text": ""}
{"id": "381367", "revid": "228333", "url": "https://it.wikipedia.org/wiki?curid=381367", "title": "Enrico di Huntingdon", "text": "La maggior parte di ci\u00f2 che si conosce della sua \"Historia Anglorum\" copre il periodo che va dall'invasione romana della Britannia (43 a.C.) all'ascesa sul trono d'Inghilterra di Enrico II nel 1154. \u00c8 stato stimato che circa il 75% di quest'opera derivi direttamente dalla citazione, traduzione o sintesi di altre opere, di cui circa il 40% viene dall\"'Historia ecclesiastica gentis Anglorum\" di Beda il Venerabile per il periodo pi\u00f9 antico. L'opera \u00e8 invece originale per gli anni che vanno dal 1126 al 1154: alcuni sono frutto di testimonianza personale, compresi i regni di Enrico I ed Enrico II e l'anarchia di re Stefano. Anche se la sua storia \u00e8 molto drammatica e piena di elementi popolari, tuttavia \u00e8 importante come fonte. \nEnrico suddivide la sua opera secondo le cinque grandi invasioni dei romani, dei pitti e degli scoti, degli anglosassoni, dei vichinghi e dei normanni, ripartendola, nella versione del 1135, in sette libri dai seguenti titoli:\nLe versioni pi\u00f9 tarde della sua opera includono 3 altri libri: sulle vite e i miracoli dei santi e un sommario di parti dell\"'Historia Regum Britanniae\" di Goffredo di Monmouth.\n\u00c8 Enrico ad aver usato per primo il termine di eptarchia."}
{"id": "381369", "revid": "78273", "url": "https://it.wikipedia.org/wiki?curid=381369", "title": "Atletica leggera alle olimpiadi estive 1924", "text": ""}
{"id": "381371", "revid": "289247", "url": "https://it.wikipedia.org/wiki?curid=381371", "title": "Atletica leggera alle olimpiadi estive 1928", "text": ""}
{"id": "381372", "revid": "181699", "url": "https://it.wikipedia.org/wiki?curid=381372", "title": "Egric", "text": ""}
{"id": "381374", "revid": "9", "url": "https://it.wikipedia.org/wiki?curid=381374", "title": "Bambole Di Pezza", "text": ""}
{"id": "381375", "revid": "289247", "url": "https://it.wikipedia.org/wiki?curid=381375", "title": "Atletica maschile alle olimpiadi estive 1928", "text": ""}
{"id": "381376", "revid": "7", "url": "https://it.wikipedia.org/wiki?curid=381376", "title": "Presepi di Genova", "text": ""}
{"id": "381378", "revid": "289247", "url": "https://it.wikipedia.org/wiki?curid=381378", "title": "Atletica femminile alle olimpiadi estive 1928", "text": ""}
{"id": "381379", "revid": "228587", "url": "https://it.wikipedia.org/wiki?curid=381379", "title": "Pneumatica", "text": ""}
{"id": "381380", "revid": "767487", "url": "https://it.wikipedia.org/wiki?curid=381380", "title": "Rifugio Mario Fraccaroli", "text": "Il rifugio Mario Fraccaroli (2230\u00a0m) si trova poco sotto Cima Carega (2259\u00a0m) nelle Piccole Dolomiti, in comune di Ala (TN).\n\u00c8 posto sul punto pi\u00f9 elevato delle Piccole Dolomiti, in una posizione molto panoramica che spazia su gran parte delle Alpi Orientali, dalle Dolomiti e dalle Pale di San Martino alle Dolomiti di Brenta, fino a Venezia e al mare Adriatico nelle giornate eccezionalmente limpide.\nCaratteristiche e informazioni.\nDispone di 22 posti letto e del servizio bar e ristorante, \u00e8 aperto per tutto il periodo estivo, da giugno a settembre. Durante il periodo di chiusura \u00e8 accessibile il locale invernale dotato di 6 posti letto.\nAccessi.\nNonostante sia in territorio trentino, \u00e8 di propriet\u00e0 della sezione del CAI Cesare Battisti di Verona, in quanto l'unica via d'accesso carrozzabile al Carega, che giunge fino al sottostante rifugio Scalorbi (1767\u00a0m) sale appunto dalla provincia di Verona.\nFacilmente accessibile anche dal versante vicentino tramite il Passo della Lora o l'alpinistico \"Vajo del Pelegatta\" non difficile ma delicato in qualche punto data la franosit\u00e0 del terreno, da quello nord-orientale invece sono molto spettacolari e dai vivi caratteri alpinistici le ascese lungo il \"vajo dei Colori\", \"vajo dei Camosci\" e il \"vallone di Pissavacca\", particolarmente affascinanti soprattutto innevati."}
{"id": "381381", "revid": "125962603", "url": "https://it.wikipedia.org/wiki?curid=381381", "title": "Cuscus", "text": "Il cuscus (in italiano: \"cuscuss\u00f9\" o \"c\u00f9scuso\"; in francese: \"couscous\" o \"cous cous\"; ; in berbero: \"seksu\"; in siciliano: \"c\u00f9scusu\") \u00e8 un alimento originario del Nordafrica ma diffuso in tutto il mondo, costituito da granelli di semola di frumento cotti a vapore (del diametro di un millimetro prima della cottura, poi via via sempre pi\u00f9 grandi). In Italia \u00e8 tipico della Sicilia occidentale e della Sardegna sudoccidentale.\nGeneralit\u00e0.\nTradizionalmente il cuscus viene preparato con semola di grano duro (\"Triticum durum\"), quella farina granulosa che si pu\u00f2 produrre con una macinatura grossolana utilizzando macine primitive, ma oggi con questo nome ci si riferisce anche ad alimenti preparati con cereali diversi, come orzo, miglio, sorgo, riso, farro o mais. Solitamente esso accompagna carni alla griglia e/o verdure cotte al forno (sulla costa del mar Mediterraneo anche pesce in umido). Pu\u00f2 essere reso piccante accompagnandolo con la \"harissa\" (usata soprattutto in Tunisia).\nQuesto piatto \u00e8 l'alimento tradizionale di tutto il Marocco, al punto che lo si potrebbe definire \"piatto nazionale\" dei berberi. In gran parte di Tunisia, Algeria, Marocco e Libia \u00e8 conosciuto semplicemente col nome , \"cibo\". Oltre che nel Maghreb, esso \u00e8 molto diffuso anche nell'Africa Occidentale, in Francia (terzo piatto preferito dai francesi nel 2014\n), in Belgio, nel Vicino Oriente (in particolare, in Israele presso gli ebrei marocchini) e in Brasile. In Giordania, Libano e Palestina viene chiamato , \"ritorto\".\nIn Italia il cuscus \u00e8 preparato nel trapanese, in Sicilia; \u00e8 cotto a vapore in una speciale pentola di terracotta smaltata, ma il condimento, a differenza di quello magrebino, \u00e8 un brodo di zuppa di pesce. Il nome nel dialetto locale \u00e8 c\u00f9scusu.\nAnche nella cucina marchigiana in origine i frascarelli sarebbero stati una sorta di couscous di farina di grano tenero; successivamente questi grumi sarebbero stati sostituiti o integrati dal riso stracotto.\nA livello industriale la maggior parte della produzione si concentra nella zona di Argenta (FE); il 95% del cuscus prodotto \u00e8 destinato all'esportazione estera in 50 Paesi circa, prima tra tutti la Francia.\nStoria.\nSecondo Charles Perry, il cuscus si sarebbe originato tra i berberi, negli attuali Marocco e Algeria settentrionale tra l'XI ed il XIII secolo, tra la fine del periodo della dinastia ziride e la nascita del califfato almohade. Lo storico Hady Roger Idris afferm\u00f2 che il cuscus sarebbe attestato solo a partire dal periodo hafside. Secondo Lucie Bolens, invece, il cuscus si sarebbe sviluppato nell'antica Numidia, ai tempi di Massinissa. \nUno dei primi riferimenti scritti al cuscus viene dall'anonimo autore di un libro di cucina dell'al-Andalus, la Spagna musulmana del XIII secolo, il \"Kit\u0101b al-tab\u012bkh f\u012b al-Maghrib wa l-Andalus\", che d\u00e0 una ricetta per il cuscus. Il cuscus era noto anche nel sultanato di Granada dei Nasridi. Sempre nel XIII secolo uno storico siriano di Aleppo cita il cuscus in quattro occasioni. Queste citazioni cos\u00ec antiche mostrano che il cuscus si diffuse rapidamente, ma che in generale esso era comune soprattutto nell'occidente islamico fino alla Tripolitania, mentre pi\u00f9 a est, a partire dalla Cirenaica, la cucina era soprattutto di tipo egiziano, in cui il cuscus costituiva solo un piatto occasionale. Oggi, il cuscus \u00e8 conosciuto in Tunisia, in Sicilia e nel Vicino Oriente, ma in Marocco, Algeria, e Egitto, il cuscus \u00e8 il piatto-base.\nIn catalano appare nel romanzo \"Tirant lo Blanch\" (1464) con il nome de \"cuscus\u00f3\".\nUno dei primi riferimenti al cuscus in Europa settentrionale \u00e8 in Bretagna, in una lettera datata 12 gennaio 1699. Ma gi\u00e0 molto tempo prima esso aveva fatto la sua comparsa in Provenza, dove il viaggiatore Jean Jacques Bouchard scrive di averlo mangiato a Tolone nel 1630.\nOrigini subsahariane.\nVi sono crescenti indizi del fatto che il processo di cottura tipico del cuscus, in particolare la cottura a vapore dei grani sul brodo in una pentola in terracotta, potrebbe avere avuto origine prima del decimo secolo in un'area dell'Africa Occidentale che abbraccia gli attuali Niger, Mali, Mauritania, Ghana e Burkina Faso. Ibn Battuta viaggi\u00f2 in Mali nel 1352, e in quella che \u00e8 l'odierna Mauritania ebbe un cuscus di miglio. Egli osserv\u00f2 anche un cuscus di riso nella zona del Mali nel 1350. Va anche ricordato che per secoli i Berberi nomadi ricorrevano a donne nere per cuocere il cuscus, il che potrebbe essere un'ulteriore indicazione dell'origine subsahariana dell'alimento.\nPreparazione.\nI chicchi di cuscus vengono fatti con la semola (grano duro macinato grossolanamente) o, in alcune regioni, da miglio macinati grossolanamente. La semola viene aspersa d'acqua e lavorata con le mani per farne pallottoline, che vengono asperse di semola asciutta per tenerle separate, e poi passate al setaccio. Le pallottoline che sono troppo piccole per costituire i chicchi di cuscus passano attraverso il setaccio e vengono di nuovo asperse di semola asciutta e lavorate a mano. Questo processo continua fino a che tutta la semola \u00e8 stata trasformata nei minuscoli chicchi del cuscus.\nQuesto procedimento richiede una lavorazione molto prolungata. Nella societ\u00e0 tradizionale le donne solevano radunarsi a gruppi per vari giorni per preparare insieme una grande quantit\u00e0 di cuscus in grani. Questi ultimi, seccati al sole, potevano poi durare per parecchi mesi. Al giorno d'oggi, la produzione del cuscus \u00e8 in gran parte meccanizzata, e questo prodotto viene venduto sui mercati di tutto il mondo.\nAllo stesso modo si possono preparare le pallottoline di \"berkukes\", che si differenziano per essere pi\u00f9 grosse dei chicchi del cuscus normale.\nCottura.\nIl cuscus dovrebbe essere passato al vapore due o anche tre volte. Quando \u00e8 cotto come si deve \u00e8 morbido e leggero, non dovrebbe essere gommoso n\u00e9 formare grumi. Il cuscus che si trova in vendita nei supermercati occidentali \u00e8 solitamente passato al vapore una prima volta e poi essiccato, e le istruzioni sulla confezione consigliano di aggiungervi un po' di acqua bollente per renderlo pronto al consumo. Questo metodo \u00e8 rapido e facile da preparare: basta mettere il cuscus in una ciotola e versarvi sopra l'acqua o il brodo bollente, coprendo poi la ciotola. Il cuscus si gonfia e nel giro di pochi minuti \u00e8 pronto da servire, dopo averlo rimescolato con una forchetta. Il cuscus precotto richiede meno tempo per la preparazione rispetto alla pasta asciutta o al riso.\nIl metodo tradizionale del Nordafrica prevede l'uso di un recipiente per la cottura a vapore chiamato \"taseksut\" in berbero, \"kiska:s\" in arabo o \"cuscussiera\" (\"couscoussier\" o \"couscoussi\u00e8re\" in francese). La base \u00e8 una pentola di metallo allungata a forma bombata in cui si cuociono le verdure e la carne in umido. Sopra questa base viene collocato il recipiente dal fondo forato in cui il cuscus si cuoce a vapore assorbendo i sapori del brodo sottostante. Se l'incastro tra il bordo della pentola inferiore e il recipiente superiore non \u00e8 ermetico, spesso viene posto uno strofinaccio umido per non far fuoriuscire il vapore dai lati. Non vi sono molte prove archeologiche di un uso antico del cuscus, ma pu\u00f2 darsi che questo si debba al fatto che le cuscussiere antiche erano fatte di materiali organici, destinati a non sopravvivere.\nIn Marocco, Tunisia e Algeria, il cuscus viene generalmente servito con verdure (carote, rape, ecc.) lessate in un brodo pi\u00f9 o meno piccante, e qualche tipo di carne (di solito, pollo, agnello o montone); in Marocco, sul cuscus si pu\u00f2 trovare anche del pesce in salsa agrodolce con uvetta e cipolle; in alcune regioni della Libia si usano anche pesce e calamari. il brodo della carne in Tunisia \u00e8 rosso, con pomodoro e peperoncino, mentre in Marocco di solito \u00e8 giallo. In alcune zone del Marocco il cuscus viene servito con le patate, chiamato \"Albitata alkasakas\" . In Marocco a volte il cuscus viene servito anche alla fine del pasto o da solo, come prelibatezza chiamata \"seffa\". Il cuscus viene cotto pi\u00f9 volte, e poi lavorato con carne e verdure, fino a farlo diventare molto morbido e di colore pallido. A questo punto ci si sparge sopra mandorle, cannella e zucchero. \u00c8 tradizione servire questo dessert insieme con latte aromatizzato con acqua di fiori d'arancio, oppure lo si pu\u00f2 servire in una ciotola da solo con siero di latte come minestra leggera per cena.\nIl piatto \u00e8 oggi popolare anche nella ex potenza coloniale del Nordafrica, la Francia, dove per \"cuscus\" si intende di solito il cuscus con il suo contorno. Nei negozi e supermercati francesi si trovano spesso confezioni contenenti una scatola di cuscus precotto di rapida preparazione e una lattina di verdure, solitamente con la carne. Vi sono perfino ricette brasiliane che prevedono il cuscus bollito messo in una forma con altri ingredienti a mo' di timballo.\nVariet\u00e0.\nIl cuscus trapanese.\nIn Sicilia, a Trapani (territorio con frequenti legami storici e sociali negli ultimi due secoli con Tunisia e Libia), il cuscus (\"c\u00f9scusu\" in dialetto) \u00e8 un piatto tipico della cucina trapanese, soprattutto con il pesce. Il \"cuscus di pesce\" \u00e8 inserito tra i Prodotti agroalimentari tradizionali siciliani riconosciuti dal \"Ministero delle Politiche Agricole, Alimentari e Forestali\", su proposta della \"Regione Siciliana\".\nIl maft\u016bl palestinese.\nIl maft\u016bl \u00e8 un piatto tipico palestinese, , \"ritorto\", dal movimento che necessario per creare i granuli.\nIl \"maft\u016bl\" pu\u00f2 essere paragonato al cuscus maghrebino, per il fatto che in tutti due i casi, si usa il semolino. La differenza: nel cuscus maghrebino i granuli sono pi\u00f9 piccoli. Il maftoul va cotto in apposita pentola a vapore.\nIl cuscus israeliano.\nIl cuscus nella cucina israeliana (in ebraico: \u05e7\u05d5\u05e1\u05e7\u05d5\u05e1, in trascrizione: \"q\u016bsq\u016bs\"), conosciuto anche come \"maft\u016bl\" o cuscus in perle, \u00e8 una versione del cuscus a granuli pi\u00f9 grossi, a base di grano intero fatto con semola o farina di grano, e che viene anche servito in modi diversi. Nella cucina occidentale viene spesso usato come base per piatti di salmone o di pollo, oppure viene messo nelle insalate. Un uso simile a quello del \"tarhonya\" (risoni di pasta all'uovo), tipico della cucina dell'Europa orientale (qualcosa di analogo nella cucina italiana sono i manfrigoli / mondellini).\nSi dice che il cuscus israeliano si sia diffuso per venire incontro alle esigenze delle ondate di ebrei immigrati da diverse parti del Vicino Oriente dopo la proclamazione di indipendenza dello Stato di Israele nel 1948. \nA quell'epoca il grano era relativamente abbondante, mentre c'era scarsit\u00e0 di riso. Il cuscus puntava a fornire un'alternativa al riso per quegli immigrati dai paesi arabi orientali e dalla Persia per i quali il riso costituiva il piatto base.\nIl casc\u00e0 carlofortino.\nIl casc\u00e0 \u00e8 una variante del cuscus alle verdure. La sua presenza nella cucina di Carloforte e Calasetta, in Sardegna, ha ragioni storiche assai intuibili: Carloforte nel 1738 fu fondata da una colonia di corallari liguri, trasferitisi nel XVI sec. sull'isoletta tunisina di Tabarka, approdati nel XVIII sec. nell'Isola di San Pietro. In passato il cashc\u00e0 era un piatto semplice e povero: gli elementi base della sua preparazione erano, oltre alla semola opportunamente lavorata, il cavolo cappuccio o il cavolfiore e i ceci. Col tempo il piatto si \u00e8 evoluto, e alla ricetta base si sono aggiunte le varie verdure di stagione e la carne suina. Il piatto cos\u00ec trasformato \u00e8 divenuto cibo della festa in epoca recente, preparato soprattutto in occasione della festa patronale di San Carlo. Da parecchi anni nel mese di aprile a Carloforte si tiene una sagra con lo scopo di valorizzare questo tipico piatto della tradizione culinaria tabarchina. Carloforte ospita, dal 2021, anche il Festival Internazionale del cuscus - nato come sagra nel 2003. "}
{"id": "381382", "revid": "46291", "url": "https://it.wikipedia.org/wiki?curid=381382", "title": "Nonea", "text": "Nonea \u00e8 un genere di piante della famiglia delle Boraginacee.\nDescrizione.\nComprende piante annuali con radice sottile e fusiforme, o perenni con radice robusta e ingrossata, ruvide ed ispide per la presenza di setole a cui, in alcune specie, sono frammisti dei peli ghiandolari.\nI fiori, pentameri, sono portati in cime terminali, bratteate. \nIl calice, diviso fino a 1/4-2/3, \u00e8 accrescente e raggiunge, dopo la fruttificazione, una lunghezza doppia di quella che possiede nel fiore. \nLa corolla che pu\u00f2 avere colorazione gialla, purpurea, marrone o bianca, ha un tubo cilindrico e il lembo infundibuliforme che porta cinque scaglie pelose o laciniate, o cinque ciuffi di peli, o un anello di peli nella fauce. \nGli stami, inclusi nel tubo corollino, sono inseriti quasi alla met\u00e0 del tubo o al disopra.\nLo stilo, incluso, porta uno stimma bifido.\nLe nucule la cui forma pu\u00f2 passare da ovoide a reniforme, possono ancora essere erette o oblique, lisce o costate, e con uno spesso cercine basale.\nDistribuzione e habitat.\nIl genere \u00e8 rappresentato da specie distribuite in Europa, nella parte occidentale del continente asiatico fino in India, e in Nord Africa.\nTassonomia.\nIl genere comprende 45 specie.\nSpecie in Italia.\nIn Italia sono presenti, peraltro con areale ristretto a pochissime regioni, cinque specie:"}
{"id": "381383", "revid": "34928", "url": "https://it.wikipedia.org/wiki?curid=381383", "title": "Couscous", "text": ""}
{"id": "381384", "revid": "99012113", "url": "https://it.wikipedia.org/wiki?curid=381384", "title": "Cous cous", "text": ""}
{"id": "381385", "revid": "2063781", "url": "https://it.wikipedia.org/wiki?curid=381385", "title": "Ottativo", "text": "L'ottativo (dal latino \"optativus\", aggettivo derivato dal verbo \"optare\", desiderare, sott. \"modus\") \u00e8 un modo della coniugazione verbale frequente nelle lingue indoeuropee antiche. Si rinviene per esempio nel greco antico, nell'albanese, nel sanscrito e nella lingua friulana.\nOrigine del termine.\nLa parola \"ottativo\" deriva dal verbo latino \"optare\" che significa desiderare. Infatti una delle funzioni principali dell'ottativo \u00e8 quella di esprimere un desiderio, una speranza in qualcosa.\nFunzione dell'ottativo.\nL'ottativo \u00e8 il modo del desiderio e della potenzialit\u00e0. Nelle lingue che lo possiedono, si oppone all'indicativo (il modo dell'azione reale) e al congiuntivo (un modo con valore di azione prospettiva ed esortativa).\nUsi dell'ottativo in alcune lingue indoeuropee antiche.\nGreco antico.\nL'ottativo greco pu\u00f2 avere tre funzioni principali:\nL'ottativo pu\u00f2 anche avere un uso sintattico: l'alternanza di congiuntivo e ottativo nelle proposizioni dipendenti obbedisce a una legge detta della \"consecutio modorum\", che si pu\u00f2 cos\u00ec sinteticamente enunciare:\nLatino.\nIn latino l'ottativo \u00e8 stato assimilato dal congiuntivo. Molti congiuntivi latini derivano tuttavia da antichi ottativi, come quelli di \"sum\" (\"sim\", \"sis\", \"sit\"...), quelli dei verbi \"volo\", \"nolo\" e \"malo\" (che, per l'appunto, si coniugano con desinenze simili a quelle di \"sum\"; perci\u00f2 avremo \"velim\", \"nolim\", \"malim\" accanto a un'altra forma arcaica speculare ai congiuntivi presenti dei verbi appartenenti alla terza coniugazione latina; perci\u00f2 si avr\u00e0 anche \"volam\", \"nolam\", \"malam\") o le desinenze in \"-eri-\" del congiuntivo perfetto attivo.\nSanscrito.\nIn sanscrito esiste solo un ottativo, mentre il congiuntivo si \u00e8 in parte fuso con l'imperativo (le prime persone dell'imperativo si possono ricondurre ad antichi congiuntivi esortativi). In compenso la lingua di P\u0101\u1e47ini ha sviluppato altre, complesse, forme modali: il precativo (modo della preghiera - un ottativo aoristo), il condizionale, che \u00e8 una forma con aumento sviluppata a partire dal futuro, l'ingiuntivo, che \u00e8 una forma ridotta di imperfetto e di aoristo con un'ampia gamma di funzioni (in particolare, quella di imperativo negativo, nonch\u00e9 quella di \"forma non ridondante\" nelle proposizioni coordinate)."}
{"id": "381386", "revid": "828781", "url": "https://it.wikipedia.org/wiki?curid=381386", "title": "Recoaro Mille", "text": "Recoaro Mille, frazione del comune di Recoaro Terme in provincia di Vicenza, \u00e8 una localit\u00e0 turistica e degli sport invernali.\nStoria.\nI cimbri, il primo popolo che abit\u00f2 le Prealpi venete intorno al XIII secolo, diedero al caratteristico luogo il nome di \"Spitz-gar\". Dopo alcuni secoli la denominazione si trasform\u00f2 in \"Pizzegoro\", termine ancora oggi utilizzato per indicare il luogo dove \u00e8 situata la stazione sciistica.\nGli antichi abitanti chiamavano il posto anche \"busa\", parola che suggeriva la caratteristica forma geografica del territorio adatta a ospitare gli impianti sciistici di salita e discesa.\nIl \"Pizzegoro\" era in origine una distesa di alberi, che tra il Quattro e il Cinquecento fu completamente disboscata per ordine della Repubblica di Venezia che necessitava di tronchi per costruire navi. Il posto rimase cos\u00ec, per secoli, solo luogo di pascoli per mandrie e greggi, contribuendo a sviluppare una delle attivit\u00e0 economiche pi\u00f9 diffuse della zona.\nL'utilizzo degli sci era molto praticato anche da questi popoli per attivit\u00e0 di caccia nei periodi invernali e negli anni successivi gli sci divennero lo strumento per l'esplorazione delle montagne. Durante il periodo di guerra, l'esercito ne fece uso per facilitare la mobilit\u00e0 ai reparti che si trovavano al fronte durante l'inverno. I primi sci arrivarono in questa zona grazie alle truppe alpine coinvolte nella prima guerra mondiale. Alcuni giovani, incuriositi da questi attrezzi, li provarono e il Pizzegoro divenne il luogo ideale per cimentarsi in questa nuova attivit\u00e0.\nNegli anni successivi lo sport sciistico cominci\u00f2 a svilupparsi e intorno agli anni 20 cominciarono le prime competizioni.\nNegli anni 30 fu creato un progetto di funivia che collegava Recoaro Terme con Pizzegoro, dove sarebbe stato costruito un centro alberghiero a quota mille metri, che avrebbe dovuto chiamarsi Recoaro Mille. Problemi burocratici prima e l'avvento della guerra poi ne consentirono la realizzazione solo alla fine degli anni 40 con due slittovie sul \"Tunche\" e sul \"Senebele\", che negli anni successivi furono sostituite con due sciovie. Nel 1951 fu costruita la seggiovia che da Recoaro Terme porta a Recoaro Mille e nel 1967 la seggiovia che da Malga Pizzegoro porta a Monte Falcone a 1610 metri. Nel 1995 una nuova cabinovia sostitu\u00ec la seggiovia che collegava il centro del paese alle piste da sci. Nel 2000 le due sciovie del Tunche e del Senebele furono anch'esse rimpiazzate da due seggiovie biposto.\nPer quanto riguarda la battitura delle piste, nei primi anni venivano lasciate allo stato brado, era il passaggio degli sciatori che le rendeva battute. Talvolta si organizzavano delle squadre che scendendo a ventaglio assicuravano un liscio manto nevoso. L'officina Pozza si mise a disposizione per costruire dei rulli che, portati lungo la discesa da abili sciatori, battevano la pista. Solo alla fine degli anni 60 fecero la loro comparsa i gatti delle nevi.\nGeografia fisica.\nSituata all'altezza di circa 1000 metri sul livello del mare ai piedi delle Piccole Dolomiti, la localit\u00e0 offre la possibilit\u00e0 della pratica dello sci alpino con uno skilift e due seggiovie nella conca di Pizzegoro, mentre \u00e8 possibile praticare lo sci di fondo sugli anelli dell'altopiano delle Montagnole.\nLe piste da fondo si sviluppano per oltre 20 chilometri con itinerari adatti sia ai principianti sia ai fondisti pi\u00f9 esperti.\nLa stazione sciistica \u00e8 raggiungibile in auto percorrendo la strada provinciale 100 di Recoaro Mille dalla frazione San Quirico di Valdagno oppure tramite una cabinovia dal centro di Recoaro. Un'altra strada collega il centro di Recoaro alla localit\u00e0 Gabiola, dove \u00e8 possibile innestarsi all'anello del fondo.\nDall'inverno 2008 \u00e8 stata inaugurata la nuova seggiovia biposto per il Monte Falcone, che sostituisce la precedente monoposto, ormai alla soglia dei 40 anni. I tempi di ascesa si riducono, passando da 20 minuti a circa 12. La seggiovia dovrebbe rilanciare l'area perch\u00e9, con le migliorie come la velocit\u00e0 pi\u00f9 elevata e lo spostamento della partenza della seggiovia pi\u00f9 in basso e pi\u00f9 vicino alla partenza della seggiovia Tunche, vengono ottimizzati i tempi e gli spazi (con gli sci ai piedi ci si potr\u00e0 spostare tra le due seggiovie)."}
{"id": "381388", "revid": "1347902", "url": "https://it.wikipedia.org/wiki?curid=381388", "title": "Surface-conduction electron-emitter display", "text": " \nSurface-conduction Electron-emitter Display (SED) \u00e8 una tecnologia di televisori ideata da Toshiba e Canon, presentata al CEATEC nell'ottobre 2004.\nSviluppo.\nI nuovi televisori SED sarebbero dovuti entrare in produzione gi\u00e0 nell'agosto del 2005, per essere posti in vendita nella primavera del 2006. \nIl vicepresidente di Toshiba, invece, nel mese di marzo 2006 ha deciso di posticiparne la produzione al 2007, con ingresso nel mercato nel 2008.\nInfine, Canon ha annunciato la volont\u00e0 di non proseguirne lo sviluppo per i costi di produzione troppo elevati.\nDescrizione.\nNella tecnologia SED, ogni singolo pixel \u00e8 un microscopico tubo catodico, con fosfori luminosi che vengono accesi da un flusso di elettroni.\nLa tecnologia SED unisce le qualit\u00e0 tecnologiche dei tubi catodici, come contrasto dell'immagine riprodotta e velocit\u00e0 di risposta, alla praticit\u00e0 di uno schermo piatto al plasma o di uno schermo a cristalli liquidi (LCD).\nL'efficienza energetica risulta simile a quella di un LCD e superiore a quella degli schermi dei televisori al plasma."}
{"id": "381391", "revid": "729019", "url": "https://it.wikipedia.org/wiki?curid=381391", "title": "Strada statale 349 di Val d'Assa e Pedemontana Costo", "text": "La strada statale 349 di Val d'Assa e Pedemontana Costo (SS 349), in Veneto \"strada provinciale 349 Costo (SP 349)\", \u00e8 una strada statale e provinciale italiana che collega Trento con la provincia vicentina, attraverso l'Altopiano dei Sette Comuni.\nPercorso.\nLa strada ha origine a Trento distaccandosi dalla strada statale 12 dell'Abetone e del Brennero, uscendo in direzione sud-est dalla citt\u00e0. Raggiunge Vigolo Vattaro, Vattaro e Centa San Nicol\u00f2, comuni posti ai piedi della Vigolana.\nIncrocia la strada statale 350 di Folgaria e di Val d'Astico in corrispondenza di Carbonare, frazione di Folgaria. Questo tratto (da Trento a Carbonare) fu fortemente voluto dai comandi militari austriaci subito dopo lo scoppio della Grande Guerra per favorire l'accesso di truppe e materiali verso i campi di battaglia. Precedentemente l'unico accesso agli altopiani da N era costituito dall'ardita, ripida e stretta Strada della Centa che da Caldonazzo saliva direttamente a Lavarone. \nDa Carbonare, la strada devia quindi verso nord-est entrando nel comune di Lavarone, da cui si diparte nei pressi dell'omonimo lago la diramazione che si unisce anch'essa con la SS 350.\nVarca il passo Vezzena (1402\u00a0m s.l.m.) e dopo pochi chilometri la strada entra in Veneto, seguendo il percorso della Val d'Assa e scendendo di altitudine lungo il suo tragitto, che la porta a lambire il centro abitato di Roana.\nRaggiunge quindi la Val d'Astico dopo aver percorso nel brullo fianco del Monte Pa\u00f9 10 tornanti: qui tocca Cogollo del Cengio, Caltrano, Chiuppano e Piovene Rocchette dove incrocia nuovamente la SS 350.\nLa strada devia quindi in direzione sud-est e nella sua marcia di avvicinamento a Vicenza attraversa Zan\u00e8, Thiene e Villaverla.\nTermina il suo percorso innestandosi sulla ex strada statale 46 del Pasubio in localit\u00e0 Motta di Costabissara, al confine con il comune di Caldogno, a pochi chilometri dal capoluogo vicentino.\nGestione.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto trentino \u00e8 passata dall'ANAS alla Provincia Autonoma di Trento. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato.\nIn seguito invece al decreto legislativo n. 112 del 1998, dal 1\u00ba ottobre 2001 la gestione del tratto veneto \u00e8 passata dall'ANAS alla Regione Veneto che ha provveduto al trasferimento al demanio della Provincia di Vicenza che ha ulteriormente delegato le competenze alla societ\u00e0 Vi.abilit\u00e0.\nIn bicicletta.\nLa salita del Costo di Asiago, pur non mostrando particolari difficolt\u00e0 tecniche se non quelle della lunghezza, \u00e8 peraltro sconsigliabile nei giorni di maggior traffico in quanto particolarmente frequentata per raggiungere Asiago.\nResta comunque molto piacevole l'ascesa in giorni di scarso traffico, dato il panorama sulla val d'Astico e sulla pianura.\nStrada statale 349 dir di Val d'Assa e Pedemontana Costo.\nLa strada statale 349 dir di Val d'Assa e Pedemontana Costo (SS 349 dir) \u00e8 una strada statale italiana di breve lunghezza che collega i comuni di Lavarone e Folgaria.\nRappresenta un collegamento tra la SS 349 e la strada statale 350 di Folgaria e di Val d'Astico, che ha origine nella frazione Chiesa, costeggia il Lago di Lavarone, ed entra nel comune di Folgaria terminando nella frazione Nosellari.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto trentino \u00e8 passata dall'ANAS alla Provincia Autonoma di Trento. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato.\nStrada statale 349 variante Schio Thiene.\nLa ex strada statale 349 var (SS 349 var), ora Nuova Strada Anas 384 \u00e8 una variante a scorrimento veloce (strada extraurbana secondaria) che collega le due citt\u00e0 di Schio e Thiene.\n\u00c8 stata voluta come collegamento diretto e veloce tra la zona industriale di Schio e l'ingresso dell'autostrada al casello Thiene-Schio.\nCon Via Maestri del Lavoro di Schio costituisce la nuova Tangenziale Sud di Schio, un asse est-ovest che serve come rapido collegamento tra il Tunnel Schio-Valdagno e il casello autostradale di Thiene\nIn futuro, con l'aumento del traffico si prevede di aumentare la portata della strada a 2 corsie per senso di marcia, gi\u00e0 alla costruzione si \u00e8 pensato a questo problema, adeguando le opere artistiche all'allargamento"}
{"id": "381392", "revid": "148107", "url": "https://it.wikipedia.org/wiki?curid=381392", "title": "Quasiparticella", "text": "In Fisica la quasiparticella \u00e8 una entit\u00e0 di tipo \"particellare\" che \u00e8 possibile identificare in sistemi fisici contenenti particelle interagenti tra loro. Pu\u00f2 essere pensata come l'insieme della particella singola e della circostante nuvola (da cui anche il termine sinonimo di \"particella vestita\") costituita da altre particelle, respinte o trascinate dalla particella nel suo moto attraverso il sistema. Quindi l'intera entit\u00e0 pu\u00f2 essere considerata come una particella \"effettiva\" libera (non interagente).\nDescrizione.\nLa definizione di \"quasiparticella\" fu introdotta da Lev D. Landau nel 1956, nell'ambito dei suoi studi sulla superfluidit\u00e0. Tra il 1941 e il 1947 si occup\u00f2 di liquidi quantistici bosonici (quali l\u2019isotopo &lt;chem&gt;^4_2He&lt;/chem&gt;), mentre dal 1956 al 1958 studi\u00f2 quelli fermionici (ai quali appartiene l\u2019&lt;chem&gt;\\, ^3_2He&lt;/chem&gt;). Per questi contributi teorici alla comprensione della superfluidit\u00e0 ottenne il premio Nobel nel 1962.\nIl concetto di quasiparticella \u00e8 stato successivamente esteso a indicare, in generale, un'eccitazione di un sistema a materia condensata, sia esso una particella singola (come nel significato originario di quasiparticella), un sistema di due o pi\u00f9 particelle, o un'eccitazione di tipo collettivo, coinvolgente tutte le particelle del sistema.\n\u00c8 tra le idee pi\u00f9 importanti della fisica della materia condensata perch\u00e9 permette di semplificare il problema a molti corpi della meccanica quantistica. Infatti le equazioni che regolano la dinamica delle quasiparticelle sono solitamente pi\u00f9 semplici delle equazioni che regolano la dinamica delle sottostanti particelle interagenti.\nLa nozione di quasiparticella fu introdotta a causa dell'impossibilit\u00e0 di descrivere direttamente ogni singola particella di un sistema macroscopico: per dare un'idea della loro numerosit\u00e0, un granello di sabbia appena visibile (0,1 mm) contiene formula_1 nuclei e formula_2 elettroni. Ognuna di questi nuclei ed elettroni esercita una forza di attrazione o repulsione secondo la Legge di Coulomb. L'equazione di Schr\u00f6dinger descrive e permetterebbe di prevedere teoricamente il comportamento di questo sistema; tuttavia, risulta impossibile risolvere con gli strumenti e i metodi di calcolo attuali una siffatta equazione differenziale alle derivate parziali definita in uno spazio di formula_3 dimensioni (pari al prodotto \"numero di coordinate\" formula_4 \"per il numero di particelle\").\nCome per gli altri sistemi quantistici, esistono uno stato fondamentale e vari stati eccitati, di cui sono rilevanti solamente quelli con energia prossima allo stato fondamentale: la distribuzione di Boltzmann stabilisce che, a parit\u00e0 di temperatura, le fluttuazioni termiche pi\u00f9 alte sono quelle meno probabili. Gli stati eccitati dei livello pi\u00f9 bassi possono contenere un numero arbitrario di eccitazioni elementari (fononi, quasiparticelle, ed eccitazioni collettive).\nLista delle quasiparticelle.\nInoltre, la particella chiamata elettrone nella fisica della materia condensata \u00e8 anche una quasiparticella, poich\u00e9 \u00e8 uno stato ingarbugliato (\"entangled\") di molti elettroni."}
{"id": "381393", "revid": "11792", "url": "https://it.wikipedia.org/wiki?curid=381393", "title": "Pozzo quantistico", "text": ""}
{"id": "381394", "revid": "212348", "url": "https://it.wikipedia.org/wiki?curid=381394", "title": "Plinio il Giovane", "text": "Autore di varie opere, della sua produzione ci sono pervenuti il \"Panegirico di Traiano\" (\"Traianii laudatio\") e un epistolario in X libri (\"Epistularum libri X\"). La prima opera \u00e8 un discorso di ringraziamento (\"gratiarum actio\") in XCV paragrafi, scritto dopo la sua elezione a console, con cui celebra l\"'optimus princeps\" Traiano tracciandone un ritratto di uomo ideale e di sovrano perfetto. La seconda opera, invece, \u00e8 una raccolta di 371 lettere in X libri, di cui IX sono costituiti da 247 lettere inviate a vari amici, mentre il X contiene la corrispondenza imperiale con Traiano (72 lettere + 50 lettere di risposta), prevalentemente quella tenuta durante il governo di Bitinia e Ponto; l'opera ha un grande valore in quanto \u00e8 uno dei pochi documenti sopravvissuti che riguardano la relazione tra l'ufficio imperiale e i governatori provinciali. In particolare, la lettera 96 \u00e8 l'unico documento ufficiale pervenutoci del comportamento delle autorit\u00e0 romane nei confronti dei cristiani.\nPlinio fu anche amico dello storico Publio Cornelio Tacito, del tre volte console Lucio Giulio Urso Serviano e del biografo Gaio Svetonio Tranquillo, in particolare quest'ultimo diede la sua protezione per entrare nella corte di Traiano.\nBiografia.\nPlinio Cecilio Secondo nacque a Novum Comum (oggi Como) nel 61 o 62 da una ricca famiglia di rango equestre. Suo padre Lucio Cecilio mor\u00ec nel 70, e il bambino venne preso sotto la tutela dello zio materno Plinio il Vecchio alla cui morte nel 79, essendo stato nominato per testamento figlio adottivo, prese i nomi Gaio e Plinio. Poich\u00e9 era ancora minorenne, Plinio fu affidato all'amico di famiglia Verginio Rufo, che gi\u00e0 si era preso cura di lui subito dopo la morte del padre. Sua sorella Cecilia era morta in giovane et\u00e0 e quando nell'83 mor\u00ec anche la madre Plinia, egli eredit\u00f2 tutto il patrimonio di famiglia.\nPlinio fece i primi studi a Como e poi, in mancanza di professori che gli permettessero studi pi\u00f9 elevati, si trasfer\u00ec a Roma dallo zio. In questo periodo, nel quale egli era \u00ab quasi ancora un fanciullo\u00bb, fu gi\u00e0 creato patrono della citt\u00e0 di Tifernum, dove i Plinii possedevano una villa. A Roma studi\u00f2 eloquenza alla scuola di Quintiliano, che lo educ\u00f2 nel gusto di uno stile sobrio, \u00abmansueto e delicato\u00bb, e del retore greco Nicete Sacerdote, che invece gl'insegn\u00f2 l'eloquenza asiatica, caratterizzata dalla \u00abrapidit\u00e0 e dalla foga del discorso\u00bb, cos\u00ec che dalla decantazione e dalla conciliazione cui sottopose i due insegnamenti Plinio trasse il suo personale stile, \u00abpiuttosto neutro e anodino\u00bb. Da Musonio, filosofo stoico e maestro di Epitteto, Plinio apprese gli elementi della filosofia.\nA quattordici anni compose una tragedia in lingua greca e a diciassette si trovava a Miseno quando avvenne la tragica eruzione del Vesuvio che nell'ottobre del 79 distrusse Ercolano e Pompei e cost\u00f2 la vita anche allo zio, che era voluto accorrere sui luoghi del disastro. Descrisse quegli avvenimenti molti anni dopo con due lettere a Tacito.\nPlinio fu sposato tre volte. Vedovo ancora molto giovane della prima moglie, si rispos\u00f2 con la figlia della ricca proprietaria terriera dell'Italia centrale Pompeia Celerina, forse parente di Pompeo. Rimasto nuovamente vedovo verso il 97, intorno all'anno 103 spos\u00f2 Calpurnia, molto pi\u00f9 giovane di lui e nipote di Calpurnio Fabato, un influente cittadino di Como. Da nessuna delle tre mogli Plinio ebbe figli, e ci\u00f2 nonostante l'amico Traiano gli accord\u00f2, nel 98, lo \"ius trium liberorum\".\nA diciannove anni cominci\u00f2 a esercitare l'avvocatura. Nel 93 accus\u00f2 con successo di malversazioni Bebio Massa, proconsole della Betica, e dalla fine del I secolo fu protagonista di alcuni importanti processi, come quello contro Mario Prisco, governatore della provincia d'Africa, dove Plinio, insieme a Tacito, sostenne l'accusa di concussione e omicidio, poi fu accusatore nel processo contro Giulio Classico, governatore della Bitinia, imputato di concussione. Fu invece difensore di Giulio Basso, altro governatore della Bitinia, e del suo avvocato Vareno Rufo, anch'essi accusati di concussione, nonch\u00e9 nel processo che, sotto Traiano, riabilit\u00f2 Elvidio Prisco, mandato a morte da Domiziano nel 93.\nIl suo primo incarico pubblico fu quello di \"decemvir stlitibus iudicandis\", ossia fu uno dei dieci presidenti del tribunale dei centumviri, che giudicavano in prima istanza cause la cui importanza le destinava al giudizio di altri tribunali. Successivamente, iniziato il 13 settembre 81 il servizio militare, fu tribuno della III Legione gallica stanziata in Siria. Qui frequent\u00f2 le lezioni di due filosofi stoici dei quali divenne amico e ritrov\u00f2 poi a Roma, Eufrate e Artemidoro, genero di Musonio, che egli confort\u00f2 durante le persecuzioni di Domiziano.\nTerminato il servizio militare, durante il quale gli furono affidati soprattutto compiti amministrativi, nel suo viaggio di ritorno a Roma fu costretto a fermarsi nell'isola di Icaria e vi compose \u00abversi elegiaci in latino su quel mare e quell'isola\u00bb. A Roma fu nominato \"sevir equitum romanorum\". I \"seviri\" avevano l'onere di offrire al popolo i relativi \"giochi sevirali\", ma tale carica puramente onorifica e dispendiosa era il preludio a una redditizia carriera pubblica.\nIntorno all'89 inizi\u00f2 a percorrere tutte le tappe del \"cursus honorum\", elencate nell'epigrafe commemorativa delle Terme di Como da lui donate per testamento. Sotto Domiziano fu questore e alla fine dell'incarico entr\u00f2 in Senato, poi fu tribuno della plebe e successivamente pretore e prefetto dell'erario militare. Nel 98, sotto Traiano, fu prefetto dell'erario di Saturno, ossia soprintendente del tesoro. Nel 100 divenne console suffetto per due o tre mesi, poi augure e \"curatore dell'alveo del Tevere e delle rive delle cloache di Roma\". Chiuse la carriera con la nomina nel 111 a governatore della provincia della Bitinia e Ponto come \"legatus Augusti pro praetore\", una carica che gli fu confermata dal Senato essendo quella una provincia senatoria.\nEra ancora governatore quando mor\u00ec, nel 113 o 114, probabilmente in Bitinia.\nOpere.\nL'epistolario.\nL'opera maggiore a noi pervenuta di Plinio il Giovane sono gli \"Epistularum libri\", una raccolta di lettere (247 dirette a 105 diversi destinatari e suddivise in nove libri, pi\u00f9 122 lettere del carteggio tra Plinio e Traiano, delle quali 72 sono quelle scritte da Plinio, aggiunte in seguito in un decimo libro) scritte fra il 96 e il 113. Fra gli studiosi si \u00e8 a lungo discusso sull'origine e sullo scopo di queste epistole; oggi si tende a credere che la maggior parte delle lettere non siano un artificio letterario, ma che si tratti di lettere realmente spedite, frutto di un carteggio con amici e colleghi, talvolta scritte per occasioni particolari (come notizie, raccomandazioni, ecc.), altre volte per ragioni sociali (inviti, scambi di opinione, etc.), oppure per ragioni descrittive (celeberrima \u00e8 la cronaca dell'eruzione del Vesuvio del 79).\nL'opera \u00e8 dedicata all'amico Setticio Claro:\nPlinio afferma di aver adempiuto alle richieste dell'amico che lo esortava a raccogliere le lettere scritte \"paulo curatius\", con maggior cura. Si tratta dunque di un epistolario letterario, scritto nel preciso intento di pubblicarlo. Le epistole non saranno raccolte cronologicamente bens\u00ec \"ut quaeque in manus venerat\", cos\u00ec come mi capitano sotto mano.\nOltre ai primi nove libri, ne esiste un altro che contiene il carteggio che Plinio tenne con l'imperatore Traiano durante il governo della Bitinia. Questa raccolta fu pubblicata postuma, forse per iniziativa di qualche amico di Plinio, meno probabilmente grazie a Traiano stesso, che avrebbe voluto, con esso, proporre un manuale d'esempio di buona amministrazione. Il libro, che contiene anche le risposte dell'imperatore, \u00e8 in ogni caso un documento eccezionale per la conoscenza dell'amministrazione provinciale in et\u00e0 imperiale. Fra queste lettere, sono particolarmente famose quelle relative ai cristiani (epistole 96 e 97, tra le prime fonti pagane sul cristianesimo), nelle quali Plinio parla in prima persona, informando l'imperatore sui suoi dubbi su come procedere nelle modalit\u00e0 d'inchiesta nei loro confronti. Traiano, rispondendo con un rescritto imperiale, indicher\u00e0 una strada \"garantista\" nell'azione penale nei confronti dei cristiani, invitandolo a procedere solo in caso di denunce circostanziate (ignorando le delazioni anonime) e di prove certe (il problema posto da Plinio si riproporr\u00e0 con il successore Adriano, che la soluzione sulla stessa linea di pensiero, e perfino pi\u00f9 garantista, espressa nel rescritto imperiale a Gaio Minucio Fundano) .\nPlinio non prende affatto le difese dei Cristiani, come fece lo scrittore Tertulliano, ma sostiene invece la causa dei Romani. Per lui \u00e8 ovvio che l'autorit\u00e0 dell'Impero vada rispettata, ed \u00e8 altrettanto ovvio che chi si rifiuta di farlo, come facevano i cristiani rifiutandosi di sacrificare, sia un pericoloso esempio di ribellione da punire senza alcuna piet\u00e0. Anzi, Plinio trova gli atti compiuti dai cristiani del tutto eccentrici. Scriver\u00e0 infatti:\ne si augura di riuscire a riportare la popolarit\u00e0 della religione politeista romana come nei tempi gloriosi della Repubblica, come richiesto dall'imperatore stesso. In queste lettere si trovano testimonianze del fatto che si tenevano regolari processi, oltre alle comuni pratiche di polizia (in questo caso, contro i Cristiani). Dato che Plinio era il propretore, spettava a lui l'autorit\u00e0 di far eseguire queste procedure nei confronti di coloro che venivano denunciati. Plinio per\u00f2 ammette di non avere alcuna esperienza in merito e chiede consiglio all'imperatore, affermando di non sapere se trattare diversamente i bambini dagli adulti, di interrogare pi\u00f9 volte coloro che confessavano e poi eventualmente mandarli a morte, e di dare la possibilit\u00e0 agli accusati di dimostrare di non essere cristiani, venerando le immagini degli dei e facendo sacrifici a quella dell'imperatore.\nRiporta inoltre delle dichiarazioni dei cristiani in merito a quelle che i delatori indicavano come loro \"colpe\" (Plinio afferma che i cristiani dichiararono di incontrarsi in un giorno stabilito-la domenica- prima dell'alba, di cantare inni a Cristo, quindi di dividersi, per incontrarsi in seguito per mangiare del cibo e giurare di non commettere alcun tipo di delitto). Si nota che i cittadini romani avevano diritto ad essere giudicati a Roma, mentre gli altri venivano condannati direttamente sul posto. Plinio non \u00e8 un persecutore spietato: sa infatti che i veri cristiani (che per lui sono quelli davvero pericolosi) non rinnegano la loro fede, e quindi lascia liberi coloro che, per paura, sono pronti a farlo. Nella lettera 96, Plinio sa che i templi ricominciano ad essere frequentati e i \"sacra sollemnia\" a riprendere vigore dopo una lunga interruzione...\nLe altre opere.\nDi Plinio ci \u00e8 pervenuto anche un \"Panegirico di Traiano\", l\u2019orazione che, originariamente, Plinio pronunci\u00f2 per ringraziare Traiano quando fu eletto console nel 100. Il discorso effettivamente pronunciato fu poi riveduto, corretto e ampliato, e sopravvisse venendo collocato in apertura della raccolta dei \"Panegyrici latini\", come modello di riferimento del genere letterario. Questa \u00e8 l'unica delle orazioni pervenuteci di Plinio il Giovane: in essa, Plinio raccomanda ai futuri imperatori di seguire l'esempio di Traiano per agire in concordia con il Senato e il ceto equestre per il bene dell'impero. Traiano infatti viene da Plinio definito \"optimus princeps\" (poich\u00e9 ad esempio reintrodusse la libert\u00e0 di parola e di pensiero).\nNon ci sono pervenute altre orazioni di Plinio il Giovane: sappiamo per\u00f2 che i suoi discorsi pronunciati in tribunale ed al Senato furono tali da essere accostati a quelli dell'amico Tacito.\nPlinio fu, probabilmente, anche un poeta, ma la sua collezione di liriche non \u00e8 arrivata sino a noi, ad eccezione di due frammenti pubblicati fra le epistole. Probabilmente, si trattava di poesie scritte in et\u00e0 giovanile.\nI codici delle opere.\nDel \"Panegirico\" esisteva a Magonza un codice scoperto da Giovanni Aurispa nel 1433 e poi scomparso. Da quello furono tratti i codici \"Upsaliensie\" ed \"Harleian 2480\".\nDell'epistolario esiste il codice \"Laurenziano\", del X secolo, conservato nella Biblioteca Nazionale Marciana e comprendente cento lettere (I-V, 6); esisteva un codice medievale conservato nella Capitolare di Verona e scomparso verso il XVI secolo, da cui furono tratte diverse copie comprendenti i libri I-VII e IX; da un codice ignoto il tipografo Giovanni Schurener stamp\u00f2 a Roma nel 1474 i libri I-IX; esisteva a Parigi un codice scoperto nel 1500 da fra' Giocondo da Verona, scomparso dopo essere stato utilizzato, nel 1508, per l'edizione completa (i nove libri e le lettere a Traiano) dell'epistolario di Plinio.\nLe ville di Plinio.\nIn una sua lettera (\"Epistularum libri\", II, 17, \"A Gallo\") Plinio elogia con affetto la sua villa Laurentina sul litorale romano, situata nei pressi dell'antica via Severiana. Nei secoli si sono succedute varie ipotesi di identificazione della villa, che si rivel\u00f2 di difficile attribuzione fin a partire dai primi scavi. Nel 1713, infatti, erano in corso sia le indagini eseguite per volere del cavaliere Marcello Sacchetti, le quali portarono alla luce resti architettonici che per\u00f2 non corrispondevano alla descrizione di Plinio, sia quelle volute sulle proprie tenute dai Chigi, nel luogo detto \"La Palombara\".\nPer molto tempo fu accreditata l'ipotesi che la villa di Plinio fosse quella indicata a \"La Palombara\", grazie anche al ritrovamento nel 1874 del Vicus Augustanus Laurentinum, dal quale la villa di Plinio doveva distare solo un'altra villa, e alla fama dell'archeologo Lanciani che sosteneva l'identificazione con la villa della Palombara.\nNuove prove a favore del sito si ebbero con l'apertura al pubblico della Pineta di Castel Fusano e con nuove indagini archeologiche del 1934.\nNel 1984, l'architetto Eugenia Salza Prina Ricotti mise in dubbio l'identificazione della villa di Plinio con quella della Palombara, per due dettagli nella descrizione fino ad allora trascurati. Con questi nuovi studi, l'identificazione della villa Laurentina si spost\u00f2 alla Villa Magna a Grotte di Piastra, nella Tenuta di Castel Porziano.\nI critici identificano a Lierna, nei pressi di Varenna, una Villa di Plinio il Giovane (\"...una di quelle due ville\"), precisamente nella frazione del borgo di Villa, che prende il nome dal ritrovamento dei resti di una villa dell'Antica Roma che era \u201cla Villa Commedia\u201d di Plinio il Giovane, detta la seconda Villa Pliniana, oggi andata distrutta.\nIn un'epistola (V, 6) a Lucio Domizio Apollinare, egli descrive l'ambiente circostante un'altra villa che possedeva in \"Tuscis\" (Valtiberina), individuata nell'area di Colle Plinio nel comune di San Giustino (all'epoca della realizzazione, quel territorio faceva parte del municipio romano di Citt\u00e0 di Castello), che Plinio dichiara essere la sua villa preferita.\nLa Soprintendenza ha avviato scavi nel 1975 e, negli anni, con la collaborazione dell'Universit\u00e0 degli Studi di Perugia e dell'Universit\u00e0 di Alicante, sono venuti alla luce numerosi elementi (impianto termale, porticati, cantine) a dimostrazione delle notevoli dimensioni della villa."}
{"id": "381396", "revid": "104216", "url": "https://it.wikipedia.org/wiki?curid=381396", "title": "Atomolecola", "text": "L'atomolecola \u00e8 qualsiasi aggregato esotico della materia che ha caratteristiche sia di un atomo che di una molecola.\nUn esempio \u00e8 l'atomolecola He+ che pu\u00f2 essere considerato sia come un atomo di elio esotico, nel quale un elettrone \u00e8 rimpiazzato da un antiprotone, come un atomo di idrogeno esotico essendo He+ una sorta di pseudoprotone, attorno alla quale ruota un unico elettrone, sia come una molecola esotica a due nuclei, nella quale un nucleo ha carica +2 e l'altro ha carica \u22121. La nube elettronica impedisce il collasso immediato dell'atomolecola ed \u00e8 questa la sua straordinaria qualit\u00e0: una vita media relativamente lunga che permette di studiarne meglio le propriet\u00e0.\nLe prime osservazioni sperimentali di queste atomolecole vennero effettuate nel 1989 con il kaone\u2212 e nel 1991 con antiprotoni in elio liquido dal laboratorio K\u014d Enerug\u012b Kasokuki Kenky\u016b Kik\u014d (KEK) in Giappone. I dati furono confermati successivamente all'acceleratore LEAR del CERN."}
{"id": "381397", "revid": "119552740", "url": "https://it.wikipedia.org/wiki?curid=381397", "title": "Esploratore", "text": ""}
{"id": "381399", "revid": "367445", "url": "https://it.wikipedia.org/wiki?curid=381399", "title": "Fotografo", "text": "Il fotografo \u00e8 una persona che realizza e produce fotografie, per professione, utilizzando la macchina fotografica. \nDescrizione.\nIl \"fotografo professionista\" pratica la fotografia come professione (per lavoro) seguendo principi etici e legali, volti a soddisfare il committente, ma \u00e8 un termine improprio, il fotografo \u00e8 gi\u00e0 un professionista; il fotoamatore o \"fotografo dilettante\" invece pratica la fotografia per diletto, per svago, per divertimento, per passione (non a scopo di lucro), molto spesso per documentare o/e per ricordare o produrre ricordi.\nLa creazione di una fotografia pu\u00f2 dipendere dal singolo fotografo che lavora autonomamente oppure dal coinvolgimento di molte altre persone, impegnandole nel processo di produzione delle immagini fino alla loro presentazione definitiva. Una fotografia pu\u00f2 essere quindi il lavoro di un singolo o di un gruppo.\nLa fotografia, fin dai suoi albori, ha sempre avuto tra le sue possibilit\u00e0 quella della creazione artistica cio\u00e8 la fotografia d'arte che nel corso del XX secolo ha espresso numerosi fotografi di ogni paese esprimersi in forma artistica sia pure utilizzando linguaggi professionali come la documentazione, il fotogiornalismo, il nudo ecc."}
{"id": "381400", "revid": "6923", "url": "https://it.wikipedia.org/wiki?curid=381400", "title": "Komodo", "text": "Komodo (indonesiano: \"Pulau Komodo\") \u00e8 un'isola dell'Indonesia, situata nel Mar di Flores, che fa parte delle Piccole Isole della Sonda. Ha una superficie di 390\u00a0km\u00b2 e oltre 2.000 abitanti. Dal punto di vista amministrativo Komodo \u00e8 parte della provincia di Nusa Tenggara Orientale.\nGeografia.\nGeograficamente Komodo giace fra le grandi isole di Sumbawa (da cui \u00e8 separata dallo Stretto di Sape), a ovest, e di Flores, a est. A sud si trova lo Stretto di Sumba che la separa dall'Oceano Indiano, mentre a est si trova la pi\u00f9 piccola isola di Rinca. Komodo ha una lunghezza di 30\u00a0km per una larghezza massima di 16\u00a0km, lo sviluppo costiero \u00e8 di 158\u00a0km e le colline raggiungono un'altezza massima di 825 metri sopra il livello del mare. L'originale vegetazione, costituita da foresta equatoriale, \u00e8 stata in gran parte sostituita da palme e una disordinata boscaglia.\nStoria.\nL'isola \u00e8 stata visitata nel 1910 dall'ufficiale olandese Van Steyn van Hensbroek.\nFauna.\nL'isola \u00e8 famosa per essere uno dei pochi luoghi dove si possono ammirare allo stato selvaggio i varani di Komodo (\"Varanus komodoensis\"), i pi\u00f9 grandi sauri viventi, che prendono il nome dall'isola. Sull'isola sono presenti altri numerosi animali, come uccelli, maiali selvatici e bufali d'acqua. Nel 1980 \u00e8 stato istituito il parco nazionale di Komodo, avente un'area di 375\u00a0km\u00b2.\nPopolazione.\nGli abitanti dell'isola sono i discendenti degli ex detenuti che sono stati confinati qui e che si sono mescolati con i bugis provenienti da Sulawesi. La popolazione \u00e8 principalmente di fede islamica, ma vi sono anche minoranze cristiane e induiste."}
{"id": "381402", "revid": "1318658", "url": "https://it.wikipedia.org/wiki?curid=381402", "title": "Capitalizzazione", "text": ""}
{"id": "381406", "revid": "327794", "url": "https://it.wikipedia.org/wiki?curid=381406", "title": "Tito Lucrezio Caro", "text": "Biografia.\nFonti antiche.\nDella vita di Lucrezio ci \u00e8 ignoto quasi tutto: egli non compare mai sulla scena politica romana, n\u00e9 sembra esistere negli scritti dei contemporanei, in cui non viene mai citato, eccezion fatta per la lettera di Cicerone \"ad Quintum fratrem\" II 9, contenuta nella sezione \"Ad familiares\", in cui il celebre oratore accenna all'edizione, forse postuma, del poema di Lucrezio, che egli starebbe curando. Ma in scrittori romani successivi egli viene spesso citato: ne parlano Seneca, Frontone, Marco Aurelio, Quintiliano, Ovidio, Vitruvio, Plinio il Vecchio, senza tuttavia fornire nuove informazioni sulla vita. Questo per\u00f2 dimostra che non si tratta di un personaggio inventato.\nUn'altra fonte che lo cita \u00e8 San Girolamo nel suo \"Chronicon\" o \"Temporum liber\", di cinque secoli dopo, in cui, ispirandosi ad alcuni dubbi passi di Svetonio, ci dice che sarebbe nato circa nel 94 a.C. e morto suicida nel 50 a.C.; tale dato non concorda tuttavia con quanto affermato da Elio Donato (IV d.C.), maestro di Girolamo stesso, secondo il quale Lucrezio sarebbe morto quando Virgilio (nato nel 70 a.C.) indoss\u00f2 a 17 anni la toga virile, nell'anno in cui erano consoli per la seconda volta Crasso e Pompeo. Questo dato ha indotto a credere che Lucrezio sia nato nel 98 a.C. per poi morire nel 55 a.C., all'et\u00e0 di quarantatr\u00e9 anni. Queste vengono comunemente considerate le uniche notizie biografiche tramandate direttamente dall'antichit\u00e0.\nIgnoto risulta anche il luogo di nascita, che tuttavia taluni hanno creduto essere la Campania e pi\u00f9 precisamente Pompei o Ercolano, per la presenza di un Giardino Epicureo in quest'ultima citt\u00e0. In particolare, dall'analisi di numerose epigrafi risalenti all'epoca dell'autore latino, risulta evidente un'ingente presenza del cognome \"Carus\" nell'antico territorio campano. Pertanto, secondo la critica recente, la suddetta indagine prova fermamente (nei limiti del probabile) le origini campane di Lucrezio. Neppure la sua militanza politica sembra essere ricostruibile: il desiderio di pace accennato prima non sembra affatto ricordare il drammatico rancore dell'aristocratico, per altro solitamente stoico, che vede sgretolarsi la Repubblica e la libert\u00e0, ma il desiderio dell'\"amico\" epicureo, che vede nella pace e nel benessere di tutti la possibilit\u00e0 di fare accoliti e viver serenamente. \u00c8 tuttavia rilevante il fatto che la sua opera \"De rerum natura\" sia dedicata a Memmio, fine letterato e appassionato di cultura greca, ma anche e soprattutto membro di spicco degli \"optimates\".\nTale era del resto il suo desiderio di pace da auspicare alla fine del proemio della sua opera una \"placida pace\" per i Romani. Questo anelito cos\u00ec forte alla pace \u00e8 peraltro riscontrabile non solo in Lucrezio, ma anche in Catullo, Sallustio, Cicerone, Catone l'Uticense e perfino in Cesare: esso rappresenta il desiderio di un'intera societ\u00e0 dilaniata da un secolo di guerre civili e lotte intestine.\nPossibili ricostruzioni della vita di Lucrezio.\nLa scarsit\u00e0 delle fonti sulla sua vita ha portato molti a interrogarsi persino sulla stessa esistenza del poeta, a volte considerato solo uno pseudonimo sotto il quale si celava un anonimo poeta, per alcuni un amico epicureo di Cicerone, Tito Pomponio Attico, che si suicid\u00f2 in et\u00e0 matura perch\u00e9 malato, o persino lo stesso Cicerone.\nSecondo lo storico Luciano Canfora, \u00e8 possibile ricostruire una scarna biografia di Lucrezio: nacque in Campania nel 94 a.C. circa, a Pompei (dove aveva una villa la famiglia nobiliare di un possibile parente, Marco Lucrezio Frontone) o nella vicina Ercolano, appartenente quasi sicuramente all'antica famiglia nobile dei Lucretii (qualcuno ne fa invece un liberto della stessa famiglia). Studi\u00f2 l'epicureismo proprio ad Ercolano, dove si trovava un centro della \"filosofia del giardino\", diretta dal filosofo greco Filodemo di Gadara, allora ospite nella villa di Lucio Calpurnio Pisone, il ricco suocero di Cesare (la cosiddetta \"villa dei papiri\").\nSempre secondo San Girolamo egli sarebbe stato indotto alla pazzia da un filtro d\u2019amore e, dopo aver scritto le sue opere negli intervalli di lucidit\u00e0 che la pazzia gli regalava ogni tanto, mor\u00ec suicida. Non esistono tuttavia notizie precedenti a San Girolamo che riportino tale fatto su Lucrezio; \u00e8 probabile invece che questa notizia sia nata nell\u2019ambiente cristiano del V secolo con lo scopo di screditare il poeta per via della sua forte polemica anti religiosa collegata alle convinzioni dell\u2019epicureismo di cui Lucrezio fu seguace. Secondo alcuni studiosi Lucrezio avrebbe sofferto di sbalzi d'umore, oggi chiamati disturbo bipolare o di depressione, ma non sarebbe stato pazzo. Non vi sono tuttavia prove concrete che egli soffrisse effettivamente di una qualche malattia mentale. In disaccordo con le guerre civili, avrebbe lasciato Roma prima del 54 a.C. e non sarebbe morto suicida in quell'anno, ma avrebbe viaggiato in Grecia, ad Atene, nei luoghi del maestro Epicuro, e oltre, essendo forse il suo nome conosciuto da Diogene di Enoanda (che secondo l'autore non visse nel II secolo d.C. ma nel I secolo), quindi quasi in Asia minore, nelle cui famose incisioni sotto il portico della sua casa si ricorda un certo \"Caro\" (nome poco diffuso), romano, e sapiente epicureo.\nNon si sa se il poema fosse diffuso nell'oriente, quindi \u00e8 possibile che Lucrezio si fosse davvero recato in Grecia. Lucrezio, spinto da una delusione d'amore, si sarebbe allontanato lasciando incompiuto il suo poema, affidato forse a Cicerone stesso (che difatti non parla effettivamente di suicidio ma afferma: \u00abLucretii poemata, ut scribis, ita sunt: multis luminibus ingenii, multae tamen artis\u00bb (\"le poesie di Lucrezio, come tu mi scrivi, sono dotate di molti lumi di talento, e tuttavia di molta arte\"), ma, forse, senza impazzire e morire (che fosse suicidandosi o perch\u00e9 assassinato), esagerazione della fonte di Girolamo o di qualche altro avversario di Lucrezio, e sarebbe stato forse volutamente confuso dallo stesso Girolamo con Lucullo, onde screditare l'epicureismo.\nIl destinatario dell'opera, Gaio Memmio, caduto in disgrazia ed espulso dal Senato per condotta immorale, and\u00f2 ad Atene nel 52 a.C., causando una nuova delusione a Lucrezio, che, tornato a Roma, sarebbe morto intorno o dopo il 50 a.C. La notizia di un \"filtro d'amore\" velenoso somministratogli da una donna di facili costumi, amante gelosa del poeta, viene riportata anche da Svetonio nei confronti di Caligola e della moglie Milonia Cesonia; in questo caso \u00e8 apparsa una semplice diceria, e, data l'ispirazione svetoniana (dal perduto \"De poetis\") del passo di Girolamo su Lucrezio, anche l\u00ec sembra essere una spiegazione semplicistica, dovuta alla poca conoscenza dei disturbi psichici che si aveva all'epoca (anche per Caligola si parl\u00f2, difatti, come per Lucrezio, di epilessia e malattie fisiche misteriose che l'avrebbero fatto impazzire improvvisamente, come, nel caso di studiosi moderni, l'avvelenamento da piombo, oltre che dei detti \"filtri\").\nLa questione del suicidio.\nSe Lucrezio soffr\u00ec di un disagio psichico, che lo avrebbe spinto a cercare sollievo nella filosofia, non fu a causa di un veleno, e se il suicidio ci fu (il che potrebbe spiegare l'abbandono improvviso del poema), la causa potrebbe essere stata di natura politica \u2014 come sar\u00e0 pi\u00f9 tardi il caso di Catone Uticense \u2014, ovverosia la rovina del suo protettore Memmio e della sua cerchia culturale.\nVirgilio, che lo rispettava anche se era passato dall'epicureismo, abbracciato in giovent\u00f9, alle teorie pitagoriche, parla di lui nelle \"Georgiche\" e nelle \"Bucoliche\", definendolo \"felix\" (ossia \"prediletto dalla dea Fortuna\") e non \"folle\". Secondo Guido Della Valle, la V ecloga, che parla della morte di un personaggio chiamato Dafni (a volte identificato con Cesare, a volte con Flacco, il fratello di Virgilio), potrebbe riferirsi invece alla morte dello stesso Lucrezio, definita \"immatura e innaturale\", cio\u00e8 avvenuta per cause traumatiche in giovane et\u00e0. Il movente politico e morale del gesto potrebbe essere la causa del silenzio attorno ad esso e del fiorire di aneddoti per giustificarlo, dato che non si poteva cancellare la grandezza poetica di Lucrezio, con una sorta di \"damnatio memoriae\" di solito riservata ai nemici politici.\nEssi erano spesso vittime delle liste di proscrizione dei vincitori, come quella di Marco Antonio che colpir\u00e0 Cicerone, e molti si toglievano la vita, in quanto morte onorevole per i costumi romani; Virgilio e Orazio, estimatori di Lucrezio, facevano parte della corte di Augusto, e dovevano quindi allinearsi alla linea culturale dettata dall'imperatore, assertore dell'antica moralit\u00e0 e diffusore della leggenda di Cesare (per cui venivano cancellate le espressioni scomode di dissenso), e dal suo amico Mecenate, in cui l'epicureismo, se non sfumato come in Orazio appunto - cos\u00ec come ogni opera che non fosse celebrativa del \"princeps\" e della grandezza di Roma - non trovava spazio, per cui Lucrezio verr\u00e0 ricordato solo come grande poeta, tralasciandone l'aspetto filosofico.\nSecondo Della Valle, quindi, Lucrezio si sarebbe tolto la vita come gesto di protesta contro la classe politica in ascesa, o perch\u00e9 condannato a morte da essa.\nLa figura di Lucrezio.\nLa scomodit\u00e0 di Lucrezio.\nLucrezio, per il periodo in cui \u00e8 vissuto, \u00e8 stato un personaggio scomodo: gli ideali epicurei di cui era profondamente intriso corrodevano le basi del potere di una Roma alla vigilia della congiura di Catilina. In un'epoca di tensioni repubblicane, infatti, isolarsi dalla realt\u00e0 politica nell\"'hortus\" epicureo significava sottrarsi ai \"negotia\" politici e uscire di conseguenza anche dalla sfera d'influenza del potere.\nLe pi\u00f9 forti correnti stoiche, ostili all'epicureismo, avevano permeato la classe dirigente romana in quanto pi\u00f9 conformi alla tradizione guerriera dell'Urbe. L'epicureismo era invece presente anche attraverso il citato Filodemo e altri in Campania, dove Virgilio avrebbe approfondito la sua conoscenza dell'epicureismo. Orazio non lo nomina, ma \u00e8 evidente che lo conosce, e ideologicamente gli \u00e8 pi\u00f9 vicino di altri.\nLa presunta pazzia.\nLa natura poetica del \"De rerum natura\" fa s\u00ec che Lucrezio col suo pessimismo esistenziale avanzi profezie apocalittiche, visioni quasi allucinate, critiche e ambigue espressioni, che accompagnano il poema. Alcuni teologi cristiani come San Girolamo ed altri, hanno dato di lui l'immagine di un ateo psicotico in preda alle forze del male. Appoggiandosi alla psicoanalisi qualcuno ha sostenuto che in certi bruschi cambiamenti di immagine e di pensiero ci fossero i sintomi di una pazzia delirante o di problemi di ordine psichico.\nIn realt\u00e0 l'ipotizzata pazzia di Lucrezio appare oggi pi\u00f9 plausibilmente un tentativo di mistificazione per screditare il poeta, cos\u00ec come la presunta morte per suicidio sarebbe stato l'esito di un modo di pensare perverso, che travia chi lo segue. L'ipotesi dell'epilessia poi, viene avanzata sulla base dell'arcaica credenza che il poeta fosse sempre un invasato; elemento quest'ultimo da collegare alla credenza che gli epilettici fossero sacri ad Apollo e da lui ispirati nelle loro creazioni.\nComunque altri scrittori cristiani come Arnobio e Lattanzio affermarono che egli non fosse pazzo e che non si fosse ucciso. L'ipotesi della follia e del suicidio attestata dal \"Chronicon\" di San Girolamo si fondava su illazioni di Svetonio, peraltro di difficile verifica. Potrebbe anche esserci stata una confusione dovuta all'abbreviazione Luc., impiegata indifferentemente nei codici latini per indicare i nomi di Lucillius, Lucullus e Lucretius. Plutarco scrisse infatti di un certo Licinio Lucullo, politico, generale e cultore dei piaceri, che mor\u00ec dopo essere impazzito a causa di un filtro d'amore. L'errore di interpretazione dell'abbreviazione Luc. potrebbe cos\u00ec aver permesso lo scambio dei due personaggi.\nLucrezio e la societ\u00e0 romana.\nA causa dell'impossibilit\u00e0 di ricostruire i momenti salienti della sua vita, dunque, il progetto letterario che egli volle esprimere \u00e8 ricostruibile interamente solo dalla sua opera poetica, considerata tra le pi\u00f9 vigorose d'ogni et\u00e0. Bisogna ora individuare le motivazioni che spinsero Lucrezio a scrivere il \"De rerum natura\", che fondamentalmente sono due: la prima \u00e8 una ragione etico-filosofica, in quanto il poeta, affascinato dalla filosofia epicurea, desiderava invitare il lettore alla pratica di tale filosofia, incitandolo a liberarsi dall'angoscia della morte e degli d\u00e8i. La seconda motivazione invece \u00e8 di carattere storico. Lucrezio era conscio che la situazione politica a Roma peggiorasse di giorno in giorno: Roma era quadro ormai di continui scontri bellici e conseguenti dissidi; giustappunto egli, con un evidente positivismo, voleva incoraggiare il cittadino-lettore romano a non perdere la fiducia verso un successivo miglioramento della situazione.\nLucrezio si proponeva di rivoluzionare il cammino di Roma, riportandolo all'epicureismo che era stato declinato in favore dello stoicismo. La prima cosa da distruggere era la convinzione provvidenzialistica stoica e pi\u00f9 propriamente romana: non c'era un dovere romano di civilizzare \"l'orbe terrifero e de le acque\", come far\u00e0 dire Virgilio alla Sibilla Cumana in un colloquio con Enea; non c'\u00e8 una ragione seminale universale responsabile della vita nel cosmo, destinata a deflagrare per poi ricominciare un nuovo, identico, ciclo esistenziale, come voleva la fisica stoica, ma un mondo che non \u00e8 unico nell'universo, peraltro infinito, essendo uno dei tanti possibili. Non c'\u00e8 quindi nessun fine provvidenziale di Roma, essa \u00e8 una Grande fra le Grandi, ed un giorno perir\u00e0 nel suo tempo. La religione, considerata come \"Instrumentum regni\", deve essere non distrutta, ma integrata nel contesto del viver civile come utile ma falsa. Egli afferma fin dal libro I del \"De rerum natura\":\nLucrezio colpiva direttamente la credenza negli d\u00e8i latini sostenendo che non c'\u00e8 preghiera che schiuda le fauci di una tempesta, giacch\u00e9 essa \u00e8 regolata da leggi fisiche e gli d\u00e8i, seppur esistenti e anche loro composti da atomi cos\u00ec sottili che ne assicurano l'immortalit\u00e0, non si curano del mondo n\u00e9 lo reggono; ma la religione deve essere inglobata nella scoperta e nello studio della natura, che rasserena l'animo e fa comprendere la vera natura delle cose: infatti l'unico principio divino che regge il mondo \u00e8 la \"Divina Voluptas\", Venere: il piacere, la vita stessa intesa come animazione regge l'universo, ed \u00e8 l'unica cosa in grado di fermare lo sfacelo che sta portando Roma alla fine: Marte, ovvero la Guerra. Proprio per questo, egli elogia Atene, creatrice di quegli intelletti pi\u00f9 grandi che hanno illuminato la natura e quindi l'uomo stesso, ed in ultima istanza Epicuro, sole invitto della conoscenza rasserenatrice. Non solo, egli stesso si sente quasi un poeta rasserenatore delle tempeste umane e proprio per questo si sente profondamente affine ai poeti delle origini, il cui luogo principe \u00e8 in Empedocle (secondo infatti per elogi solo a Epicuro) ma con una sola grande differenza: egli non \u00e8 portatore di una verit\u00e0 divina fra le umane genti, ma di una verit\u00e0 affatto umana, universale e per tutti (l'\"ordine naturale\"), che attecchir\u00e0 ben presto per la salvezza di Roma. Epicuro \u00e8 comunque, per Lucrezio, il pi\u00f9 grande uomo mai esistito, come risulta dai tre inni a lui dedicati (chiamati anche \"trionfi\" o \"elogi\"):\nIl \"De rerum natura\".\n\u00c8 un poema didascalico in esametri, di genere scientifico-filosofico, suddiviso in sei libri (raccolti in diadi), comprendente un totale di 7415 versi, che illustrano fenomeni di dimensioni progressivamente pi\u00f9 ampie: dagli atomi (I-II) si passa al mondo umano (III-IV) per arrivare ai fenomeni cosmici (V-VI). Riproduce il modello prosastico e filosofico epicureo e la struttura del poema \"\u03a0\u03b5\u03c1\u1f76 \u03c6\u03cd\u03c3\u03b5\u03c9\u03c2\" (per\u00ec ph\u00fdes\u014ds) di Empedocle (anche un'opera di Epicuro aveva il medesimo titolo). Secondo i filologi vi sono corrispondenze e simmetrie interne che corrisponderebbero ad un gusto alessandrino. L'opera infatti \u00e8 suddivisa in tre diadi, che hanno tutte un inizio solare ed una fine tragica. Ogni diade contiene un inno ad Epicuro, mentre il secondo e il terzo libro (in quest'ultimo \u00e8 presente anche un'esposizione della sua estetica) si aprono entrambi con un inno alla scienza.\nEssendo un poema didascalico, ha come modello Esiodo e quindi anche Empedocle, che aveva preso il modello esiodeo come massimo strumento per l'insegnamento della filosofia. Altri modelli potrebbero essere i poeti ellenistici Arato e Nicandro di Colofone, che usavano il poema didascalico come sfoggio di erudizione letteraria.\nIl destinatario e i destinatari.\nIl dedicatario dell'opera \u00e8 la \"Memmi\" \"clara propago\" (I 42), ovvero il rampollo della famiglia dei Memmi, che solitamente si identifica con Gaio Memmio. Pi\u00f9 in generale, si pu\u00f2 dire che il destinatario che l'autore si prefigge di conquistare \u00e8 il giovane aperto ad ogni esperienza, che un giorno prender\u00e0 il posto dei politici e attuer\u00e0 quella rivoluzione propugnata con tanto fervore da Lucrezio. Ma, almeno con Memmio, egli fall\u00ec: da adulto divenne un dissoluto, fraintendendo il significato di piacere catastematico epicureo, e fu allontanato dal Senato \"probri causa\", cio\u00e8 per immoralit\u00e0. Ripar\u00f2 quindi in Grecia, dove scrisse poesie licenziose e dove ce lo menziona anche Cicerone (nelle \"Ad Familiares\"), intenzionato a distruggere la casa e il giardino in cui proprio Epicuro risiedette, per costruirsi un palazzo, suscitando lo sdegno degli epicurei che fecero istanza a Cicerone stesso di intervenire per impedirglielo, senza che per\u00f2 Cicerone ci riuscisse.\nLo stile.\nIn un simile progetto Lucrezio scelse di doversi rifare ad un modello di stile arcaico, che vedeva in Livio Andronico, ma soprattutto in Ennio e in Pacuvio i modelli emuli, per motivi fra loro quanto meno vari: l\"'egestas linguae\" (povert\u00e0 della lingua), lo vede costretto a dover arrangiare le lacune terminologiche e tecnicistiche con l'arcaismo, ancora che proprio Lucrezio, insieme a Cicerone, sia uno dei fondatori del lessico astratto e filosofico latino, e a colmare e ancor meglio comprendere \"l'oscurit\u00e0\" del filosofo con la mielosa luce della poesia. Discendendo pi\u00f9 in profondit\u00e0 nelle anguste gole del poema, si notano anche altri problemi cui dovette far fronte: primo fra tutti, come tradurre parole di pregnanza filosofica in latino, che ancora non aveva termini confacenti. Finch\u00e9 pot\u00e9, egli evit\u00f2 la semplice translitterazione (ad es. \"atomus\" per \"\u1f04\u03c4\u03bf\u03bc\u03bf\u03c2\") e prefer\u00ec invece usare altri termini presenti gi\u00e0 nella sua lingua magari dandogli altra accezione oppure (come mostrato anche sopra) creando neologismi. Ed \u00e8 proprio grazie all'arcaismo che Lucrezio riesce a rendere possibile tutto questo: infatti era proprio dello stile arcaico il neologismo \"munificenza\" ed anche un certo uso (convulso a detta di antichi e moderni) delle figure di suono quali allitterazioni, consonanze, assonanze e omoteleuti. Molto importante \u00e8 anche il fatto che Lucrezio non si limit\u00f2 a trasmettere il messaggio di Epicuro con un arido scritto filosofico, ma lo fece attraverso un poema che, a differenza del rigoroso linguaggio razionale della filosofia, parla per squarci \"imaginifici\".\nFilosofia di Lucrezio.\nOntologia.\nSul piano teorico l'opera di Lucrezio si caratterizza come una puntualizzazione di quella epicurea con alcune esplicazioni che nel suo referente greco non erano abbastanza chiare. Il concetto di \"parenklisis\" che Lucrezio tradurr\u00e0 con \"clinamen\" mancava di definizione chiara. Nella \"Lettera ad Erodoto\" Epicuro poneva infatti la \"parenklisis\" al \u00a7 43, ma poi al \u00a7 61 parlava piuttosto di una deviazione per urto.\nIl celebre passaggio del libro II del \"De rerum natura\" dice:\nLucrezio precisa poi ulteriormente le modalit\u00e0 del \"clinamen\" aggiungendo:\nPer quanto riguarda la sfera del vivente Lucrezio la collega direttamente agli atomi nel loro processo creativo, scrivendo:\nGnoseologia.\nSecondo Lucrezio, che riprende in maniera radicale la tesi gi\u00e0 di Epicuro, la religione \u00e8 la causa dei mali dell'uomo e della sua ignoranza. Egli ritiene che la religione offuschi la ragione impedendo all'uomo di realizzarsi degnamente e, soprattutto, di accedere alla felicit\u00e0, da raggiungere attraverso la liberazione dalla paura della morte. Il poema ha come temi principali l'epicureismo, il progresso, la lacerante antinomia fra \"ratio\" e \"religio\". La \"ratio\" \u00e8 vista da Lucrezio come quella chiarit\u00e0 folgorante della verit\u00e0 \u00abche squarcia le tenebre dell'oscurit\u00e0\u00bb, \u00e8 il discorso razionale sulla natura del mondo e dell'uomo, quindi la dottrina epicurea, mentre la \"religio\" \u00e8 ottundimento gnoseologico e cieca ignoranza, che lo stesso Lucrezio denomina spesso con il termine \"superstitio\". Indica l'insieme di credenze e dunque di comportamenti umani \"superstiziosi\" nei confronti degli d\u00e8i e della loro potenza. Poich\u00e9 la \"religio\" non si basa sulla \"ratio\" essa \u00e8 falsa e pericolosa.\nLucrezio afferma che sono evidenti le nefaste conseguenze della religione e adduce come esempio il caso di Ifigenia, dicendo poi che il mito \u00e8 una rappresentazione falsata della realt\u00e0, come nell'Evemerismo. La religione \u00e8 perci\u00f2 la causa principale dell'ignoranza e dell'infelicit\u00e0 degli uomini.\nLucrezio riprende i temi principali della dottrina epicurea, che sono: l'aggregazione atomistica e la \"parenklisis\" (che egli ribattezza \"clinamen\"), la liberazione dalla paura della morte, la spiegazione dei fenomeni naturali in termini meramente fisici e biologici. Egli opera un completamento di essa in senso naturalistico ed esistenzialistico, introducendo un elemento di pessimismo, assente in Epicuro, probabilmente da attribuirsi a una personalit\u00e0 malinconica.\nDa un punto di vista ontologico, secondo Lucrezio, tutte le specie viventi (animali e vegetali) sono state \"partorite\" dalla Terra grazie al calore e all'umidit\u00e0 originari. Ma egli avanza anche un nuovo criterio evoluzionistico: le specie cos\u00ec prodotte sono infatti mutate nel corso del tempo, perch\u00e9 quelle malformate si sono estinte, mentre quelle dotate degli organi necessari alla conservazione della vita sono riuscite a riprodursi. Tale concezione atea, materialista, antiprovvidenzialista e storica della natura sar\u00e0 ereditata e rielaborata da molti pensatori materialisti dell'et\u00e0 moderna, in particolare gli illuministi Diderot, d'Holbach e La Mettrie, anch'essi atei dichiarati e a loro volta divulgatori dell'ateismo; Lucrezio sar\u00e0 inoltre seguito da Ugo Foscolo e Giacomo Leopardi.\nL'uomo e il progresso.\nLucrezio nega ogni sorta di creazione, di provvidenza e di beatitudine originaria e afferma che l'uomo si \u00e8 affrancato dalla condizione di bisogno tramite la produzione di tecniche, che sono trasposizioni della natura.\nPer Lucrezio, per\u00f2, il progresso non \u00e8 positivo \"a priori\", ma solo finch\u00e9 libera l'uomo dall'oppressione. Se \u00e8 invece fonte di degradazione morale, lo condanna duramente.\nAnima e Animus.\nLucrezio introduce nel III libro del \"De rerum natura\" una chiarificazione che nel mondo latino era stata trascurata generando non poche confusioni, circa il concetto di \"animus\" in rapporto a quello di \"anima\". Egli scrive:\nLucrezio riprende il concetto ellenico di \"anima\" come \"soffio vitale che vivifica ed anima il corpo, ci\u00f2 che i greci chiamavano \"psych\u00e9\". Questo soffio pervade tutto il corpo in ogni sua parte e lo abbandona solo \u201ccon l'ultimo respiro\". L'\"animus\" invece \u00e8 identificabile col \"no\u00f9s\" ellenico, traducibile in latino con \"mens\". Dunque \"animus\" e \"mens\" paiono essere o la stessa cosa o due elementi coniugati dell'unit\u00e0 mentale. L'indicazione della \u201czona centrale del petto\u201d come sede fa pensare al concetto di \u201ccuore\u201d, ricorrente ancora oggi nel linguaggio comune per indicare la sensibilit\u00e0 umana, centro dell'emozione e del sentimento. Parrebbe allora che l'animus sia insieme e conoscenza e emozione, mentre l'anima \u00e8 soffio vitale.\nL'angoscia esistenziale.\nIl \"De rerum natura\" \u00e8 ricchissimo di elementi tipici dell'esistenzialismo moderno, riscontrabile specialmente in Giacomo Leopardi, che dell'opera di Lucrezio era un profondo conoscitore, anche se in realt\u00e0 non \u00e8 noto il lasso di tempo in cui Leopardi lesse Lucrezio. Questi elementi di angoscia hanno indotto alcuni studiosi a sottolineare il pessimismo di fondo che si opporrebbe alla volont\u00e0 di rinnovare il mondo a partire dalla filosofia epicurea; in altre parole, in Lucrezio ci sarebbero due spinte contrapposte; l'una dominata dalla razionalit\u00e0 e fiduciosa nel riscatto dell'uomo, l'altra ossessionata dalla fragilit\u00e0 intrinseca degli esseri viventi e dal loro destino di dolore e morte. Altri studiosi, per\u00f2 ritengono che l'insistenza di Lucrezio sugli aspetti dolorosi della condizione umana non sia altro che una strategia di propaganda, per fare emergere pi\u00f9 fortemente la funzione salvifica della \"ratio\" epicurea."}
{"id": "381407", "revid": "33689", "url": "https://it.wikipedia.org/wiki?curid=381407", "title": "Regno vegetale", "text": ""}
{"id": "381409", "revid": "54354", "url": "https://it.wikipedia.org/wiki?curid=381409", "title": "Loop Quantum Gravity", "text": ""}
{"id": "381410", "revid": "1728", "url": "https://it.wikipedia.org/wiki?curid=381410", "title": "Cornelio Nepote", "text": "Biografia.\nPoco sappiamo della vita di Cornelio Nepote. Nacque nel 100 a.C. circa a Hostilia (attuale Ostiglia), all'epoca un piccolo villaggio della Gallia Cisalpina vicino al Po e non lontano da Verona, oggi situato nella provincia di Mantova. Le sue origini cisalpine sono testimoniate da Plinio il Vecchio, che lo defin\u00ec \"Padi accola\", ovvero \"abitante delle rive del Po\". \nSi trasfer\u00ec forse nel 65 a.C. a Roma, dove conobbe personalit\u00e0 della cultura del tempo come Cicerone (con il quale ebbe a lungo rapporti epistolari), Attico, Varrone e Catullo. A differenza di questi fu per\u00f2 estraneo alla vita politica di quegli anni. Ebbe un rapporto particolare con Catullo, il quale gli dedic\u00f2 il suo \"Liber\" (o pi\u00f9 probabilmente una parte): \nSecondo la testimonianza di Plinio il Vecchio, Cornelio Nepote mor\u00ec, probabilmente a Roma, intorno al 27 a.C., \"sotto il principato di Augusto\".\nOpere.\nL'esistenza dei \"Chronica\" \u00e8 testimoniata da Catullo, Ausonio e da Aulo Gellio. Da queste testimonianze emerge che l'opera era strutturata in tre libri e che era una sorta di compendio di storia universale, dall'et\u00e0 mitica fino a quella contemporanea a Nepote, forse basato sull'omonima opera del greco Apollodoro. Come detto l'opera and\u00f2 interamente perduta.\nCatullo ne dice (I, 5-7): \u00ab\"ausus es unus\" [\u2026] / \"omne aevum tribus explicare chartis\" / \"doctis\" [\u2026] \"et laboriosis\"\u00bb (\"Tu solo osasti spiegare tutta la storia in tre libri pieni di cultura e di duro lavoro\").\nUn'altra sua significativa opera sono gli \"Exemplorum Libri\", una raccolta di episodi aneddotici in cinque libri. Aulo Gellio e Carisio ne testimoniano l'esistenza.\nIl \"De viris illustribus\" \u00e8 una raccolta di biografie in sedici libri ripartiti in sezioni. Ci \u00e8 pervenuto integralmente solo il libro dedicato ai condottieri stranieri (\"De excellentibus ducibus exterarum gentium\"). Inoltre, isolate, le vite di Catone il censore e di Attico.\nIspirandosi ai \"poetae novi\", forse in et\u00e0 giovanile, inizi\u00f2 a comporre anche dei versi, ma non ebbe i risultati sperati e abbandon\u00f2 presto questa idea, pur restando fedele alla linea estetica da loro supportata, come appunto suggerirebbe la dedica di Catullo.\nStile.\nLo stile di Cornelio Nepote si connota per essere piano e lineare, talora molto semplice, nonostante lo scrittore abbia tentato, specie nella biografia di Attico, di imitare quello pi\u00f9 complesso dell'amico Cicerone. Il linguaggio \u00e8 talvolta colorito da qualche arcaismo. A differenza di altri autori latini, infine, Nepote adopera frequentemente il \"comparativo di minoranza\": presso i Romani, infatti, si tendeva ad evidenziare pi\u00f9 l'abbondare di una qualit\u00e0 che la carenza. Lo stile essenziale di questo autore (infatti spesso il linguaggio \u00e8 monotono e le notizie sono schematiche e sommarie) ha fatto s\u00ec che, comunque, egli sia uno dei pi\u00f9 tradotti da chi si appresta a studiare il Latino, con Cesare, Fedro ed Eutropio."}
{"id": "381412", "revid": "75507217", "url": "https://it.wikipedia.org/wiki?curid=381412", "title": "Regione Lombardia", "text": ""}
{"id": "381414", "revid": "1318658", "url": "https://it.wikipedia.org/wiki?curid=381414", "title": "Invarianza", "text": "In generale, il termine invarianza si riferisce all'assenza di variazione. La parola invariante pu\u00f2 essere intesa come aggettivo (di qualcosa che possiede la propriet\u00e0 dell'invarianza) o, in determinati contesti, come sostantivo. Per i significati tecnici dei termini \"invarianza\" e \"invariante\" in diverse discipline scientifiche vedi:"}
{"id": "381416", "revid": "47767", "url": "https://it.wikipedia.org/wiki?curid=381416", "title": "Supersimmetria", "text": "In fisica delle particelle la supersimmetria (o SUSY dall'inglese \"super symmetry\") \u00e8 una teoria che individua una simmetria secondo la quale ad ogni fermione e ad ogni bosone corrispondono rispettivamente un bosone e un fermione di uguale massa.\nConsiderazioni generali.\nLa supersimmetria \u00e8 stata sviluppata negli anni settanta dal gruppo di ricercatori di Jonathan Segal presso il MIT e contemporaneamente da Daniel Laufferty della Tufts University e dai fisici teorici sovietici Izrail' Moiseevi\u010d Gel'fand e Likhtman. \u00c8 nata nel contesto delle teorie delle stringhe, nella quale ha come conseguenza che i \"modi\" di vibrazione delle stringhe che danno origine a fermioni e bosoni si presentano obbligatoriamente in coppie.\nLa sua struttura matematica \u00e8 stata successivamente applicata con successo ad altre aree della fisica, dalla meccanica quantistica alla statistica classica ed \u00e8 ritenuta parte fondamentale di numerose teorie fisiche.\nPoich\u00e9 le particelle supersimmetriche non sono ancora state osservate, la supersimmetria, se esiste nel mondo fisico reale, deve necessariamente essere una simmetria rotta, cos\u00ec da permettere a tali particelle di essere pi\u00f9 massive di quelle corrispondenti del Modello standard ed essere perci\u00f2 sfuggite finora al riscontro sperimentale. Si spera al riguardo che il Large Hadron Collider possa assolvere al compito di confermare o confutare la teoria.. \nPer il momento l'esistenza della supersimmetria \u00e8 basata solo su considerazioni teoriche, come quella di una possibile soluzione di alcuni problemi che affliggono il Modello standard, in particolare quello della gerarchia, pur di fatto introducendone altri.\nTerminologia.\nLe coppie di particelle sono state battezzate partner supersimmetrici e vengono chiamate appunto spartner, superpartner, o sparticelle. Pi\u00f9 precisamente:\nInoltre il superpartner di una particella con spin formula_1 ha spin formula_2. \nLa carica associata (ossia il generatore) di una trasformazione di supersimmetria viene detta supercarica.\nSupercarica.\nUna supercarica \u00e8 un generatore di una trasformazione di supersimmetria. Le \"supercariche\" (generalmente indicate con il simbolo Q) sono operatori che trasformano stati bosonici in stati fermionici e viceversa. Dal momento che le \"supercariche\" trasformano stati con spin semi-intero in stati con spin intero e viceversa, esse hanno carattere fermionico e pertanto sono rappresentate da operatori spinoriali.\nLe supercariche commutano con l'operatore hamiltoniano H:\nL'algebra di supersimmetria.\nIn fisica teorica, un'algebra di supersimmetria (o un'algebra SUSY) \u00e8 un'algebra di simmetria che incorpora la supersimmetria, ovvero una relazione tra bosoni e fermioni. In un mondo supersimmetrico, ogni bosone ha un fermione partner di pari massa a riposo e ogni fermione ha un bosone partner di pari massa a riposo. \nI campi bosonici commutano, mentre i campi fermionici anticommutano; al fine di mettere in relazione i due tipi di campi in un'unica algebra, si fa uso dell'introduzione di un'algebra graduata in base alla quale si richiede che gli elementi pari siano bosoni e gli elementi dispari siano fermioni. Una tale algebra \u00e8 chiamata superalgebra di Lie graduata. \nD'altra parte, il teorema spin-statistica dimostra che i bosoni hanno spin intero, mentre i fermioni hanno spin semi-intero. Di conseguenza, gli elementi dispari in un'algebra di supersimmetria \u00e8 necessario che abbiano spin semi-intero che \u00e8 in contrasto con le pi\u00f9 tradizionali simmetrie in fisica classica. \nNelle simmetrie fisiche che sono associate ad un'algebra di Lie si possono costruire le loro rappresentazioni, cos\u00ec si possono avere anche delle rappresentazioni di una superalgebra Lie. Come ogni algebra di Lie \u00e8 legata ad un gruppo di Lie, cos\u00ec allo stesso modo ogni superalgebra di Lie \u00e8 legata ad un supergruppo di Lie. \nAlgebra di super-Poincar\u00e9.\nL'algebra di Super-Poincar\u00e9 \u00e8 un'estensione dell'algebra di Poincar\u00e9 che include la supersimmetria e permette l'analisi delle relazioni tra bosoni e fermioni. \nLa pi\u00f9 semplice estensione supersimmetrica dell'algebra di Poincar\u00e9 contiene due spinori di Weyl che soddisfano alla seguente relazione di anti-commutazione: \ne a tutte le altre relazioni di anti-commutazione fra le formula_5, mentre le relazioni di commutazione tra le formula_6 e le formula_7 sono nulle. In questa espressione i formula_7 sono i generatori delle traslazioni, le formula_9 sono le matrici di Pauli e le formula_5 sono le supercariche ovvero sono i generatori di una trasformazione di supersimmetria."}
{"id": "381417", "revid": "121833742", "url": "https://it.wikipedia.org/wiki?curid=381417", "title": "Marco Terenzio Varrone", "text": "Biografia.\nMarco Terenzio Varrone nacque a Rieti (o in alta Sabina) nel 116 a.C.: per tale motivo \u00e8 detto \"Reatino\" (attributo che lo distingue da Varrone Atacino, vissuto nello stesso periodo).\nNato da una famiglia di nobili origini, aveva rilevanti propriet\u00e0 terriere in Sabina - dove fu educato con disciplina e severit\u00e0 dai familiari -, integrate dall'acquisto di lussuose ville a Baia e fondi terrieri a \"Tusculum\" e Cassino.\nA Roma comp\u00ec studi avanzati presso i migliori maestri del tempo: tra gli altri, studi di grammatica presso Lucio Elio Stilone Preconino, che lo fece appassionare anche agli studi etimologici e retorici e di linguistica e filologia con Lucio Accio, a cui dedic\u00f2 la sua prima opera grammaticale \"De antiquitate litterarum\".\nCome molti giovani romani, comp\u00ec un viaggio in Grecia fra l'84 a.C. e l'82 a.C., dove ascolt\u00f2 filosofi accademici come Filone di Larissa e Antioco di Ascalona, da cui dedusse una posizione filosofica di tipo eclettico.\nA differenza di molti altri eruditi del tempo, Varrone non si ritir\u00f2 dalla vita politica ma, anzi, vi prese parte attivamente accostandosi agli optimates, forse anche influenzato dall'estrazione sociale. Dopo aver, infatti, percorso le prime tappe del cursus honorum (triumviro capitale nel 97 a.C., questore lo stesso anno, legato in Illiria nel 78 a.C.) fu vicino a Pompeo, per il quale ricopr\u00ec incarichi di grande importanza: fu legato e proquestore in Spagna fra il 76 a.C. e il 72 a.C. e combatt\u00e9 nella guerra contro i pirati difendendo la zona navale tra la Sicilia e Delo.\nAllo scoppio della guerra civile nel 49 a.C. fu propretore in Spagna: in una guerra che vedeva i Romani contro i Romani, tent\u00f2 un'incerta difesa del suo territorio che si concluse in una resa che Gaio Giulio Cesare, nei \"Commentarii de bello civili\", defin\u00ec poco gloriosa.\nDopo la disfatta dei pompeiani, si avvicin\u00f2, comunque, a Cesare, che apprezz\u00f2 il Reatino soprattutto sul piano culturale, affidandogli la costituzione di due biblioteche, una di testi latini l'altra di testi greci, ma che, dopo le idi di Marzo, furono sospese.\nDopo la morte del dittatore, anzi, fu inserito nelle liste di proscrizione sia di Antonio sia di Ottaviano (interessati pi\u00f9 alle sue ricchezze che a punire i congiurati), da cui si salv\u00f2 grazie all'intervento di Fufio Caleno per poi avvicinarsi a Ottaviano a cui dedic\u00f2 il \"De vita populi Romani\" volto alla divinizzazione della figura di Giulio Cesare..\nMor\u00ec quasi novantenne nel 27 a.C. dopo aver scritto una produzione di oltre 620 libri, suddivisi in circa settanta opere.\nOpere.\nProduzione e trasmissione.\nL'immensa mole del lavoro compiuto e il suo attaccamento alla tradizione romana fanno di Varrone uno dei pi\u00f9 grandi eruditi della romanit\u00e0 e dell'Antichit\u00e0 in generale. Non a caso Petrarca, nei \"Trionfi\" (IV, 3, v. 38), l'avrebbe definito il \u00abterzo gran lume romano\u00bb, ritenendo che Varrone (sommo erudito) fosse preceduto solo da Cicerone (sommo oratore) e Virgilio (sommo poeta).\nLa vasta produzione di Varrone fu suddivisa da Girolamo in un catalogo (incompleto, poich\u00e9 sono elencati circa la met\u00e0 degli scritti del reatino): in totale, le opere varroniane sono verosimilmente 74, suddivise in 620 volumi, sebbene Varrone stesso, a 77 anni, abbia riferito di aver scritto 490 libri.\nLe opere varroniane, secondo l'argomento, possono essere suddivise in vari gruppi, dalle opere di erudizione, filologia e storia a quelle giuridiche e burocratiche, dalle opere di filosofia e agricoltura alle opere di poesia, di linguistica e letteratura; di retorica e diritto, con ben 15 libri \"De iure civili\"; di filosofia.\nDi questa enorme produzione \u00e8 pervenuta (quasi integra) solo un'opera, il \"De re rustica\", mentre del \"De lingua Latina\" sono pervenuti solo 6 libri su 25.Probabilmente, causa del quasi completo naufragio della immane bibliografia varroniana \u00e8 che, avendo compulsato tanta parte della cultura grecoromana precedente, divenne la fonte indispensabile per gli autori successivi, perdendosi, per cos\u00ec dire, per assimilazione.\nIl filologo ed erudito.\nDell'attivit\u00e0 filologica varroniana fa testimonianza il cosiddetto \"canone varroniano\", elaborato a partire da due opere, le \"Quaestiones Plautinae\" e il \"De comoediis Plautinis\", in cui Varrone ripart\u00ec il \"corpus\" plautino, che includeva 130 \"fabulae\": di queste, 21 vengono definite autentiche, 19 di origine incerta, dette \"pseudo-varroniane\" e le restanti spurie.\nSi occup\u00f2 soprattutto di antiquaria, con i 41 libri di \"Antiquitates\", il suo capolavoro, divisi in 25 di \"res humanae\" e 16 di \"res divinae\", fonte precipua di Agostino nel \"De civitate Dei\": proprio da Agostino si evidenzia l'attenzione di Varrone sulla religione \"civile\", con una compiuta disamina su culti e tradizioni, pur con acute critiche alla teologia mitica dei poeti in nome di una \"theologia naturalis\".\nA questo gruppo appartiene anche l'opera, non pervenuta, De bibliothecis, presumibilmente legata alle incombenze come bibliotecario affidategli da Cesare.\nLa produzione a sfondo filosofico.\nNell'ambito filosofico, notevoli dovevano essere i \"Logistorici\" (dal greco \u201cdiscorsi di storia\u201d) un'opera in 76 libri, composta in forma di dialogo in prosa, di argomento morale e antiquario, in cui ogni libro prendeva il nome di un personaggio storico e un tema di cui il personaggio costituiva un modello, come il \"Marius, de fortuna\" o il \"Catus, de liberis educandis\": probabilmente questi dialoghi storico-filosofici furono tra i modelli espositivi del \"Laelius de amicitia\" e del \"Cato Maior de senectute\" di Cicerone.\nAll'interesse filosofico e divulgativo di Varrone, probabilmente scritte lungo tutto il corso della sua parabola culturale, riconducevano le \"Saturae Menippeae\", che prendevano come modello Menippo di Gadara, esponente della filosofia cinica (da cui il nome). Esse, scritte tra l'80 a.C. e il 46 a.C., si componevano di 150 libri, in prosa e in versi, di cui per\u00f2 ci rimangono circa 600 frammenti e novanta titoli, di argomento soprattutto filosofico, ma anche di critica dei costumi, morale, con rimpianti sui tempi antichi in contrasto con la corruzione del presente. Ciascuna satira recava un titolo, desunto da proverbi (\"Cave canem\" con allusione alla mordacit\u00e0 dei filosofi cinici) o dalla mitologia (\"Eumenides\" contro la tesi stoico-cinica per cui gli uomini sono folli, \"Trik\u00e0ranos\", il mostro a tre teste, con un mordace riferimento al primo triumvirato) ed era caratterizzata da lessico popolaresco, polimetria e, come in Menippo, uno stile tragicomico."}
{"id": "381430", "revid": "1186766", "url": "https://it.wikipedia.org/wiki?curid=381430", "title": "Fiorenza (nome)", "text": "Origine e diffusione.\nRisale al nome personale augurale latino \"Florentia\" o \"Florens\", dal participio presente del verbo \"florere\" (\"fiorire\"), quindi significa \"fiorente\", \"prosperosa\", \"che fiorisce\". Viene talvolta considerato anche un nome etnico, o comunque un riferimento alla citt\u00e0 di Firenze, il cui antico nome era \"Florentia\". Da Fiorenza deriva inoltre il nome Fiorentina.\nIn inglese, il nome \u00e8 diffuso nella forma \"Florence\"; originariamente essa era usata sia al maschile che al femminile; verso il XV secolo l'uso al maschile era sostanzialmente cessato, mentre al femminile il nome continu\u00f2 ad essere usato, anche se via via meno frequentemente. Nel XIX secolo il nome femminile cominci\u00f2 ad aumentare la sua diffusione, e la sua popolarit\u00e0 crebbe enormemente grazie alla fama dell'infermiera Florence Nightingale, divenuta famosa durante la Guerra di Crimea.\nOnomastico.\nL'onomastico pu\u00f2 essere festeggiato il 1\u00ba dicembre in ricordo di santa Fiorenza di Poitiers, eremita a Combl\u00e8, oppure il 1\u00ba ottobre in ricordo della beata Fiorenza Caerols Martinez, vergine e martire a Rotgl\u00e1 y Corbera."}
{"id": "381432", "revid": "287204", "url": "https://it.wikipedia.org/wiki?curid=381432", "title": "Oleksandr Oleksandrovy\u010d Bohomolec'", "text": "Il \"siero di Bogomolez\" si preparava iniettando in un animale (di regola il cavallo) una miscela di tessuti umani (soprattutto midollo osseo e milza) che provocava la formazione, nel sangue dell'animale stesso, di anticorpi attivi verso i tessuti iniettati. Dal sangue dell'animale si estraeva il siero contenente tali anticorpi, il quale a sua volta veniva iniettato nel paziente.\nQuesto preparato, che subito divent\u00f2 famoso come un nuovo \"siero di giovinezza\", si rivel\u00f2 tuttavia di scarsa efficacia.\nBench\u00e9 Bohomolec' sia noto soprattutto per il siero che porta il suo nome, egli merita di essere meglio ricordato per le sue ricerche nei campi dell'endocrinologia, dell'immunit\u00e0 e della gerontologia.\nFu dapprima docente di patologia generale all'Universit\u00e0 di Saratov, poi direttore a Mosca del primo grande centro per la trasfusione del sangue, infine direttore dell'Istituto di biologia e patologia generale di Kiev.\nFu presidente dell'Accademia Nazionale delle Scienze dell'Ucraina."}
{"id": "381433", "revid": "1206186", "url": "https://it.wikipedia.org/wiki?curid=381433", "title": "Dolores del R\u00edo", "text": "Biografia.\nNata nel sobborgo di Victoria de Durango, Messico, da una famiglia di ricchi proprietari terrieri di origine basca, Jesus Leonardo As\u00fansolo Jacques e Antonia L\u00f3pez-Negrete. In seguito alla Rivoluzione messicana la sua famiglia perse tutto e si trasfer\u00ec a Citt\u00e0 del Messico, dove la giovane Dolores frequent\u00f2 un collegio francese, distinguendosi nell'alta societ\u00e0 della capitale per la sua particolare bellezza. Il desiderio di recuperare il suo confortevole stile di vita la spinse a perseguire la carriera di attrice.\nNel 1921 conobbe Jaime Mart\u00ednez del R\u00edo, al tempo trentaquattrenne, che spos\u00f2 dopo solo due mesi. La coppia trascorse una lunga luna di miele in Europa e rientrata in Messico si stabil\u00ec nella tenuta del marito dove si coltivava cotone. Purtroppo Jaime era pi\u00f9 un uomo di cultura e di arte che di affari e l'impresa non ebbe successo tanto che la coppia dovette tornare a vivere nella capitale dove poteva sempre contare sul sostegno e l'appoggio dei genitori di lei.\nA una festa venne notata da Edwin Carewe, famoso produttore e regista hollywoodiano dell'epoca del muto, in quel periodo in Messico in luna di miele, che fece di tutto per convincerla a firmare un contratto. Sia Dolores sia il marito Jaime considerarono la proposta una buona opportunit\u00e0 e nel 1925 si trasferirono nella Mecca del Cinema.\nIl produttore organizz\u00f2 una grande campagna pubblicitaria presentandola come la prossima grande stella e venne scelto il nome d'arte Dolores Del Rio, con la D del cognome divenuta maiuscola.\nEsord\u00ec sul grande schermo sostenendo una piccola parte nel film \"Joanna\" (1925) e gir\u00f2 altri tre film nello stesso anno sempre con la direzione di Edwin Carewe. Un cambio di passo avvenne quasi subito grazie al film \"Gloria\" (1926), diretto da Raoul Walsh nel quale ottenne il ruolo principale in una parte drammatica e rivel\u00f2 le sue qualit\u00e0 artistiche e la sua bellezza, doti che, unite a una sua maggior congenialit\u00e0 per le parti drammatiche, commossero e destarono l'ammirazione di tutte le platee. A Hollywood sar\u00e0 persino definita la replica femminile di Rodolfo Valentino.\nNel 1926 vinse l'edizione di quell'anno del premio \"WAMPAS Baby Stars\", un'iniziativa pubblicitaria promossa negli Stati Uniti dalla \"Western Association of Motion Picture Advertisers\", che premiava ogni anno tredici ragazze giudicate pronte a iniziare una brillante carriera nel cinema.\nAltro grande successo fu \"Ramona\" per il quale incise l'omonima canzone che ebbe un grande successo permettendole cos\u00ec di non essere oscurata dal cinema sonoro che sarebbe arrivato di l\u00ec a pochi anni.\nAl grande successo come attrice corrisponde purtroppo anche il fallimento del proprio matrimonio, dopo un viaggio alle Hawaii fatto con lo scopo di salvare il rapporto la coppia infatti decise di divorziare e Jaime, che ormai era diventato il marito della stella del cinema, si trasfer\u00ec in Europa nella speranza di trovare da solo la proprio fortuna ma mor\u00ec poco tempo dopo.\nEdwin Carewe girer\u00e0 complessivamente sette film con Dolores, l'ultimo dei quali fu \"Evangelina\" (1929), dopodich\u00e9 i due ruppero il sodalizio artistico e sentimentale e Carewe ritorn\u00f2 dalla moglie.\nA soli 24 anni Dolores aveva conquistato Hollywood ma forse anche la cosa pi\u00f9 importante: la sua libert\u00e0.\nNel 1930 Dolores spos\u00f2 lo scenografo Cedric Gibbons che lavorava per la Metro-Goldwyn-Mayer. Grazie al marito si costru\u00ec una nuova immagine di bellezza altera e aristocratica che le consent\u00ec di continuare a lavorare al cinema anche se non sempre da protagonista. Il marito la introdusse nei circoli sociali di Hollywood ma non solo dove venne sempre ammirata per la sua bellezza ed eleganza\nNel 1932 interpret\u00f2 a fianco di Joel McCrea \"Luana, la vergine sacra\" dove fu perfetta nell'incarnare la fiera ragazza dei mari del Sud e divenne per tutti simbolo di sensualit\u00e0 ed esotismo anche grazie alla famosa scena del bagno dove i protagonisti sembrano nudi.\nNel 1934 torn\u00f2 dopo tanti anni in Messico, era stata invitata dal presidente messicano Abelardo Luj\u00e1n Rodr\u00edguez in occasione della inaugurazione del Palazzo delle Belle Arti. Trov\u00f2 un paese molto cambiato da quello che aveva lasciato ed ebbe modo entrare in contatto con gli artisti e gli intellettuali dell'epoca. Il cinema messicano le offr\u00ec dei lavori ma lei prefer\u00ec tornare a Hollywood dove per\u00f2 la sua stella si stava appannando se non addirittura spegnendo: i suoi film si rivelavano dei fiaschi al botteghino, tanto che venne soprannominata \"veleno del botteghino\" come Marlene Dietrich e Katharine Hepburn e altre attrici (il nomignolo derivava dall'omonimo titolo della rubrica di una rivista scandalistica), ma anche per l'ostracismo di certe persone che vedevano in lei una sostenitrice dei comunisti.\nNel 1937 conobbe Orson Welles e con lui inizi\u00f2 una appassionante storia d'amore. La donna fece di tutto per divorziare al pi\u00f9 presto dal marito e alla prima del film \"Quarto potere\" era a fianco del regista come per ufficializzare la loro relazione. Il poco interesse dimostrato da Orson ma anche le difficolt\u00e0 lavorative a Hollywood spinsero l'attrice a decidere di rientrare in Messico dove sperava in una nuova rinascita e nuove opportunit\u00e0. L'amicizia rimase nonostante tutto anche se sembra che il regista considerasse Dolores il grande amore della sua vita.\nLa decisione si rivel\u00f2 giusta fin da subito, nella capitale ritrov\u00f2 molti artisti che aveva incontrato nel 1934 con i quali aveva anche stretto amicizia e tra questi il produttore Agust\u00edn J. Fink che le propone un contratto con la casa di produzione Films Mundiales S.A..\nIl primo film messicano fu \"Messico insanguinato\" (\"Flor Silvestre\") diretto da Emilio Fern\u00e1ndez nel 1943 con protagonista maschile Pedro Armend\u00e1riz. Sebbene a Hollywood negli ultimi anni aveva interpretato ruoli aristocratici ed eleganti, il ruolo di Dolores era quello di una umile contadina di semplice bellezza vittima dei pregiudizi sociali che ancora perduravano nel paese. Il pubblico e la critica apprezzarono sia il film che l'interpretazione.\nIn pochissimo tempo il regista Emilio Fern\u00e1ndez prepar\u00f2 il suo nuovo film che doveva avere come protagonista Dolores: \"La vergine indiana\" (Maria Candelaria). In verit\u00e0 si trattava di una sorta di omaggio amororoso, il regista ammirava da anni l'attrice e voleva anche scusarsi per il comportamento non sempre gentile che aveva avuto con lei durante la lavorazione del primo film. Grazie a questo film Dolores non era pi\u00f9 vista come simbolo di esotismo latino nei paesi stranieri ma piuttosto una sorta di simbolo nazionale per il Messico. Il film venne presentato al Festival di Cannes 1946 dove vinse il Grand Prix du Festival International du Film come miglior film.\nLa collaborazione tra l'attrice e il regista prosegu\u00ec fruttuosa con altri film, creando quella che in anni successivi venne denominata \"l'epoca d'oro del cinema messicano\". Neil suoi film Emilio Fern\u00e1ndez rifletteva il suo amore per la protagonista, bella ma irraggiungibile quindi destinata quasi sempre a non vedere coronato il suo sogno d'amore. L'attrice per\u00f2 ebbe modo di interpretare diversi ruoli, dalla bella aristocratica alla donna di vita dimostrando notevoli capacit\u00e0 drammatiche.\nL'ultima collaborazione fu con il film \"La malquerida\" del 1949 dove compare Columba Dom\u00ednguez nuovo simbolo della bellezza messicana scelta dal regista. Finito sia il rapporto sentimentale che lavorativo con il regista decise quindi di prendere in mano la sua vita e seguire personalmente anche la parte contrattuale.\nAltri film molto importanti furono quelli diretti da Roberto Gavald\u00f3n: \"Vita rubata\" (\"La Otra\"), \"La Casa Chica\" e \"El Ni\u00f1o y la niebla\" dove viene privilegita l'ambientazione cittadina e, soprattutto nel primo film si richiama il noir americano.\nIn questo periodo di grande attivit\u00e0 non venne dimenticata da Hollywood, nel 1946 infatti venne chiamata da John Ford per girare il film \"La croce di fuoco\" assieme a Pedro Armend\u00e1riz, pellicola che vede protagonista Henry Fonda.\nNel 1949 conobbe il miliardario americano Lou A. Riley con il quale finalmente ebbe una relazione lunga e stabile. L'uomo fu un grande sostegno nei suoi progetti lavorativi ma anche filantropici.\nCon \"Do\u00f1a Perfecta\" del 1951 finalmente pot\u00e9 interpretare un ruolo non pi\u00f9 giovanile e pi\u00f9 adatto alla sua et\u00e0, la sua bravura venne confermata con l'ottenimento del suo secondo Premio Ariel l'equivalente messicano del Premio Oscar. Nel 1955 in Spagna il film \"Se\u00f1ora ama\", diretta da suo cugino Julio Bracho che trattava un tema caro all'attrice, l'impossibilit\u00e0 di avere figli.\nNel 1959 interpret\u00f2 \"La Cucaracha\" a fianco di Mar\u00eda F\u00e9lix a detta di molti la sua grande rivale. In realt\u00e0 le due attrici pur non essendo amiche intime si stimavano e non ebbero mai nessun tipo di litigio.\nNel 1960 Dolores ritorn\u00f2 a Hollywood, dove gir\u00f2 \"Stella di fuoco\", accanto alla giovane stella musicale Elvis Presley, diretta da Don Siegel. In questa fase della sua carriera, altern\u00f2 film in Messico, dove lavor\u00f2 con la diva argentina Libertad Lamarque, e Stati Uniti. Nel 1964 recit\u00f2 nel western \"Il grande sentiero\", diretta nuovamente da John Ford, con un cast che includeva Richard Widmark, Carroll Baker, James Stewart e Ricardo Montalb\u00e1n.\nRecit\u00f2 anche in teatro in classici come \"Anastasia\" (1956), \"Il ventaglio di Lady Windermere\" (1958) e \"La signora delle camelie\" (1968), riscuotendo grande successo in Messico, Sud America e Europa. Partecip\u00f2 anche ad alcune serie televisive americane, lavorando con personaggi come Buster Keaton, Cesar Romero e altri.\nNel 1967 lavor\u00f2 per la prima volta in Italia, sotto la regia di Francesco Rosi, nel film \"C'era una volta...\" con Sophia Loren e Omar Sharif.\nIl suo ultimo film fu \"I figli di Sanchez\" (1978). Nonostante la presenza di Anthony Quinn e Katy Jurado, altri due attori messicani molto apprezzati ad Hollywood il film divise pubblico e critica e fu l'ultimo in cui lavor\u00f2 l'attrice. \nIn quel periodo l'attrice era impegnata in cause filantropiche e culturali, oltre a essere una delle fondatrici del Festival Internacional Cervantino fu una delle principali promotrici della Rese\u00f1a Internacional de Cine de Acapulco. Sostenne il sindacato \"Asociaci\u00f3n Nacional de Actores\" per il quale si spese per progetti a sostegno della maternit\u00e0 per le lavoratrici dello spettacolo. Nel 1975 film\u00f2 per l'Unicef una campagna contro la denutrizione infantile.\nNel 1981 il Circolo dei critici di San Francisco organizz\u00f2 una serata in suo onore alla quale hanno partecipato registi leggendari come Francis Ford Coppola, Mervyn LeRoy e George Cukor. L'anno successivo le venne attribuito il Premio George Eastman per il suo contributo all'industria cinematografica.\nMor\u00ec nel 1983 in California dove si era recata per curare l'artrite che la affliggeva da anni. Le sue ceneri vennero poi riportate in Messico."}
{"id": "381434", "revid": "287204", "url": "https://it.wikipedia.org/wiki?curid=381434", "title": "Dolores del Rio", "text": ""}
{"id": "381435", "revid": "313517", "url": "https://it.wikipedia.org/wiki?curid=381435", "title": "Leo Frobenius", "text": "Con il materiale raccolto nel corso delle sue 12 spedizioni in Africa, sfat\u00f2 definitivamente l'immagine colonialistica del \"negro selvaggio\", mostrando agli europei la molteplicit\u00e0 e la ricchezza delle arti e delle tradizioni africane.\nFrobenius intraprese, fra l'altro, il rilevamento e lo studio sistematico delle figurazioni rupestri del Sahara, dell'Algeria, della Nubia e del Sudafrica. Trasfer\u00ec, inoltre, sul piano storico l'attivit\u00e0 creativa del simbolo: consider\u00f2 cio\u00e8 le antiche culture e quelle dei cosiddetti \"primitivi\" come il vasto repertorio di esperienze, comprensibili solo considerando il simbolo come elemento di una \"conoscenza commossa\" che trascende l'uomo ed \u00e8 la determinante prima della civilt\u00e0.\nCon questa teoria Frobenius sconfinava nella metafisica: era un tentativo di interpretare oggettivamente, in etnologia, l'esperienza psichica collettiva; cos\u00ec come, in psicologia, fece Carl Gustav Jung (gi\u00e0 discepolo di Sigmund Freud) con la teoria dell'inconscio collettivo.\nNel 1898 fond\u00f2 a Berlino l'\"Archivio africano\"; nel 1922 a Monaco l'\"Istituto di ricerca per al morfologia della civilt\u00e0\", trasferito nel 1935 a Francoforte, e che dal 1945 prese il nome di Istituto Frobenius.\nNel 1923 fu nominato professore onorario di etnologia e storia delle civilt\u00e0 all'universit\u00e0 di Francoforte; nel 1934 divenne direttore del Museo etnografico di quella citt\u00e0.\nAttraverso i suoi trattati, oltre ad informazioni e scoperte di notevole valore, come quella sulle origini della civilt\u00e0 egizia, elabor\u00f2 le sue teorie sulle leggi che regolano l'evoluzione delle culture. Le civilt\u00e0 si sviluppano, secondo lo studioso, per stadi successivi di crescita, maturit\u00e0 e decadenza, dapprima in forma 'intuitiva' come nel bambino, poi 'ideale' come nel giovane, infine 'pratica' come nell'adulto. Il divenire storico \u00e8 guidato dalle forze irrazionali che muovono dal profondo dell'umanit\u00e0 provocando 'commozione'."}
{"id": "381437", "revid": "2091899", "url": "https://it.wikipedia.org/wiki?curid=381437", "title": "Klaus Emil Jules Fuchs", "text": " Considerato la pi\u00f9 grande \"mente\" teorica dopo Albert Einstein, fu arrestato nel 1950 dagli agenti di Scotland Yard con l'accusa di aver ceduto all'Unione Sovietica i segreti della bomba atomica e della bomba all'idrogeno.\nBiografia.\nNato a Russelsheim, vicino a Francoforte, da padre luterano e ardente pacifista, Fuchs ader\u00ec al partito comunista da quando era studente alla facolt\u00e0 di scienze. Fu prima agente del GRU e poi del commissario agli Interni (NKVD-NKGB); in campo atomico fu la spia pi\u00f9 importante dell'Unione Sovietica. Quando Hitler conquist\u00f2 il potere, Fuchs ripar\u00f2 in Francia e poi in Inghilterra, dove continu\u00f2 gli studi all'Universit\u00e0 di Bristol per poi laurearsi all'Universit\u00e0 di Edimburgo.\nCittadino britannico dal 1942, Fuchs entr\u00f2 a far parte dell'\u00e9quipe di scienziati del laboratorio di Harwell per le ricerche atomiche, e fu messo a capo di un dipartimento. Sospettato di spionaggio, fu sottoposto a lunghissimi interrogatori finch\u00e9 confess\u00f2 di aver passato all'Unione Sovietica i disegni della bomba atomica e i progetti relativi alla bomba all'idrogeno. Quando gli fu chiesto perch\u00e9 avesse tradito il Paese che lo aveva ospitato ed aiutato, Fuchs rispose: \u00ab\"perch\u00e9 avevo fiducia nella politica russa\"\u00bb. Fu condannato a 14 anni, 5 dei quali condonati. Usc\u00ec dal carcere di Wakerfield nel 1959, ritornando poi in patria, a Lipsia, nella Germania dell'Est.\nAll'epoca della sua cattura, e in base agli elementi emersi dalla successiva inchiesta, fu esplicitamente dichiarato che, senza le essenziali informazioni fornite da Fuchs, l'Unione Sovietica avrebbe forse tardato parecchi anni a produrre un proprio \"deterrente\" nucleare, una situazione che avrebbe modificato in modo sensibile l'equilibrio mondiale di quegli anni."}
{"id": "381438", "revid": "3689", "url": "https://it.wikipedia.org/wiki?curid=381438", "title": "Klaus Fuchs", "text": ""}
{"id": "381439", "revid": "118834", "url": "https://it.wikipedia.org/wiki?curid=381439", "title": "Vaslav Nijinsky", "text": ""}
{"id": "381440", "revid": "599013", "url": "https://it.wikipedia.org/wiki?curid=381440", "title": "Sed", "text": ""}
{"id": "381441", "revid": "486946", "url": "https://it.wikipedia.org/wiki?curid=381441", "title": "Sozialistische Einheitspartei Deutschlands", "text": ""}
{"id": "381445", "revid": "1833487", "url": "https://it.wikipedia.org/wiki?curid=381445", "title": "Castellino di Moncalvo", "text": "Castellino (\"Castl\u00ecn\" in piemontese) \u00e8 una piccola frazione del comune di Moncalvo in provincia di Asti.\nIl paese si trova tra le colline del Monferrato e ha poche decine di abitanti. Si parla il piemontese e le tradizioni agricole sono quelle tipiche di quest'area a cavallo tra le province di Asti e di Alessandria. In particolare, ancora oggi alcuni abitanti producono vini come il Barbera e il Grignolino, allevano bovini di razza piemontese, mentre nei campi si coltiva prevalentemente grano, soia, girasoli. E quando la stagione \u00e8 giusta, non \u00e8 difficile vedere aggirarsi per la campagna dei cercatori di \"trifole\" (tartufi) con i loro cani.\nLa santa patrona di Castellino, a cui \u00e8 in intitolata la chiesa, \u00e8 Santa Caterina d'Alessandria. C'\u00e8 un'altra chiesetta dedicata a San Giorgio che si trova sulla sommit\u00e0 di una collina non distante dal paese, circondata dai campi coltivati e raggiungibile solo a piedi attraverso strade sterrate. La chiesetta \u00e8 per\u00f2 in stato di abbandono da anni e oggi restano soltanto i suoi muri diroccati assediati dagli alberi e dalla vegetazione del bosco vicino.\nI castellinesi sono devoti anche alla Madonna di Crea, venerata in un santuario vicino al paese verso il quale ogni anno viene organizzato un pellegrinaggio a piedi di tutto il comune. Una delle cappelle del santuario \u00e8 tra l'altro stata restaurata nell'Ottocento proprio grazie al contributo degli abitanti del paese.\nGeografia fisica.\nCastellino \u00e8 situato a circa 5\u00a0km da Moncalvo ed \u00e8 al confine con la provincia di Alessandria. In particolare, confina a nord con il comune di Cereseto, a est con il comune di Ottiglio e a ovest con quello di Ponzano Monferrato, tutti in provincia di Alessandria. Solo verso sud confina con la frazione di Patro e con Moncalvo.\nCastellino \u00e8 posto al centro del Monferrato, dato che pur facendo parte del \"Monferrato Astigiano\" \u00e8 proprio al confine con il \"Monferrato Casalese\" (in provincia di Alessandria). In particolare, fa parte del \"Basso Monferrato\", cio\u00e8 della zona della provincia di Asti a nord del fiume Tanaro.\nIl paese si trova in collina ed \u00e8 affacciato sulla valle del torrente \"Colobrio\" (sul suo lato destro), che confluisce poi nello Stura a Serralunga di Crea. Il torrente Stura \u00e8, a sua volta, un affluente di destra del Po.\nCastellino \u00e8 collegato da un breve tratto di strada con la statale che mette in comunicazione le citt\u00e0 di Casale Monferrato e di Vercelli con quella di Asti. \u00c8 raggiungibile anche con la ferrovia tramite la linea Asti-Mortara, ma le fermate alla piccola stazione di Ponzano Monferrato sono state soppresse negli ultimi anni e sostituite da un servizio sostitutivo in autobus.\nStoria.\nCastellino faceva parte del Marchesato del Monferrato.\nNei secoli passati, il paese era sotto il dominio dei Dal Pozzo, cio\u00e8 di un ramo di questa antica famiglia nobile i cui componenti occuparono uffici pubblici e furono titolari di benefici ecclesiastici principalmente in Piemonte (Biella, Reano, Cisterna d'Asti, Castello di Annone), ma anche in altre parti dell'Italia e di Francia. I nobili Dal Pozzo assunsero il titolo di \"Conti di Castellino e di San Vincenzo\" e stabilirono la loro dimora sulla sommit\u00e0 della collina dove sorge il paese.\nAlcuni componenti di questa famiglia sono stai tumulati nella chiesa di Castellino, dove ancora oggi sono presenti le lapidi con inciso il loro blasone. Lo stemma nobiliare ha lo sfondo d'oro, con al centro un pozzo di mattoncini rossi, sostenuto da due draghi di verde alati, affrontati con le code accollate sotto il pozzo."}
{"id": "381450", "revid": "486946", "url": "https://it.wikipedia.org/wiki?curid=381450", "title": "Orchestra Piazza Vittorio", "text": ""}
{"id": "381452", "revid": "77358", "url": "https://it.wikipedia.org/wiki?curid=381452", "title": "Vaclav Nijinskij", "text": ""}
{"id": "381453", "revid": "287204", "url": "https://it.wikipedia.org/wiki?curid=381453", "title": "Concerto per violino e orchestra n. 3 (Mozart)", "text": "Il Concerto per violino e orchestra n. 3 \"Stra\u00dfburg\" (K 216) \u00e8 il terzo di cinque concerti per lo stesso strumento (K 207, K 211, K 218, K 219), attribuibili con certezza a Mozart.\nLa sua composizione fu terminata il 12 settembre 1775.\nSi tratta di un'opera che appartiene ancora allo stile galante, in cui le idee tematiche vengono giustapposte ma non sviluppate.\nIl compositore si distacca dai modelli del rococ\u00f2, affermando la propria personalit\u00e0 con l'inserimento di venature di malinconia.\nStruttura.\nL\"Allegro\" iniziale \u00e8 pieno di inventiva e di energia ed assembla vari spunti tematici. Il primo tema riprende il ritornello orchestrale dell'aria di Aminta \"Aer tranquillo e d\u00ec sereni\" dall'opera \"Il re pastore\". Seguono altri due temi, il primo affidato ai fiati ed il secondo ai violini, che completano l'introduzione orchestrale. Solo a questo punto entra il solista che ripete il primo tema per poi introdurre materiale nuovo, impegnarsi in pezzi di bravura e reintrodurre il finale orchestrale.\nNel secondo movimento (\"Adagio\"), Mozart raggiunge momenti di grande cantabilit\u00e0 e commozione che ottiene sostituendo i due oboi (dal suono pi\u00f9 squillante) con due flauti e prescrivendo agli archi l'uso della sordina. Il primo tema viene presentato dall'orchestra e quindi ripreso dal solista. Il secondo tema \u00e8 introdotto dal violino per poi confluire nell'orchestra che termina il movimento soffusamente.\nIl rond\u00f2 finale \u00e8 scritto con sezioni di diverso ritmo. Si apre con un caratteristico tema (\"Allegro\") esposto dall'orchestra e dal quale deriva il nome \"Stra\u00dfburg\" con cui \u00e8 conosciuto questo concerto. Al solista sono riservate le parti pi\u00f9 brillanti. La conclusione del concerto \u00e8 lasciata non al violino ma al sussurro degli oboi e dei corni."}
{"id": "381454", "revid": "486946", "url": "https://it.wikipedia.org/wiki?curid=381454", "title": "K 216", "text": ""}
{"id": "381455", "revid": "125811445", "url": "https://it.wikipedia.org/wiki?curid=381455", "title": "John Morrison", "text": "Hennigan \u00e8 principalmente ricordato per i suoi trascorsi nella World Wrestling Entertainment tra il 2004 e il 2011 e, di nuovo, tra il 2019 e il 2021. Vincitore della terza stagione del reality-show \"Tough Enough\", a pari merito con Matt Cappotelli, \u00e8 approdato nel roster principale della WWE nel 2005 come membro degli MNM insieme a Joey Mercury, con il quale ha vinto tre volte il WWE Tag Team Championship (a cui si aggiunge un altro regno con The Miz); come wrestler singolo ha invece detenuto tre volte l'Intercontinental Championship e una volta l'ECW World Championship.\nCarriera.\nWorld Wrestling Entertainment (2004\u20132011).\nGli inizi (2004\u20132005).\nNella puntata di \"Raw\" del 1\u00ba marzo 2004 John Hennigan fece il suo esordio nella World Wrestling Entertainment, nelle vesti di assistente dell'allora General Manager dello show rosso, Eric Bischoff; Hennigan assunse il ring name Johnny Nitro, in riferimento a \"Nitro\", show della World Championship Wrestling creato proprio da Bischoff negli anni novanta. Nitro rimase al fianco del general manager| fino alla puntata di \"Raw\" del 7 giugno, quando venne sconfitto da Eugene in un match la cui stipulazione prevedeva che il perdente sarebbe stato licenziato (\"kayfabe\").\nMNM (2005\u20132007).\nJohn Hennigan torn\u00f2 durante la puntata di \"SmackDown!\" del 14 aprile 2005, come membro degli MNM insieme a Joey Mercury e Melina; i tre attaccarono Rey Mysterio mentre veniva intervistato da Carlito. La settimana successiva, al loro debutto in WWE, battono Mysterio e Eddie Guerrero a SmackDown! conquistando i WWE Tag Team Championship. Al loro debutto in pay-per-view a Judgment Day 2005 conserveranno con successo le cinture contro Charlie Haas ed Hardcore Holly, ma le perderanno il 24 luglio a The Great American Bash contro Jon Heidenreich e Road Warrior Animal. Le riconquisteranno sempre contro Heidenreich ed Animal il 28 ottobre 2005 ma le perderanno nuovamente durante l'edizione di SmackDown! del 16 dicembre 2005, contro Batista e Rey Mysterio. Il loro terzo regno da campioni di coppia inizier\u00e0 solo due settimane dopo, il 30 dicembre 2005, dove a SmackDown! sconfiggono Batista e Rey Mysterio con l'aiuto determinante di Mark Henry in uno Steel Cage Match.\nIl duo ebbe molto successo ma presto si sciolse e John inizio ad intravedere la carriera da singolo.\nAd aprile 2006 inizieranno una faida contro Paul London e Brian Kendrick. Questi ultimi otterranno molte vittorie contro gli MNM, sia singolarmente, sia in tag team match senza le cinture in palio. La faida culminer\u00e0 a Judgment Day 2006, dove perderanno i titoli definitivamente contro London e Kendrick. A fine match Nitro attacca ripetutamente Mercury incolpandolo della sconfitta. Nella stessa serata Melina e Nitro vengono licenziati dal \"General Manager\" Theodore Long, dopo che essi si lamentano col GM per la sconfitta. Secondo indiscrezioni, il tag team \u00e8 stato sciolto dopo che Mercury \u00e8 stato trovato positivo a test antidoping. Mercury sarebbe poi stato mandato in riabilitazione, anche se non \u00e8 stato diffuso alcun comunicato dalla WWE.\nNitro e Melina appariranno poi nel roster di \"Raw\", dove Nitro ridebutter\u00e0 in un match per il WWE Championship contro John Cena, vinto per\u00f2 dal rapper bostoniano. Otterr\u00e0 la sua prima vittoria a RAW solo la settimana dopo, sconfiggendo Charlie Haas.\nNitro continua a lottare per un titolo, questa volta il WWE Intercontinental Championship, conquistandolo a Vengeance 2006 sconfiggendo in un Triple Threat match il campione Shelton Benjamin e Carlito. Dopo numerose e riuscite difese, Nitro deve cedere il titolo al rientrante Jeff Hardy. Riconquista in seguito la cintura, per poi perderla nuovamente contro Jeff Hardy la settimana successiva.\nSuccessivamente la loro faida in singolo divenne una faida tra Tag Team. Infatti Nitro coinvolse Mercury, Jeff il fratello Matt Hardy. I due Team si affrontarono prima al December to Dismember e poi alla Royal Rumble, ma a trionfare furono gli Hardys in entrambi i match. Durante questo feud, Nitro tent\u00f2 di riconquistare il titolo intercontinentale in uno \"Steel Cage Match\" a New Year's Revolution ma fall\u00ec. Successivamente, Joey Mercury fu licenziato dalla WWE.\nAlleanza con The Miz (2007\u20132009).\nIn seguito alla Draft Lottery del giugno 2007, Johnny Nitro pass\u00f2 alla ECW. Tra la sorpresa generale Nitro partecip\u00f2 al match valido per l'ECW World Championship contro CM Punk a Vengeance prendendo il posto di Chris Benoit, il quale non presenzi\u00f2 allo show. Nitro vinse il match e divent\u00f2 ECW Champion. Il 17 luglio 2007 durante la puntata settimanale di ECW on Sci Fi, Nitro si present\u00f2 con un nuovo nome, \"John Morrison\", una nuova musica d'ingresso, un nuovo \"look\" ed una nuova gimmick ispirata al personaggio di Jim Morrison. A The Great American Bash e a SummerSlam 2007 difese con successo il titolo dall'assalto di CM Punk. Ha in seguito perso la cintura nel corso della puntata di ECW on Sci Fi del 1\u00ba settembre in favore di CM Punk.\nDurante la puntata di SmackDown! del 13 novembre sconfisse, insieme a The Miz, i Tag Team Champions MVP e Matt Hardy, conquistando la cintura. Il duo riusc\u00ec a mantenere il titolo in diverse occasioni, sconfiggendo tra gli altri Kane e CM Punk (a Judgment Day 2008) e Finlay e Hornswoggle (Night of Champions 2008).\nIl 20 luglio 2008 a The Great American Bash 2008 hanno perso le cinture in favore di Curt Hawkins e Zack Ryder in un Fatal Four Way match al quale presero parte anche Jesse &amp; Festus e Finlay &amp; Hornswoggle. Durante la puntata dell'ECW del 22 luglio, John Morrison ha preso parte ad un \"Fatal Four Way\" per diventare numero 1 contender per il titolo ECW, perdendo. Tra luglio e novembre la coppia combatt\u00e9 incontri poco importanti ma riusc\u00ec ad avere successo tra il pubblico, grazie anche al loro show in onda sul sito WWE \"The Dirt Sheet\". Nella puntata di Raw del 27 e in quella dell'ECW del 28 ottobre i due intrapresero un breve feud con la D-Generation X. Nella puntata di Raw del 3 novembre il duo HHH-Michaels sconfisse Miz &amp; Morrison. Morrison, dopo le Survivor Series partecip\u00f2 al torneo per determinare lo sfidante al WWE Intercontinental Championship, ma dopo aver battuto Finlay fu sconfitto in semifinale da CM Punk; nella stessa serata vennero assegnati gli Slammy Award e Miz &amp; Morrison vinsero il premio di miglior Tag Team e di miglior show, \"The Dirt Sheet\", dell'anno. Il 13 dicembre in occasione di un house show insieme a The Miz divent\u00f2 World Tag team Champion, sconfiggendo CM Punk e Kofi Kingston.\nIl 23 febbraio a \"Raw\" Morrison combatt\u00e9 contro il compagno di coppia The Miz e il campione intercontinentale CM Punk in un triple threat match per le qualificazioni al Money in the Bank Ladder Match di Wrestlemania, ma a vincere fu CM Punk. I due iniziarono un feud contro i WWE Tag Team Champions Primo e Carlito. A Wrestlemania XXV le due coppie si sfidarono in un Lumberjack Match per decretare i primi Unified WWE Tag Team Champions e a vincere furono i fratelli di Porto Rico.\nNella Draft venne diviso dal suo compagno The Miz che pass\u00f2 a RAW e lo attacc\u00f2 alle spalle dopo un match. Nella Draft supplementare venne spostato dalla ECW a \"Smackdown\".\nCampione intercontinentale (2009\u20132010).\nA SmackDown esord\u00ec battendo prima R-Truth e successivamente Shelton Benjamin. Qui Morrison effettu\u00f2 un Turn Face entrando in collisione con Chris Jericho, che lo sconfisse in un episodio di \"WWE Superstars\" grazie all'interferenza di Shelton Benjamin, che lo sfid\u00f2 in un match a Judgment Day. Al PPV John Morrison ha la meglio sull'atleta di colore. Morrison batt\u00e9 Benjamin anche a SmackDown e si aggiudic\u00f2 in maniera schiacciante il feud. Nelle puntate successive perse contro Edge e Chris Jericho al termine di incontri combattutissimi, dove Morrison rimedi\u00f2 comunque ottime prestazioni. Nella puntata del 26 giugno riusc\u00ec a battere il World Heavyweight Champion CM Punk in un non-title match. Appena tre settimane dopo si ripet\u00e9 battendo nuovamente CM Punk, sempre in un non-title match. Successivamente venne sconfitto dal nuovo campione mondiale Jeff Hardy in un match valevole per la massima cintura. Nella puntata di SmackDown del 4 settembre (registrata il 1\u00ba settembre), Morrison sconfisse Rey Mysterio in un match valevole per il WWE Intercontinental Championship, conquistando la cintura. Al pay-per-view Hell in a Cell John Morrison conserv\u00f2 il titolo Intercontinentale dall'assalto di Dolph Ziggler. Al PPV Bragging Rights, John Morrison fu sconfitto da The Miz. Alle Survivor Series \u00e8 stato capitano del team formato da lui, Evan Bourne, Finlay, Shelton Benjamin e Matt Hardy, dove per\u00f2 vengono sconfitti dal team del suo rivale The Miz. Nel PPV WWE TLC Drew McInrtre ha sconfitto John Morrison, e quest'ultimo ha perso il titolo Intercontinentale. Morrison e McInrtre si affrontano due volte a SmackDown con in palio il titolo Intercontinentale, ma i due match terminano per squalifica e count out. Nel match decisivo \u00e8 McIntyre che ha la meglio su Morrison e conserva il titolo. Nell'edizione di SmackDown seguente alla Royal Rumble, John Morrison sconfigge Drew McIntyre e Kane conquistando un posto per l'Elimination Chamber di SmackDown valido per il (World Heavyweight Championship). Nella puntata di SmackDown del 13 febbraio 2010 durante un match contro R-Truth, si infortuna alla caviglia destra. Nell'Elimination Chamber viene eliminato da Undertaker per quarto. Nella puntata del 5 marzo 2010 lui e R-Truth vincono un match per andare a sfidare i Unified WWE Tag Team Champions a Wrestlemania 26 detenuti da The Miz e Big Show; ma a WrestleMania ne escono sconfitti. A Extreme Rules John Morrison &amp; R-Truth perdono un tag team Gauntlet match contro la Hart Dynasty; nel match erano coinvolti anche The Miz &amp; Big Show e MVP &amp; Mark Henry.\nVarie faide e abbandono (2010\u20132011).\nJohn Morrison torna a Raw dopo il Draft, come primo match sfida il World Heavyweight Champion Jack Swagger, perdendo. Nell'edizione di Smackdown del 30 aprile perde un match con Cody Rhodes dopo un'ottima prestazione.\nNella seguente puntata di Raw John Morrison sfida Ted DiBiase, che si fa contare fuori, ma lo Shaman of Sexy vuole immediatamente il rematch ed ottiene un'altra vittoria. Dopo il match Ted attacca Morrison, ma a salvarlo arriva il suo compagno R-Truth.\nLa settimana successiva Morrison, Yoshi Tatsu, Goldust e Santino Marella perdono un match contro i rookie NXT per un errore stupido della superstar italo-canadese. Nell'ultima puntata di NXT, John Morrison ha rivelato che sar\u00e0 uno dei Pro nella seconda stagione con Rookie Eli Cottonwood. Torna a Raw nella puntata del 7/06/2010 in coppia con R - Truth per affrontare The Miz e Zack Ryder, ma perdono. Inoltre Morrison prender\u00e0 parte al Money In The Bank Di Raw a WWE Money in the Bank dove \u00e8 uno dei favoriti alla vittoria. Perder\u00e0 nel PPV in favore del suo vecchio compagno The Miz, ma verr\u00e0 reclutato da John Cena per il suo esercito per contrastare i Nexus. A SummerSlam il Team WWE sconfigge la Nexus. Nella puntata 900 del 30 agosto l'incontro fra John Morrison &amp; R-Truth vs. Cody Rhodes &amp; Drew McIntyre per stabilire i primi sfidanti ai titoli WWE Tag-Team termina in \"No-Contest\".\nLa settimana successiva,a Raw, sconfigge Chris Jericho escludendolo dal Six Pack Challenge valevole per il WWE Championship a Night of Champions. A Hell In A Cell affronter\u00e0 The Miz e Daniel Bryan nel primo submission count anywhere triple treath match della storia per il WWE United States Championship. A Hell in a Cell a vincere \u00e8 stato Daniel Bryan. Nella puntata dell'11/10 riesce a entrare nel team Raw per Bragging Rights battendo Tyson Kidd. A Bragging Rights perde il 7 vs 7 Elimination Match vinto dal Team SmackDown.\nNella puntata di Raw del 25 ottobre, aiuta Santino Marella a vincere un match contro Sheamus. Nella puntata del 1\u00ba novembre, salva Santino Marella da un attacco di Sheamus. A Survivor Series John Morrison sconfigge Sheamus. John Morrison elimina Cody Rhodes nel primo turno di King of the Ring. Nelle semifinali elimina Alberto Del Rio e si qualifica per la finale dove affronter\u00e0 Sheamus. Nella finale John Morrison viene sconfitto da Sheamus che si laurea King of the Ring. A WWE TLC John Morrison sconfigge Sheamus in un Ladder match e diventa primo sfidante al WWE Championship. Nella puntata di WWE RAW del 27/12/10 batte Alex Riley. Il match prevedeva, in caso di vittoria di Riley, la rinuncia del title shot da parte dell'ex ECW Champion e, in caso di vittoria, di Morrison la possibilit\u00e0 di scegliere stipulazione e data del match valido per il WWE Championship. Dopo il match, da lui vinto, annuncia di voler usare la possibilit\u00e0 per il titolo nella puntata di WWE RAW 3/1/11 in un Falls Count Anywere Match. Nella puntata di Raw del 3 gennaio 2011, perde il match contro il campione The Miz non riuscendo cos\u00ec a conquistare il WWE Championship. Nella puntata di Raw del 10 gennaio, sconfigge Sheamus. Nella puntata di Raw del 17 gennaio sconfigge Daniel Bryan. Nella puntata di Raw del 24 gennaio, Morrison in coppia con Mark Henry viene sconfitto da Sheamus e Alberto Del Rio in un tag team match. Nel Royal Rumble Match John Morrison entra con il numero 7 venendo eliminato dal nuovo Nexus dopo circa 13 minuti di permanenza sul ring. Nella puntata di Raw del 1\u00ba febbraio, Morrison partecipa al primo Raw Royal Rumble match della storia. Il match che vedeva coinvolti 7 partecipanti, avrebbe decretato il primo sfidante per il WWE Championship a WWE Elimination Chamber. Morrison entra per primo e viene eliminato per quarto da Sheamus. A Elimination Chamber sfider\u00e0 R-Truth, Sheamus, CM Punk, John Cena e Randy Orton nell'annuale Elimination Chamber e il vincitore sar\u00e0 Number 1 Contender per il WWE Championship a Wrestlemania XXVII. Nella puntata di Raw del 7 febbraio, riesce a sconfiggere Michael McGillicutty, ma dopo l'incontro CM Punk lo acceca con dello spray al peperoncino. La settimana dopo sconfigge, con R-Truth, McGillicutty e David Otunga (membri del Nexus) nonostante le sue condizioni.\nIn occasione della puntata numero 600 di SmackDown! viene organizzato un 12-man tag team match dove Morrison, insieme a Edge, John Cena, Randy Orton, R-Truth e Rey Mysterio sconfigge Kane, Sheamus, Wade Barrett, Drew McIntyre, CM Punk e Dolph Ziggler. A Elimination Chamber 2011 John Cena sconfigge Randy Orton, CM Punk, John Morrison, King Sheamus e R-Truth in un Elimination Chamber diventando primo sfidante al WWE Championship ma Morrison ha fatto un ottimo match arrampicandosi sotto il tetto dell'Elimination Chamber e ha fatto una Clothesline da sotto il tetto su Sheamus schienandolo ed eliminandolo. Nella puntata di Raw successiva al PPV,con una gamba fuori uso Morrison viene sconfitto da CM Punk. Nella puntata di Raw del 7 marzo affronta Dolph Ziggler ma quest'ultimo vince con una scorrettezza. Nella puntata successiva di Raw, John aiuta Snooki e Trish Stratus a salvarsi dall'attacco dalle Laycool e Dolph Ziggler,poco dopo Vickie Guerrero sfida Morrison, Trish e Snooki ad affrontare le LayCool e Ziggler in un 6 Mixed Tag Team Match per Wrestlemania XXVII, il trio accetta. La settimana successiva viene messo in un match contro Dolph Ziggler che viene accompagnato da Vickie Guerrero e dalle LayCool. Morrison, accompagnato da Trish Stratus viene interrotto durante il match dalle LayCool, di conseguenza il GM anonimo di Raw sancisce un match ad Handicap; Morrison e Trish contro Dolph, Layla, Michelle McCool e Vickie. L'incontro va a questi ultimi. A Raw prima di Wrestlemania 27, perde un tag team match in coppia con Daniel Bryan contro Dolph Ziggler &amp; Sheamus. A Wrestlemania, John Morrison, Trish Stratus e Snooki sconfiggono Dolph Ziggler e le LayCool. Il giorno dopo, Dolph e Vickie Guerrero chiedono il rematch in un mixed-tag team match contro Trish e Morrison ma a prevalere sono questi ultimi grazie allo schienamento di Morrison su Ziggler.\nNella puntata di Raw dell'11 aprile, Morrison partecipa al Gauntlet match nel quale il vincitore avrebbe affrontato The Miz a WWE Extreme Rules 2011 per il WWE Championship ma viene eliminato per terzo da R-Truth. La settimana successiva lancia una sfida allo stesso R-Truth in un match in cui lo spot di N.1 contender \u00e8 in palio, R-Truth accetta ma Morrison ne esce vincitore e dunque affronter\u00e0 The Miz e John Cena a Extreme Rules con il WWE Championship in palio, ma dopo il match R-Truth attacca violentemente John Morrison effettuando un Turn Heel.\nNella puntata di Raw del 25 aprile, mentre R-Truth lo prendeva in giro, Morrison lo attacca. A Extreme Rules 2011 John Cena sconfigge The Miz e John Morrison e conquista il WWE Title. Circa un mese fa \u00e8 stato operato al collo e infatti da diverse settimane non appare negli show televisivi. La fidanzata Melina ha fatto sapere che la riabilitazione dell'ex Johnny Nitro sta andando bene e le sue condizioni stanno migliorando, tant'\u00e8 che potrebbe tornare sul ring tra circa uno o due mesi. Torna a sorpresa nella puntata di Raw speciale dedicata al videogame WWE All Stars nel quale dovrebbe affrontare R-Truth ma il match non \u00e8 stato disputato a causa di un attacco da parte di R-truth ai danni di Morrison.\nA sorpresa il 25 luglio ritorna attaccando R-Truth che gli aveva causato l'infortunio. Nella puntata di Smackdown del 29 luglio, ritorna anche a combattere perdendo contro Christian. Qualche giorno dopo, a Raw, perde un match di coppia insieme a Rey Mysterio contro R-Truth &amp; The Miz. Nella puntata di SmackDown del 5 agosto perde di nuovo in coppia Nel Main Event con Randy Orton contro R-Truth e Christian.\nNella puntata di Raw dell'8 agosto perde un match contro il suo rivale R-Truth. Nel PPV di SummerSlam vince un 6-man tag team match assieme a Kofi Kingston e a Rey Mysterio contro R-Truth, The Miz e Alberto Del Rio. La notte successiva a Raw Post-SummerSlam sconfigge R-Truth in un Falls Count Anywhere Match e cos\u00ec esce da una lunga Losing Streak che aveva da quando era ritornato a combattere dopo l'infortunio. Nella puntata successiva di Raw perde un match contro il WWE Champion Alberto Del Rio. Il 1\u00ba settembre, a Superstars, ha luogo la rivincita fra Morrison e Truth che viene vinta da quest'ultimo.\nNella puntata di Raw del 5 settembre, Morrison partecipa ad un 8-man Elimination Tag Team Match in squadra con Alex Riley, John Cena e Sheamus contro Wade Barrett, Christian, Dolph Ziggler e Jack Swagger nel quale Morrison \u00e8 il primo ad essere eliminato per mano di Swagger. Nella puntata di Raw del 12 settembre sconfigge Dolph Ziggler e Jack Swagger insieme ad Alex Riley in un tag team match.\nA Night of Champions affronta Dolph Ziggler, Jack Swagger e Alex Riley in un Fatal 4-Way match valido per lo United States Championship, dove non riesce a vincere subendo lo schienamento da Ziggler (campione in carica). Nella puntata post PPV, Morrison affronta Alberto Del Rio, ma perde per sottomissione. Il 26 settembre, a Raw, ottiene una title shot per l'Intercontinental Championship in un 10-Men Battle Royal che viene vinta da Cody Rhodes, il quale conserva il titolo.\nA Hell in a Cell affronta Cody Rhodes per l'Intercontinental Championship, perdendo. La sera successiva, a Raw, viene sconfitto da Mark Henry. Nella puntata di Raw del 10 ottobre perde contro Christian e a fine match viene attaccato da Dolph Ziggler, Cody Rhodes, e Jack Swagger. La stessa settimana, a SmackDown, partecipa alla Battle Royal promossa da Theodore Long e John Laurinaitis nella quale il vincitore avrebbe potuto sfidare un campione a sua scelta in un match titolato, ma viene eliminato. Nella puntata di Raw del 17 ottobre perde un 6 man tag team match insieme a Randy Orton e Sheamus contro Mark Henry, Christian e Cody Rhodes. Nella stessa settimana, a Smackdown, perde nuovamente contro Mark Henry. Nella puntata di Raw del 24 ottobre perde un match contro Wade Barrett e il 4 novembre, a Superstars, perde contro Drew McIntyre. Il 7 novembre a Raw, interrompe la sua losing streak sconfiggendo lo United States Champion Dolph Ziggler (con Vickie Guerrero).\nAlle Survivor Series viene sconfitto da Dolph Ziggler per lo United States Championship.\nNella puntata di Raw del 28 novembre perde un Falls Count Anywhere Match contro The Miz, dopo essere stato brutalmente attaccato da questi sulla rampa d'accesso. A fine match, Morrison viene portato via in barella. Il GM di Raw John Laurinaitis ha confermato che non rinnover\u00e0 il contratto di Morrison, per cui, dopo 7 anni, lascia la WWE.\nCircuito indipendente (2011\u20132014).\nDopo la WWE, Morrison inizia a lottare nel circuito indipendente. A inizio febbraio 2012, sconfigge Shelton Benjamin e conquista il WWFX Championship, titolo della World Wrestling Fan Experience, federazione di wrestling filippina. Il 23 marzo 2012, a Wreslefest, evento organizzato dalla Northeast Wrestling, batte Finlay. Il 10 giugno, sconfigge Austin Draven ad un evento della NWA Hollywood. Combatte poi per la World Wrestling Council dove il 29 giugno, perde contro Carlito. Il giorno dopo, affronta insieme a Shelton Benjamin, Primo &amp; Epico, perdendo per squalifica. Ad un evento della Resistance Pro Wrestling del 27 luglio, Morrison batte Robert Anthony mentre ad uno della 2CW, batte Sami Callihan. Il 7 settembre 2012 viene ufficializzato come superstar della federazione italiana IWS. Nella Continental Wrestling Federation, vince il vacante United States Title. Debutta anche nella Dragon Gate USA, sconfiggendo Akira Tokizawa. Viene poi attaccato dagli Young Bucks, ma ad aiutarlo corre AR Fox.\nLucha Underground (2014\u20132017).\nNel settembre 2014 entra a far parte dello show televisivo Lucha Underground di El Rey network, con lo pseudonimo di Johnny Mundo. Nell'episodio pilota sconfigge nel main event Prince Puma.\nImpact Wrestling (2017\u20132019).\nNel mese di agosto Hennigan appare il giorno 4 in uno degli eventi di Global Force Wrestling, collaborando con James Storm e Moose e sconfiggendo Ethan Carter III, Lashley ed Eli Drake e seppur nessun contratto sia ancora stato firmato, il giorno 5 combatte ancora contro Lashley e Low Ki.\nAl Destination X viene rivelato il suo nuovo ring name Johnny Impact e debutta sul ring il giorno 24 in un episodio di GFW Impact combattendo in un Gauntlet match di 20 lottatori in cui veniva disputato il titolo GFW World Heavyweight Championship e fire come terz'ultimo eliminato.\nLa settimana successiva, insieme ad Eddie Edwards interrompe Chris Adonis e Drake mentre celebrano vittoria e cintura ed ottiene un match in tag team che per\u00f2 perde. Il 14 settembre sconfigge Low Ki e diventa il number one contender al titolo per il successivo Victory Road e dopo il match viene aggredito da Adonis e Drake. il 21 settembre difende lo status di contendente numero uno contro KM ed El Texano Jr e sfida il detentore del titolo (Eli Drake) il 29 settembre dove perde il match ed infine viene di nuovo pestato da Drake ed Adonis in un incontro in cui il prosieguo \u00e8 una rissa a cui partecipano anche i LAX.\nRitorno in WWE (2019\u20132021).\nIl 26 settembre 2019 venne annunciato il ritorno di Morrison, per la prima volta dal 2011, in WWE. Il 4 dicembre la WWE annunci\u00f2 che Morrison aveva un contratto con la federazione. Nella puntata di \"SmackDown\" del 3 gennaio 2020 Morrison fece il suo ritorno in WWE dopo otto anni apparendo nel camerino di The Miz, dichiarando che quest'ultimo non avrebbe avuto intenzione di parlare con nessuno. Nella puntata di \"SmackDown\" del 17 gennaio Morrison sconfisse Big E nel suo primo match in WWE dopo quasi nove anni. Il 26 gennaio, alla \"Royal Rumble\", Morrison partecip\u00f2 al match omonimo entrando col numero 5 ma venne eliminato dopo appena dieci secondi dal WWE Champion Brock Lesnar. Nella puntata di \"SmackDown\" del 31 gennaio Morrison e The Miz vinsero un Fatal 4-Way Tag Team match contro gli Heavy Machinery, i Lucha House Party (Gran Metalik e Lince Dorado) e i Revival, diventando i contendenti n\u00b01 allo SmackDown Tag Team Championship del New Day (Big E e Kofi Kingston). Il 27 febbraio, a \"Super ShowDown\", Morrison e The Miz sconfissero Big E e Kofi Kingston del New Day conquistando lo SmackDown Tag Team Championship per la prima volta. L'8 marzo, ad \"Elimination Chamber\", Morrison e The Miz difesero con successo i titoli in un Elimination Chamber match che comprendeva anche Dolph Ziggler e Robert Roode, gli Heavy Machinery, i Lucha House Party, il New Day e gli Usos. Il 4 aprile, nella prima serata di \"WrestleMania 36\", Morrison difese da solo i titoli di coppia (data l'indisposizione di The Miz) in un Triple Threat Ladder match contro Jimmy Uso (degli Usos) e Kofi Kingston (del New Day). Nella puntata di \"SmackDown\" del 17 aprile The Miz perse i titoli per il suo team contro Big E del New Day in un Triple Threat match che comprendeva anche Jey Uso degli Usos dopo 50 giorni di regno. Il 10 maggio, a \"Money in the Bank\", Morrison e The Miz parteciparono ad un Fatal 4-Way Tag Team match per lo SmackDown Tag Team Championship che comprendeva anche i campioni Big E e Kofi Kingston del New Day, Steve Cutler e Wesley Blake dei Forgotten Sons e Gran Metalik e Lince Dorado dei Lucha House Party ma il match venne vinto dal New Day. Il 14 giugno, a \"Backlash\", Morrison e The Miz affrontarono Braun Strowman in un 2-on-1 Handicap match per l'Universal Championship ma vennero sconfitti. Nella puntata di \"SmackDown\" del 9 ottobre Morrison e The Miz, per effetto del Draft, passarono al roster di \"Raw\". Il 22 novembre, nel Kick-off di \"Survivor Series\", Morrison partecip\u00f2 ad una Battle Royal tra \"Raw\" e \"SmackDown\" ma venne eliminato per primo da Dominik Mysterio (appartenente al roster di \"SmackDown\"). Il 31 gennaio, alla \"Royal Rumble\", Morrison partecip\u00f2 all'omonimo incontro entrando col numero 11 ma venne eliminato da Damian Priest. Il 21 febbraio, a \"Elimination Chamber\", Morrison sconfisse dapprima nel Kick-off Elias, Mustafa Ali e Ricochet in un Fatal 4-Way match per inserirsi in un Triple Threat match per lo United States Championship che comprendeva anche il campione Bobby Lashley e Riddle, ma tale match venne vinto da quest'ultimo. Il 10 aprile, nella prima serata di \"WrestleMania 37\", Morrison e The Miz vennero sconfitti da Bad Bunny e Damian Priest. Nella puntata di \"Raw\" del 21 giugno Morrison sconfisse Randy Orton qualificandosi per il Money in the Bank Ladder match. Il 18 luglio, a \"Money in the Bank\", Morrison partecip\u00f2 all'omonimo incontro che comprendeva anche Big E, Drew McIntyre, Kevin Owens, King Nakamura, Ricochet, Riddle e Seth Rollins ma il match venne vinto da Big E. Nella puntata di \"Raw\" del 23 agosto The Miz venne sconfitto da Xavier Woods, e dopo l'incontro attacc\u00f2 brutalmente Morrison, segnando la fine della loro alleanza e il turn face dello stesso John. Dopo essersi separato da The Miz, Morrison inizi\u00f2 a combattere in singolo. Nelle settimane successive, per\u00f2, rimedi\u00f2 due sconfitte, dapprima contro Omos e poi contro Karrion Kross.\nIl 18 novembre venne licenziato, insieme a diversi altri colleghi.\nVita privata.\nTra il 2003 e il 2015 \u00e8 stato fidanzato con la collega Melina P\u00e9rez. Nel 2016 ha invece iniziato una relazione con un'altra wrestler, Taya Valkyrie, che ha sposato nel 2018.\nLucha de Apuestas.\nRecord: 0-1"}
{"id": "381457", "revid": "838137", "url": "https://it.wikipedia.org/wiki?curid=381457", "title": "XML-RPC", "text": "XML-RPC \u00e8 un protocollo utilizzato in informatica che permette di eseguire delle chiamate a procedure remote (RPC) attraverso la rete Internet.\nQuesto protocollo si basa sullo standard XML per codificare la richiesta che viene trasportata mediante il protocollo HTTP o HTTPS. Nonostante la sua semplicit\u00e0, permette di trasmettere strutture dati complesse, chiederne l'esecuzione e averne indietro il risultato.\nUtilizzo.\nXML-RPC funziona inviando una richiesta HTTP al server che implementa il protocollo. Il client in questo caso \u00e8 tipicamente del software che vuole invocare un singolo metodo su di un sistema remoto.\nAl metodo remoto possono essere passati parametri di input multipli e viene restituito un solo valore di ritorno. I tipi di parametri permettono di nidificare i parametri stessi in liste e mappe, in modo da poter trasportare strutture di pi\u00f9 grandi dimensioni. Quindi XML-RPC pu\u00f2 essere utilizzato per trasportare oggetti o strutture sia come parametri di input che per restituire i valori di output.\nL'\"identificazione\" del client per scopi di autorizzazione pu\u00f2 essere ottenuta utilizzando i noti metodi di sicurezza di HTTP. Per l'identificazione viene utilizzata la basic access authentication, HTTPS viene invece utilizzato quando si ha necessit\u00e0 di identificazione (attraverso certificati) e messaggi criptati. Entrambi i metodi possono comunque essere combinati.\nA differenza di REST, in cui vengono trasferite \"rappresentazioni di risorse\" (documenti) XML-RPC \u00e8 progettato per \"invocare metodi\".\nXML-RPC \u00e8 pi\u00f9 semplice da utilizzare e da capire rispetto a SOAP perch\u00e9:\nJSON-RPC \u00e8 molto simile ad XML-RPC, la differenza sostanziale sta nel fatto che i dati vengono incapsulati in pacchetti JSON anzich\u00e9 XML.\nTipi di dato.\nI tipi di dato pi\u00f9 comuni possono essere convertiti nel loro equivalente XML secondo gli esempi mostrati di seguito:\nEsempi.\nUn esempio di richiesta XML-RPC tipica pu\u00f2 essere:\n&lt;?xml version=\"1.0\"?&gt;\n&lt;methodCall&gt;\n &lt;methodName&gt;examples.getStateName&lt;/methodName&gt;\n &lt;params&gt;\n &lt;param&gt;\n &lt;value&gt;&lt;i4&gt;40&lt;/i4&gt;&lt;/value&gt;\n &lt;/param&gt;\n &lt;/params&gt;\n&lt;/methodCall&gt;\nSe la richiesta va in porto, XML-RPC produrr\u00e0 una risposta del tipo:\n&lt;?xml version=\"1.0\"?&gt;\n&lt;methodResponse&gt;\n &lt;params&gt;\n &lt;param&gt;\n &lt;value&gt;&lt;string&gt;South Dakota&lt;/string&gt;&lt;/value&gt;\n &lt;/param&gt;\n &lt;/params&gt;\n&lt;/methodResponse&gt;\nAltrimenti la risposta sar\u00e0 del tipo:\n&lt;?xml version=\"1.0\"?&gt;\n&lt;methodResponse&gt;\n &lt;fault&gt;\n &lt;value&gt;\n &lt;struct&gt;\n &lt;member&gt;\n &lt;name&gt;faultCode&lt;/name&gt;\n &lt;value&gt;&lt;int&gt;4&lt;/int&gt;&lt;/value&gt;\n &lt;/member&gt;\n &lt;member&gt;\n &lt;name&gt;faultString&lt;/name&gt;\n &lt;value&gt;&lt;string&gt;Troppi parametri.&lt;/string&gt;&lt;/value&gt;\n &lt;/member&gt;\n &lt;/struct&gt;\n &lt;/value&gt;\n &lt;/fault&gt;\n&lt;/methodResponse&gt;"}
{"id": "381462", "revid": "729019", "url": "https://it.wikipedia.org/wiki?curid=381462", "title": "Passo dello Zovo", "text": "Il passo dello Zovo \u00e8 un valico alpino delle Prealpi vicentine posto a quota 631\u00a0m s.l.m. Mette in comunicazione le citt\u00e0 di Schio e di Valdagno, nelle valli del Leogra e dell'Agno rispettivamente e rappresenta anche il confine tra i territori dei due comuni.\nLa strada che collega i due centri attraversando il passo \u00e8 denominata Strada provinciale 45 Passo Zovo (SP 45), \u00e8 lunga circa 9 chilometri. La strada, stretta e dall'andamento piuttosto tortuoso (l'accesso ai mezzi pesanti \u00e8 vietato), inizia da Novale, una frazione di Valdagno e, attraversando varie contrade, incontra il passo dello Zovo, il piccolo centro di Monte Magr\u00e8, fino a terminare presso Magr\u00e8, una frazione di Schio.\nPer decenni \u00e8 stato il principale collegamento stradale fra le due valli, fino alla realizzazione del traforo nel 1998, che ha permesso una via di comunicazione molto pi\u00f9 rapida fra due delle pi\u00f9 importanti citt\u00e0 dell'alto vicentino.\nCiclismo.\nIl passo dello Zovo \u00e8 stato affrontato dal Giro d'Italia il 29 maggio 1998 dal versante valdagnese. La discesa verso Schio vide la caduta di Alex Z\u00fclle e di Marco Pantani che erano al comando, lasciando via libera alla vittoria di Michele Bartoli.\nProprio il versante valdagnese, con i suoi 4,5 chilometri e quasi 400 metri di dislivello, \u00e8 quello pi\u00f9 impegnativo da affrontare, con pendenze dure e costanti lungo i quattro tornanti centrali dell'ascesa, per poi farsi pi\u00f9 pedalabile nella parte finale dopo contrada Grendene fino al passo stesso."}
{"id": "381463", "revid": "26601", "url": "https://it.wikipedia.org/wiki?curid=381463", "title": "Passo Zovo", "text": ""}
{"id": "381464", "revid": "121689255", "url": "https://it.wikipedia.org/wiki?curid=381464", "title": "Assiria (provincia romana)", "text": "L'Assiria o \"Assyria Provincia\" era una delle tre province (Armenia, Mesopotamia, e Assiria) create dall'Imperatore romano Traiano nel 116 ca. in seguito a una vittoriosa campagna militare contro la Partia, nell'odierno Iraq.\nStatuto.\nNonostante la vittoria militare di Roma, la provincia di Traiano fin dall'inizio non ebbe vita facile. Nel 116, un principe partico, Santruce, organizz\u00f2 una rivolta armata nelle nuove province romane. Durante la rivolta, le guarnigioni romane in Assiria e in Mesopotamia vennero cacciate dai loro posti, e un generale romano venne ucciso quando il suo esercito tent\u00f2 invano di fermare la ribellione.\nQuando Traiano mor\u00ec nel 117, il suo successore, Adriano, decise di rinunciare alle conquiste in Oriente di Traiano. Adriano riteneva che l'impero fosse troppo esteso, e riteneva pi\u00f9 conveniente ritirarsi su confini pi\u00f9 facilmente difendibili. Di conseguenza, Adriano fece evacuare le tre province conquistate in Oriente da Traiano nel 118.\nUbicazione.\nSebbene molte fonti citino la creazione di una provincia chiamata Assiria durante la campagna di Traiano, esiste qualche disaccordo riguardo alla sua esatta ubicazione.\nLa maggioranza degli esperti affermano che era localizzata a nordest del fiume Tigri. Ma alcuni studiosi moderni sostengono che l\"'Assyria Provincia\" si trovasse tra il Tigri e l'Eufrate, nell'odierno Iraq centrale, un'ipotesi confermata dall'opera dello storico romano del IV secolo Festo.\nTuttavia, altre fonti sostengono che la provincia si trovasse a est del Tigri, in una regione in passato nota come Adiabene, e finanche includesse l'Atropatene nel nordovest persiano.\nStoria.\nIl ritiro di Adriano dall'Assiria nel 118 non segn\u00f2 la fine della dominazione romana in questa regione. Una seconda campagna partica venne lanciata dal 161-165 sotto il comando di Lucio Vero, con l'esercito romano che riusc\u00ec di nuovo a conquistare dei territori a est dell'Eufrate. Roma condusse un ulteriore guerra contro i Parti nel 197-8 sotto il comando dell'imperatore Settimio Severo. In seguito alla sua vittoriosa campagna, Severo istitu\u00ec due nuove province romane (Osroene e Mesopotamia) sui territori annessi da Traiano nel 114-117. Severo inoltre colloc\u00f2 due legioni romane nelle nuove province in modo da renderle stabili e prevenire attacchi da parte dei Parti. L'influenza romana nella regione giunse a una fine al tempo dell'imperatore Gioviano nel 363, dopo che egli ebbe concluso uno sbrigativo accordo di pace con i Sasanidi al fine di poter marciare indisturbato alla volta di Costantinopoli.\nNonostante tale attivit\u00e0 romana nella regione, nessuna fonte parla di una provincia romana di Assiria in seguito all'evacuazione di Adriano nel 118. Quando Settimo Severo cre\u00f2 le province di Osroene e Mesopotamia alla fine del secondo secolo, non vi \u00e8 nessuna menzione a una provincia romana di Assiria. Durante i suoi viaggi con Gioviano nel Vicino Oriente, lo storico romano Ammiano Marcellino dice che l'Adiabene era \"in passato chiamato Assiria;\" forse riferendosi alla provincia \"Assyria Provincia\" di Traiano. Ammiano Marcellino si riferisce anche a una regione chiamata Assiria localizzata tra il Tigri e l'Eufrate, ma non fa alcun riferimento a un attuale provincia romana che porta quel nome. Quindi, sembra che la provincia di Assiria esistette solo durante il regno di Traiano, e non venne ricostituita durante le successive occupazioni romane della regione."}
{"id": "381466", "revid": "124853407", "url": "https://it.wikipedia.org/wiki?curid=381466", "title": "Caria", "text": "La Caria (dal luvio \"Karuwa\", \"contrada scoscesa\"; , ) era una regione storica nell'ovest dell'Anatolia, che si estendeva a sud della Ionia, a nord della Licia e a ovest della Frigia. I greci (ioni e dori) ne colonizzarono la regione costiera e si fusero con la popolazione locale. Gli abitanti della Caria, i cari, vi erano stanziati ancor prima dei greci: per Erodoto si trattava di discendenti dei minoici, mentre i cari stessi ritenevano di discendere da popolazioni anatoliche dell'interno e di essere imparentati con i misi e i lidi; la lingua caria era in effetti una lingua anatolica. Un ultimo popolo rilevante per i cari era quello dei Lelegi, un nome con cui forse si indicavano in antico gli antenati dei cari o i precedenti abitanti della loro regione di insediamento successivo.\nStoria.\nEra abitata dai cari, che s'insediarono in questa regione prima dei greci. Il nome appare in altre lingue: in ittita \"Karkija\" (stato membro della lega Assuwa, circa 1250), in lingua babilonese \"Karsa\", in elamita e persiano \"Kurka\".\nSecondo alcune fonti, questa terra era in origine chiamata \"Fenicia\", perch\u00e9 vi si trovava un'antichissima colonia fenicia. Prese il nome di Caria da quello di Car, un re leggendario dei cari. Una Caria indipendente emerse come regno neo-ittita attorno all'XI secolo a.C. e fu incorporato nell'impero persiano degli achemenidi come satrapia di Karka nel 545 a.C.\nLa citt\u00e0 pi\u00f9 importante dal 366 a.C. fu Alicarnasso, antica \"polis\" dorica e citt\u00e0 natale di Erodoto, eletta a capitale dal re e satrapo di Caria, Mausolo, che vi spost\u00f2 la capitale dall'antica capitale Milasa.\nAd Alicarnasso si trovava il famoso Mausoleo di Mausolo, una delle Sette meraviglie del mondo, da cui in seguito i Romani denominarono ogni grande tomba, appunto \"mausoleo\".\nAltre importanti e grandi citt\u00e0 erano Eraclea, Antiochia, Myndo, Laodicea, Alinda, Amos e Alabanda. L\"Iliade\" ricorda che al tempo della guerra di Troia, la citt\u00e0 di Mileto apparteneva ai cari ed era alleata di Troia.\nLa mitologia greca chiamava anticamente questa regione con il nome di Anattoria, nome che deriva dal gigante Anatto, figlio di Urano e Gea, padre di Asterio, ucciso da Mileto.\nLa Caria fu conquistata da Alessandro Magno nel 334 a.C.\nImpero romano.\nLa Caria entr\u00f2 a far parte del dominio della Repubblica romana con la fine del Regno di Pergamo, nel 132 a.C.; l'intero territorio divenne la provincia dell'Asia. La Caria fu elevata a provincia a s\u00e9 in occasione della riorganizzazione amministrativa di Diocleziano. A capo dell'amministrazione civile era un \"praeses\"; tra i \"praesides\" di rilievo della Caria, Antonio Taziano (360 circa-364 circa).\nSedi episcopali.\nLa Caria comprende varie sedi episcopali che figurano nell\"Annuario pontificio\" come sedi titolari:"}
{"id": "381468", "revid": "2175", "url": "https://it.wikipedia.org/wiki?curid=381468", "title": "Anne Rampling", "text": ""}
{"id": "381469", "revid": "729019", "url": "https://it.wikipedia.org/wiki?curid=381469", "title": "Joey Mercury", "text": "Birch \u00e8 noto per i suoi trascorsi in WWE dove, facendo coppia con Johnny Nitro come gli MNM, ha vinto tre volte il WWE Tag Team Championship.\nCarriera.\nCircuito indipendente (1996\u20132002).\nAdam debutt\u00f2 il 12 giugno 1996 con lo pseudonimo di Joey Matthews in uno show promozionale della Maryland Championship Wrestling; in seguito Adam combatt\u00e9 nella OMEGA, federazione fondata da Matt e Jeff Hardy. Insieme a Christian York, altro wrestler dell'OMEGA, fond\u00f2 un tag team chiamato \"The Badstreet Boys\".\nOhio Valley Wrestling (2002\u20132005).\nNel 2004, Birch firm\u00f2 con la WWE e fu assegnato al loro territorio di sviluppo, la Ohio Valley Wrestling (OVW) a Louisville, con il nome di Joey Mercury. Mentre si trovava nella Ohio Valley Wrestling, fu inserito in una competizione tag team, assieme a Johnny Nitro, in cui i due vinsero gli OVW Southern Tag Team alla loro prima occasione. Fu proprio durante questo periodo che lui e Nitro, insieme alla loro manager Melina, si fecere conoscere come MNM stable.\nWorld Wrestling Entertainment (2005\u20132007).\nGli MNM debuttarono a SmackDown! il 14 aprile 2005 attaccando Rey Mysterio. La settimana successiva, il 21 aprile 2005 lottarono il loro primo match nella WWE battendo Rey Mysterio ed Eddie Guerrero e conquistando i WWE Tag Team Championship. Alla loro prima apparizione in un pay-per-view, Judgment Day 2005, riuscirono a difendere il titolo dall'attacco di Charlie Haas ed Hardcore Holly. Il loro regno da campioni termin\u00f2 il 24 luglio a The Great American Bash, quando vennero battuti dai Legion of Doom 2005 (Jon Heidenreich e Road Warrior Animal). Gli MNM riuscirono a riappropriarsi del titolo il 28 ottobre, ma persero nuovamente le cinture nella puntata di SmackDown! del 16 dicembre contro Batista e Rey Mysterio. Il loro terzo e ultimo regno come campioni di coppia ebbe inizio solo due settimane dopo, il 30 dicembre, quando a SmackDown! riuscirono a sconfiggere Batista e Rey Myserio grazie all'aiuto determinante di Mark Henry.\nNel mese di aprile 2006 gli MNM diedero vita ad un feud contro Paul London e Brian Kendrick. Le due coppie si scontrarono in diverse occasioni, sia in match di coppia che in match singoli, dando l'impressione di un sostanziale equilibrio tra i due tag team. L'apice della rivalit\u00e0 venne raggiunta a Judgment Day 2006, dove gli MNM persero i titoli di coppia contro London e Kendrick. Nella stessa serata Melina e Nitro vennero licenziati (kayfabe) dal General Manager Theodore Long, in seguito alle loro lamentele per la sconfitta; i due in seguito passarono al roster di Raw. Sembra che il motivo alla base della scissione del tag team sia stato la positivit\u00e0 ad alcuni test antidoping ai quali fu sottoposto Birch.\nMercury torn\u00f2 a farsi vedere nella WWE il 27 novembre durante una puntata di RAW, dando vita ad una reunion \"One Night Only\" degli MNM per rispondere all'\"Open Challenge\" degli Hardy Boyz proclamato in vista di December to Dismember. Al pay-per-view gli MNM persero un grande incontro: ad essere schienato fu Johnny Nitro dopo una Swanton Bomb di Jeff Hardy. Mercury e Nitro combatterono nuovamente insieme nella puntata di RAW successiva a December to Dismember: gli MNM ed i Rated RKO si unirono per sfidare il team composto dalla Degeneration X e gli Hardyz, portando a casa la vittoria.\nMercury si trasfer\u00ec quindi a SmackDown! per combattere single match fino ad Armageddon 2006, quando Theodore Long annunci\u00f2 che il match per i WWE Tag Team Championship che inizialmente doveva essere disputato da soli due tag team (London e Kendrick contro i Blue Bloods, ovvero William Regal e Dave Taylor) si sarebbe trasformato in un Fatal Four Way Ladder match: al match furono infatti aggiunti gli MNM e gli Hardyz; durante il match Birch si infortun\u00f2 gravemente al viso, colpito con inaudit\u00e0 violenza dalla scala usata, a mo' di catapulta, da Jeff Hardy per una manovra aerea. La grande quantit\u00e0 di sangue fuoriuscita imped\u00ec al wrestler di continuare a lottare. Trasportato in ospedale, gli venne diagnosticata la rottura del naso (20 punti di sutura tra interni ed esterni), ferite all'occhio sinistro ed un possibile danno cerebrale, fortunatamente scongiurato dopo i primi accertamenti del caso. Per colpa di questo infortunio, Birch dovette stare lontano dalle scene per almeno due mesi e sottoporsi ad una rinoplastica; il wrestler tuttavia prese parte alla puntata seguente di SmackDown! dove, accolto da un'ovazione del pubblico, diede la colpa dell'accaduto ai fratelli Hardy.\nIl 26 marzo 2007, sul sito della WWE venne ufficializzata la fine del rapporto di collaborazione tra Adam Birch e la federazione. Anche questa volta sembra che la causa di tutto siano stati problemi di doping, in particolare pare si fosse trattato di una dipendenza nei confronti degli antidolorifici.\nRitorno in WWE (2010\u20132017).\nIl 20 aprile 2010 \u00e8 tornato a far parte della WWE lottando in un dark match contro Shelton Benjamin conclusosi con la sua sconfitta. La curiosit\u00e0 di questo match sta nel fatto che, a differenza di quando lottava negli MNM, stavolta Birch era completamente calvo. Successivamente ha lottato nel roster di \"SmackDown\" con lo pseudonimo Joseph Mercury, indossando una maschera nera che gli copriva completamente il volto. Come membro della Straight Edge Society era la guardia del corpo di CM Punk e della sua manager Serena insieme a Luke Gallows, ma venne smascherato da Big Show nella puntata di \"SmackDown\" del 23 luglio.\nIn un match nel successivo SummerSlam la Straight Edge Society venne sconfitta dal World Largest Athlete in un 3 vs 1 handicap match. A seguito di questo incontro non ha potuto lottare per i successivi sei mesi a causa di un infortunio muscolare (strappo al muscolo pettorale) e si \u00e8 sottoposto ad un intervento chirurgico. Una volta rimessosi il suo nuovo incarico \u00e8 stato quello di trainer nella federazione di sviluppo della WWE, la Florida Championship Wrestling (FCW).\nTra il 2014 e il 2015, insieme a Jamie Noble, \u00e8 ritornato nel main roster come bodyguard di Seth Rollins, una volta che questi si \u00e8 alleato con l'Authority, interferendo spesso a suo favore durante i suoi match."}
{"id": "381472", "revid": "24823", "url": "https://it.wikipedia.org/wiki?curid=381472", "title": "Norme giuridiche", "text": ""}
{"id": "381478", "revid": "287204", "url": "https://it.wikipedia.org/wiki?curid=381478", "title": "Apprendimento ancorato", "text": "Lapprendimento ancorato \u00e8 un paradigma didattico basato sulle tecnologie, che prevede la soluzione di problemi (problem solving) attraverso l'uso di \"ancore\", ovvero indizi presi da contesti reali e rappresentativi di problemi autentici. Uno degli aspetti importanti dell'apprendimento ancorato \u00e8 che lo studente non deve semplicemente risolvere il problema indicato, ma riflettere anche sui processi di pensiero necessari per arrivare alla soluzione.\nTale paradigma didattico \u00e8 stato sviluppato dal Gruppo Cognizione e Tecnologia (CTGV) dell'Universit\u00e0 di Vanderbilt (Stati Uniti).\nL'apprendimento ancorato utilizza il video come mezzo principale di rappresentazione dei problemi che lo studente deve risolvere. Ogni video \u00e8 una narrazione che contiene non solo il problema ma anche tutti gli elementi da tenere in considerazione per la sua risoluzione. Queste narrazioni hanno una struttura reticolare che permette allo studente di seguire percorsi alternativi che lo porteranno ad individuare soluzioni alternative.\nL'uso del video \u00e8 diverso da quello del semplice documentario. Infatti attraverso il video il docente definisce un macrocontesto interessante, creando una storia che contiene gli elementi problematici e tutti gli strumenti necessari a risolverli. Allo studente \u00e8 lasciato il compito di individuare le soluzioni.\nL'apprendimento ancorato \u00e8 un formato didattico fortemente interdisciplinare dal momento che per la soluzione del problema lo studente deve usare conoscenze che provengono da domini diversi. \nPrincipi di design.\nFormato Generativo.\nIl video fornisce un macro-contesto ed ha dei punti di divergenza (ad es. esistono pi\u00f9 finali legati al percorso che lo studente ha scelto di seguire per risolvere un certo problema).\nFormato di rappresentazione basato sul video.\n\u00c8 il formato principalmente usato nell'apprendimento ancorato. Esso si \u00e8 rivelato molto utile, ad esempio, con chi ha difficolt\u00e0 nella lettura. I filmati sono vividi, efficaci ed immediati. Permettono anche di inserire delle informazioni di background che lo studente pu\u00f2 scegliere di approfondire a seconda del suo percorso didattico.\nFormato narrativo.\nIl video \u00e8 progettato per descrivere personaggi, eventi, situazioni ecc. La vera novit\u00e0, per\u00f2, sta nel fornire allo studente il senso di realt\u00e0 del problema, l'impressione di 'mettere le mani sulle cose'.\nProgettare dati embedded.\nSi tratta di dati contenuti nel formato. Tutto ci\u00f2 che serve a risolvere il problema, sta nel video stesso.\nComplessit\u00e0 del problema.\n\u00c8 difficile progettare il punto di equilibrio fra ci\u00f2 che \u00e8 autentico e un livello di ricchezza che consente di tenere alta l'attenzione. Uno degli obiettivi \u00e8 evitare l'ipersemplificazione del problema, assegnandogli invece un certo livello di complessit\u00e0 anche se questo fosse superiore alle competenze attuali dei discenti. In questo modo si pu\u00f2 attuare uno scambio dialogico in cui gli studenti si confrontano e si aiutano per risolvere insieme il problema.\nCollegamenti tra i curricula.\nProgettare un percorso fra pi\u00f9 materie \u00e8 certamente un obiettivo importante. L'uso di narrazioni individua dei punti di contatto fra le diverse materie, facendo sfumare quei confini che le separano l'una dall'altra.\nProgettare le ancore.\nLe ancore devono catturare l'immaginazione. Devono essere percepite come importanti da chi apprende e devono legittimare il contenuto disciplinare che implicano. Al tempo stesso devono sposarsi con i vari stili di apprendimento del target di utenza."}
{"id": "381490", "revid": "11497", "url": "https://it.wikipedia.org/wiki?curid=381490", "title": "Ordine Francescano", "text": ""}
{"id": "381492", "revid": "921573", "url": "https://it.wikipedia.org/wiki?curid=381492", "title": "Margarethe von Trotta", "text": "Biografia.\nNata nel 1942 a Berlino, \u00e8 figlia di Elisabeth von Trotta e del pittore Alfred Roloff. Alla fine della guerra, and\u00f2 ad abitare insieme alla madre a D\u00fcsseldorf. Dopo aver frequentato per due anni una scuola commerciale, lavor\u00f2 un paio di mesi in un ufficio.\nDurante un suo soggiorno parigino, ebbe contatti con il mondo del cinema, partecipando a delle riprese. Cominci\u00f2 a studiare arte e, dopo essersi trasferita a Monaco di Baviera prosegu\u00ec gli studi universitari, frequentando nel contempo una scuola di recitazione.\nSi laure\u00f2 presso l'Universit\u00e0 Ludwig Maximilian di Monaco discutendo una tesi in filologia romanza.\nEsponente del nuovo cinema tedesco, inizi\u00f2 la carriera a Parigi nel 1960 come attrice per Rainer Werner Fassbinder e per Volker Schl\u00f6ndorff, che sposa nel 1969, cominciando successivamente a collaborare alla regia di vari cortometraggi cinematografici. \nEsord\u00ec con \"Il caso Katharina Blum\", tratto da un romanzo di Heinrich B\u00f6ll. Nel 1981 usc\u00ec \"Anni di piombo\", Leone d'oro alla Mostra del Cinema di Venezia, film che valse a proiettarla tra i registi di culto.\nDal 2017 \u00e8 la presidente del Bif&amp;st-Bari International Film Festival, ideato e diretto da Felice Laudadio."}
{"id": "381493", "revid": "2045840", "url": "https://it.wikipedia.org/wiki?curid=381493", "title": "Una donna di nome Golda", "text": "Una donna di nome Golda (\"A Woman Called Golda\") \u00e8 una miniserie televisiva del 1982 diretta da Alan Gibson e con protagonista Ingrid Bergman nel ruolo di Golda Meir, prima donna ad essere eletta primo ministro israeliano nel 1969. \nPer la stella di Hollywood, vincitrice di 3 premi Oscar nel 1945, nel 1957 e nel 1975 come miglior attrice protagonista, la miniserie \u00e8 l'ultima interpretazione della carriera, infatti Ingrid Bergman morir\u00e0 pochi mesi dopo la diffusione televisiva.\nTrama.\nEmigrata negli Stati Uniti dalla Russia insieme alla famiglia per scampare alle persecuzioni degli ebrei attraverso tutta l'Europa, la giovane Golda Meir aspira un giorno a lottare per il diritto del suo popolo ad avere finalmente uno Stato proprio. Dopo aver sposato Morris Meyerson, Golda si trasferisce per un breve periodo in Palestina, iniziando a lavorare in un kibbutz, per poi spostarsi definitivamente a Gerusalemme, dove mette al mondo due figli. Ma la grande ambizione lacera il suo matrimonio, che nonostante tutto continua fino alla morte del marito nel 1951. Finalmente, nel 1969, Golda viene eletta primo ministro d'Israele, dando per\u00f2 poi le dimissioni nel 1974 dopo la guerra del Kippur."}
{"id": "381495", "revid": "46291", "url": "https://it.wikipedia.org/wiki?curid=381495", "title": "Gentiana acaulis", "text": "La Genzianella o Genziana di Koch (Gentiana acaulis ) \u00e8 una pianta appartenente al genere \"Gentiana\" della famiglia Gentianaceae.\nDescrizione.\nNon supera i 20 centimetri d'altezza. Le foglie, verdi ma anche gialle, raccolte alla base in una rosetta, sono oblunghe e lanceolate, con un margine dentellato e lunghe dai 2 ai 5 centimetri. \nIl fiore \u00e8 apicale, su un corto peduncolo e ha forma di corolla tubolare pentalobata, di colore azzurro/violetto. Il frutto \u00e8 una capsula bivalve con numerosi semi.\nFiorisce nella tarda primavera e in estate.\nIn alcune regioni \u00e8 specie protetta.\nDistribuzione e habitat.\n\u00c8 nativa dell'Europa centrale e meridionale, dalla Spagna orientale ai Balcani. Cresce nelle regioni montuose, quali le Alpi, le C\u00e9vennes e i Pirenei, ad altitudini comprese tra 800 e 3.000 m.\nCresce su terreni acidi e predilige le esposizioni in pieno sole.\nPropriet\u00e0.\nAntipiretiche, digestive, amaro-toniche, coleretiche. Contiene genziocaulina, acido tannico, acido gallico, zuccheri. Molto usata, oltre che nella fitoterapia. Le sue radici sono utilizzate per la preparazione di liquori, amari e fernet.\nNumismatica.\nUna genzianella \u00e8 effigiata sulla moneta da un centesimo di euro dell'Austria."}
{"id": "381501", "revid": "287204", "url": "https://it.wikipedia.org/wiki?curid=381501", "title": "Trametes hirsuta", "text": "Il Trametes hirsuta (Wulfen Pil\u00e1t) \u00e8 un fungo legnoso appartenente alla famiglia delle Polyporaceae.\nDescrizione della specie.\nCorpo fruttifero.\nSolitario o a gruppi di mensole sovrapposte; solcato e zonato concentricamente; tomentoso, coperto di villosit\u00e0 o irsuto di peli; biancastro, giallognolo o fulvo, con l'et\u00e0 grigio-nerastro.\nTubuli.\nDa bianchi a giallastri.\nPori.\nTondi, bianchi, poi color crema, tendenti al grigio-bruno.\nCarne.\nDura e coriacea, gommosa da giovane, bianca.\nSpore.\nLisce, ellissoidali, subcilindriche, un po' arcuate, color bianco-paglierino in massa, ialine, non amiloidi, senza guttule, 6-7,5 \u00d7 1,5-2,5 \u00b5m.\nHabitat.\nFruttifica tutto l'anno, su legno di latifoglie.\nCommestibilit\u00e0.\nNon commestibile, legnoso.\nEtimologia.\nDal latino \"hirsutus\" = irsuto, per l'aspetto villoso del suo cappello."}
{"id": "381503", "revid": "287204", "url": "https://it.wikipedia.org/wiki?curid=381503", "title": "Bokmal", "text": ""}
{"id": "381506", "revid": "827882", "url": "https://it.wikipedia.org/wiki?curid=381506", "title": "Yaqui (popolo)", "text": "Gli Yaqui sono una popolazione di nativi americani stanziata in una regione che comprende il bacino dell'omonimo fiume e si estende tra gli Stati di Sonora, nel Messico settentrionale, e Arizona, nel sud degli Stati Uniti.\nLa denominazione con cui gli appartenenti all'etnia si identificano \u00e8 \"Yoeme\" (\"persona\", plurale \"yoemem\" o \"yo'emem\"). Il territorio che d\u00e0 loro il nome \u00e8 da essi chiamato \"Hiakim\".\nTradizionalmente sono dediti all'agricoltura.\nGli Yaqui hanno tentato pi\u00f9 volte di acquisire l'indipendenza dal Messico.\nIntorno al 1820, guidati da Juan Banderas (poi giustiziato nel 1833) hanno tentato senza successo di riunire le trib\u00f9 Mayo, Opata e Pima per costituire una entit\u00e0 autonoma; a tale tentativo di sollevazione segu\u00ec una dura repressione delle autorit\u00e0 messicane. Un altro tentativo venne compiuto da Jos\u00e9 Maria Leyva (detto \"Cajem\u00e9\") intorno al 1866. Dopo la sconfitta, Cajem\u00e9 venne catturato e giustiziato (1867) aprendo la strada a una seconda repressione che port\u00f2 alla deportazione massiccia di Yaqui verso la penisola dello Yucat\u00e1n."}
{"id": "381514", "revid": "9447", "url": "https://it.wikipedia.org/wiki?curid=381514", "title": "Kbps", "text": ""}
{"id": "381515", "revid": "3343", "url": "https://it.wikipedia.org/wiki?curid=381515", "title": "Mbps", "text": ""}
{"id": "381516", "revid": "125735125", "url": "https://it.wikipedia.org/wiki?curid=381516", "title": "Diritto soggettivo", "text": "Il diritto soggettivo \u00e8 il riconoscimento da parte dell\u2019ordinamento giuridico (del diritto oggettivo) di una pretesa, che implica un altrui obbligo di non fare o di fare. Comporta la facolt\u00e0 di agire per difendere l\u2019interesse riconosciuto ed eventualmente minacciato. Diritti e obblighi sono dunque correlativi.\nEvoluzione storica.\nL'uso del termine diritto in senso soggettivo, oggi cos\u00ec diffuso, ha origini piuttosto recenti: lo si fa, infatti, risalire alla scuola giusnaturalista, sorta tra il secolo XVII e il secolo XVIII. In realt\u00e0 non mancano in fonti anteriori, romane (fin dalle XII Tavole) o medievali, espressioni che sembrano usare il termine \"ius\" nel senso di diritto soggettivo. In questi casi, per\u00f2, \u00e8 dubbio se l'espressione \"avere diritto\" venga utilizzata nel senso di avere un diritto soggettivo o, invece, in quello di avere il diritto (oggettivo) dalla propria parte (un po' come quando, ancor oggi, dicendo \"avere ragione\" si vuol dire che si ha la ragione dalla propria parte). Il concetto di diritto soggettivo era del resto estraneo alle altre culture da cui trae origine la tradizione occidentale, la greca e l'ebraica, cos\u00ec come \u00e8 estraneo ad altre tradizioni giuridiche, come quella cinese, indiana e islamica.\nCome detto il vero e proprio significato soggettivo di diritto sembra emergere solo con i giusnaturalisti; Ugo Grozio lo defin\u00ec: \"una facolt\u00e0 morale in forza della quale la persona, cui compete tale facolt\u00e0, pu\u00f2 pretendere una cosa o un comportamento altrui con giustizia\". Nella concezione giusnaturalista il diritto soggettivo precede il diritto oggettivo, esistendo indipendentemente dall'ordinamento giuridico, il quale si limita a \"riconoscere\" al singolo un qualcosa che egli gi\u00e0 aveva in natura prima di tale qualificazione normativa.\nNel XIX secolo Bernhard Windscheid propone la celebre definizione del diritto soggettivo come \"potere della volont\u00e0\". A essa si contrappone l'altrettanto celebre definizione di Rudolf von Jhering, che vede nel diritto soggettivo \"un interesse giuridicamente protetto\". Una sintesi tra le due posizioni \u00e8 rappresentata dalla definizione di Georg Jellinek: \"il diritto soggettivo \u00e8 la potest\u00e0 di volere che ha l'uomo, riconosciuta e protetta dall'ordinamento giuridico, in quanto sia rivolta a un bene o interesse\".\nCon l'affermarsi della dottrina giuspositivista viene rovesciata la precedenza del diritto soggettivo su quello oggettivo affermata dai giusnaturalisti: per i giuspositivisti senza l'intervento normativo non esiste alcun diritto in natura, sicch\u00e9 il diritto soggettivo non viene riconosciuto ma, semmai, \"conferito\" al singolo dall'ordinamento giuridico. Secondo uno dei maggiori esponente del giuspositivismo novecentesco, Hans Kelsen, il diritto soggettivo non \u00e8 un potere o interesse riconosciuto dall'ordinamento e quindi determinatosi fuori di esso ma il \"semplice riflesso di un dovere\" posto dal diritto oggettivo, al quale, quindi, finisce per ridursi: \"Il diritto soggettivo non \u00e8 diverso da quello oggettivo; \u00e8 il diritto oggettivo stesso che si rivolge contro un soggetto concreto (obbligo) oppure si mette a disposizione di questo (autorizzazione) in forza della conseguenza giuridica da esso stabilita\".\nLa dottrina italiana ha elaborato nel tempo varie concezioni del diritto soggettivo:\nDescrizione.\nEsso indica situazioni giuridiche soggettive attive riconosciute e garantite dal diritto oggettivo medesimo, nonch\u00e9 una situazione di vantaggio goduta da un soggetto tutelato dal diritto oggettivo; riguarda, dunque, la singola persona. Pu\u00f2 anche essere definito come potere di agire per soddisfare un interesse tutelato dalle norme giuridiche.\nIl concetto coglie il significato del termine diritto quando viene usato in senso soggettivo, per denotare un qualcosa che un soggetto \"ha\" (ad esempio, quando si dice che Tizio ha il diritto di propriet\u00e0 di un bene o la libert\u00e0 di parola). Il termine \"diritto\" viene usato anche in senso oggettivo, per denotare l'insieme delle norme che costituiscono l'ordinamento giuridico (ad esempio, il diritto italiano, svizzero, canonico, internazionale, ecc.) o una sua parte (ad esempio, il diritto civile, amministrativo, costituzionale, ecc.); in relazione a questo significato si parla di \"diritto oggettivo\" (\"norma agendi\", in contrapposizione al diritto soggettivo, \"facultas agendi\"). Oltre che in italiano tale duplicit\u00e0 di significato \u00e8 presente anche nel latino \"ius\", nel francese \"droit\", nel tedesco \"Recht\", nello spagnolo \"derecho\", nel portoghese \"direito\", mentre l'inglese ha termini distinti per il diritto in senso soggettivo (\"right\") e oggettivo (\"law\").\nLe diverse accezioni del termine.\nLa dottrina pi\u00f9 recente, seguendo l'approccio inaugurato dal giurista statunitense Wesley Newcomb Hohfeld, ritiene che, in realt\u00e0, il termine diritto, quando viene usato dai legislatori e dai giuristi in senso soggettivo, assuma diversi significati; infatti pu\u00f2 di volta in volta significare:\n\u00c8 stato suggerito di denominare \"micro-diritti\" quelli rientranti nei primi due significati e \"macro-diritti\" quelli rientranti nel terzo. Lo stesso autore (Mauro Barberis) propone inoltre la denominazione di \"diritti-ragioni\" per un'ulteriore accezione con la quale si parla di diritti soggettivi: quando si fa riferimento alle ragioni, ai valori che giustificano l'attribuzione o la rivendicazione di micro-diritti e macro-diritti (ossia al loro \"fondamento\").\nTipologie.\nCome si \u00e8 detto il diritto soggettivo, inteso come pretesa, \u00e8 correlato nel rapporto giuridico alla corrispondente situazione giuridica passiva, il dovere od obbligo, in capo a un altro soggetto. Al riguardo si distingue:\nLa distinzione, sconosciuta al diritto romano -dove, per\u00f2, si distinguevano le \"actiones in rem\" e quelle \"in personam-\" \u00e8 stata introdotta dalla dottrina pandettistica nel secolo XIX. Tra i diritti assoluti si sogliono annoverare i diritti reali, ai quali si possono assimilare anche i diritti sui beni immateriali, e i diritti della personalit\u00e0. Tra i diritti relativi, i diritti di credito, i diritti potestativi e i diritti di famiglia.\nDiritti soggettivi assoluti.\nI diritti soggettivi assoluti si distinguono a loro volta in due sub-categorie:\nI diritti soggettivi assoluti sono sanciti nella Dichiarazione universale dei diritti dell'uomo, che afferma che tali diritti sono innati in ogni persona; tale dichiarazione fu scritta dopo la Seconda guerra mondiale . Nella Dichiarazione universale dei diritti dell'uomo si trovano, perci\u00f2, le basi fondanti della cultura occidentale, alle quali ormai si ispirano gli ordinamenti di quasi tutti gli Stati del mondo.\nSi dice tradizionalmente che i diritti assoluti sono efficaci \"erga omnes\", cio\u00e8 verso tutti: io posso far valere, per esempio, il mio diritto di propriet\u00e0 nei confronti di chiunque, anche se i diritti soggettivi possono esser oggetto nei casi stabiliti dalla legge di gravi limitazioni (ad esempio il diritto di propriet\u00e0 mi pu\u00f2 essere espropriato o confiscato in determinati casi stabiliti dalla legge cos\u00ec come lo stesso diritto di libert\u00e0 personale pu\u00f2 essere limitato: ad esempio posso essere imprigionato od obbligato a dimorare in un determinato luogo oppure mi pu\u00f2 essere vietato di svolgere determinate attivit\u00e0). Poich\u00e9 i diritti soggettivi sono tali solo in quanto lo Stato li garantisca verso altri, lo Stato pu\u00f2 anche togliermi certe garanzie e limitare miei diritti soggettivi assoluti nel superiore interesse della collettivit\u00e0, seguendo procedure stabilite dalla legge.\nDiritti soggettivi relativi.\nI diritti soggettivi relativi sono diritti patrimoniali che coincidono con la categoria dei diritti di credito. Il diritto di credito \u00e8 la pretesa di un soggetto (creditore) nei confronti di un altro soggetto (debitore) a che quest'ultimo esegua una determinata prestazione (di dare \u2013 esempio: una somma di denaro \u2013, o fare \u2013 esempio: un lavoro \u2013, o non fare \u2013 esempio: non innalzare un edificio o non commercializzare un prodotto in una determinata zona -).\nI diritti di credito si dicono relativi, perch\u00e9 la pretesa si rivolge in via principale verso uno o pi\u00f9 soggetti determinati (infatti, se ho un credito il mio interesse pu\u00f2 essere soddisfatto solo dal mio debitore).\nLa \"relativit\u00e0\" dei diritti all'esame \u00e8 per\u00f2 oggi attenuata dalla ormai riconosciuta cd. \"tutela esterna del credito\". Laddove un soggetto, con la sua condotta, precluda a un creditore di soddisfare il suo interesse rendendo impossibile, in modo assoluto e obiettivo, la prestazione cui il debitore era tenuto, sar\u00e0 chiamato a risarcire il danno, non diversamente da come accade tutte le volte in cui viene leso, ad esempio, il diritto di propriet\u00e0. Se \u00e8 vero, dunque, che nei diritti di credito il bene pu\u00f2 essere fornito solo da un soggetto determinato, \u00e8 altrettanto vero che tutti i consociati sono tenuti ad astenersi dal compimento di atti che possano pregiudicare il conseguimento del bene da parte del creditore.\nV'\u00e8 da notare che, in modo simmetrico, alcuni diritti assoluti presentano dei caratteri comuni ai diritti di credito. Una servit\u00f9 di passaggio \u00e8 s\u00ec un diritto reale, ma la pretesa al transito sul fondo altrui si rivolge in via principale verso il proprietario del fondo servente (il fondo da attraversare). Sebbene, dunque, la struttura dinamica del diritto lo renda ben pi\u00f9 simile a un diritto di credito (il medesimo risultato pratico pu\u00f2 essere assicurato da un diritto di credito), l'assolutezza del diritto in questione rimane confermata dalla presenza di alcuni caratteri propri dei diritti assoluti: tra questi, ad esempio, la sua opponibilit\u00e0 a chiunque acquisti il fondo gravato (cosiddetta \"ius sequelae\". L'opponibilit\u00e0 \u00e8 per\u00f2 subordinata all'assolvimento di determinati oneri).\nAllo stato, dunque la distinzione tra diritti assoluti e diritti relativi non \u00e8 pi\u00f9 cos\u00ec netta e non sembra possibile attribuire alcun carattere proprio ed esclusivo a ognuna delle categorie.\nDiritti potestativi.\nQuello di \"diritto potestativo\" \u00e8 un concetto elaborato dalla dottrina tedesca e introdotto in Italia da Giuseppe Chiovenda: si tratta della situazione giuridica soggettiva consistente nella possibilit\u00e0 di creare, modificare o estinguere, attraverso un atto giuridico, un rapporto giuridico con un altro soggetto indipendentemente dalla sua volont\u00e0.\nIl diritto potestativo si riduce a un mero potere, al quale corrisponde in capo al soggetto passivo non un obbligo ma una soggezione. Taluni ritengono improprio l'uso del termine diritto quando si parla di queste situazioni giuridiche soggettive e, in effetti, dagli anni ottanta l'espressione \"potere di diritto privato\" \u00e8 andata sostituendosi nel linguaggio giuridico italiano al termine diritto potestativo.\nDiritti soggettivi patrimoniali.\nI diritti soggettivi sono detti \"patrimoniali\" quando corrispondono a interessi di natura economica, riguardando beni che hanno o possono avere un valore di scambio, costituiscono il \"patrimonio\" dei soggetti giuridici.\nTra i diritti patrimoniali si distinguono i diritti reali, che sono assoluti, dai diritti di credito che sono, invece, relativi (certi ordinamenti, tra cui quello italiano, conoscono anche diritti reali \"demaniali\", non patrimoniali, spettanti allo stato o altri enti pubblici su determinati beni).\nI diritti patrimoniali sono, di regola, \"disponibili\" in quanto il titolare ha il potere di trasferirli ad altri soggetti e di rinunciarvi, in tutto o in parte.\nDiritti reali.\nUn \"diritto reale\" attribuisce al suo titolare una \"signoria\" su una cosa, consentendogli di soddisfare il suo interesse attraverso la stessa senza necessit\u00e0 di altrui collaborazione (\u00e8 questo il carattere dell\"'immediatezza\"). I diritti reali implicano, dunque, relazioni tra persone e cose; possono per\u00f2 essere visti anche come diritti assoluti, perch\u00e9 il titolare pu\u00f2 far valere \"erga omnes\" la pretesa di non essere turbato nell'esercizio del suo diritto, il che implica relazioni tra persone e, perci\u00f2, rapporti giuridici.\nIl sistema dei diritti reali degli ordinamenti di civil law \u00e8 riconducibile al modello romanistico, tornato in auge nel XVIII secolo sulla scorta delle idee liberali e illuministiche, dopo la lunga parentesi apertasi nel Medioevo con l'affermazione del feudalesimo. Tale ritorno al modello romanistico non ha, invece, toccato gli ordinamenti di common law, dove il sistema dei diritti reali presenta tuttora categorie e terminologia di chiara origine feudale in relazione ai beni immobili.\nOrdinamenti di civil law.\nGli ordinamenti di civil law concepiscono il \"diritto di propriet\u00e0\" come un diritto esclusivo, che attribuisce la signoria piena sulla cosa, consentendo al titolare di trarre ogni possibile utilit\u00e0 dalla stessa nei limiti del lecito. La propriet\u00e0 \u00e8, utilizzando la terminologia sopra ricordata, un macro-diritto, scomponibile in una pluralit\u00e0 di micro-diritti: pretese (come quella di non essere turbati nel possesso del bene), facolt\u00e0 (come quella di usare il bene), poteri (come quello di alienare il bene) e immunit\u00e0 (come quella dall'espropriazione, al di fuori dei casi previsti dalla legge).\nL'esclusivit\u00e0 comporta che non possano configurarsi due diritti di propriet\u00e0 sulla stessa cosa. Il proprietario ha il potere di costituire in capo a un terzo un \"diritto reale parziario\", scorporando dalla propriet\u00e0 parte dei diritti che la compongono, ma lo pu\u00f2 fare solo in base a certi schemi prestabiliti dall'ordinamento. I diritti parziari hanno, quindi, un contenuto pi\u00f9 limitato rispetto alla propriet\u00e0 e hanno come oggetto beni di propriet\u00e0 altrui, per questo motivo sono anche detti \"diritti reali su cosa altri\" (\"iura in re aliena\") o \"diritti reali minori\". Inoltre, costituiscono un \"numerus clausus\" nel senso che possono essere costituiti i soli diritti previsti dalla legge (usufrutto, enfiteusi, superficie, servit\u00f9 prediali, ipoteca, ecc.); il principio di tipicit\u00e0, espressamente codificato a partire dal \"Code Napol\u00e9on\", rappresenta una limitazione del principio di libert\u00e0 contrattuale che, invece, consente la costituzione di diritti di credito diversi da quelli previsti dalla legge.\nDal diritto di propriet\u00e0 e dagli altri diritti reali sul bene viene tenuto distinto il \"possesso\" del medesimo, inteso quale fatto giuridico consistente in comportamenti corrispondenti all'esercizio del diritto reale, a prescindere dalla sua effettiva titolarit\u00e0. Il possesso non \u00e8, quindi, un diritto soggettivo ma un fatto giuridico al quale, per\u00f2, l'ordinamento ricollega taluni effetti ed, in particolare, la possibilit\u00e0 di agire in giudizio in sua difesa con \"azioni possessorie\", senza l'onere di provare l'effettiva titolarit\u00e0 del diritto reale corrispondente, onere che invece sussiste nel caso delle \"azioni petitorie\", con le quali viene direttamente difeso il diritto reale, anche nei confronti del possessore che non ne sia titolare.\nOrdinamenti di common law.\nNegli ordinamenti di common law le accennate reminiscenze feudali sono particolarmente evidenti in relazione ai beni immobili, la cui propriet\u00e0 (\"ultimate ownership\") appartiene formalmente al sovrano (la Corona o lo stato); gli altri soggetti possono solo avere la concessione (\"tenure\") del possesso (\"seisin\") e quindi del diritto di godimento (\"estate\") di un feudo (\"fee\") divenendone \"tenant\". Tuttora la figura corrispondente al proprietario immobiliare dei paesi di civil law \u00e8 il \"freeholder\", possessore di un \"fee simple absolute in possession\" dal quale deriva il diritto attuale di usare, godere e disporre del bene immobile senza limitazioni (e, naturalmente, senza gli oneri feudali di un tempo). Possono per\u00f2 essere creati altri \"estates\" (o \"interests in land\"), limitati nel contenuto o nella durata rispetto al \"fee simple absolute\", accompagnati o meno dal possesso del bene, ai quali sono riconducibili non solo i diritti reali parziari dei paesi di civil law ma anche situazioni che negli stessi si configurerebbero come diritti di credito (ad esempio, i diritti del locatario, che \u00e8 titolare di un \"estate\" detto \"leasehold\"). Chi ha un \"estate\" ha anche il potere di disporne, compreso quello di scorporare da esso un \"estate\" pi\u00f9 limitato nel contenuto o nella durata e concederlo ad altro soggetto; ne segue la frazionabilit\u00e0 della propriet\u00e0 in diritti reali (\"property rights\") in modo assai meno rigido degli ordinamenti di civil law e la sua non esclusivit\u00e0, poich\u00e9 possono esserci pi\u00f9 \"proprietari\" (\"estate owners\") dello stesso bene, con diversi \"estates\".\nGli \"estates\" di cui si \u00e8 detto costituiscono la \"real property\". A essa si contrappone la \"personal property\" costituita dalle \"choses in possession\", i beni mobili, che condividono con la \"real property\" la non esclusivit\u00e0 della propriet\u00e0 e la sua frazionabilit\u00e0 in \"property rights\", pur mancando in questo caso l\"'ultimate ownership\" della Corona o dello stato. Nella \"personal property\" rientrano, per\u00f2, anche le \"choses in action\", beni immateriali e persino diritti di credito che l'ordinamento protegge come diritti reali; in questi casi il \"property right\" viene esercitato proponendo l'azione in giudizio anzich\u00e9 prendendo il possesso della cosa.\nLa non esclusivit\u00e0 e la frazionabilit\u00e0 della propriet\u00e0 hanno reso possibile l'elaborazione di un istituto giuridico caratteristico degli ordinamenti di common law, il \"trust\", nel quale la propriet\u00e0 di un bene o complesso di beni viene sdoppiata tra un soggetto (il \"trustee\") che ne \u00e8 proprietario ai soli fini della gestione e un altro soggetto (il \"beneficiary\") che n\u00e9 \u00e8 invece proprietario ai soli fini del godimento.\nVa infine tenuto presente che nei paesi di common law non esiste l'idea di un diritto astratto di propriet\u00e0 distinto dal possesso (salvo considerare tale l\"'ultimate ownership\" della Corona o dello stato): il possesso costituisce di per s\u00e9 un diritto valido \"erga omnes\", tranne verso chi dimostri di avere un possesso anteriore e, quindi, un diritto pi\u00f9 forte (un \"better right to possession\"). In conseguenza di ci\u00f2, non si riscontra in questi ordinamenti la netta distinzione tra azioni possessorie e petitorie, presente invece negli ordinamenti di civil law.\nDiritti di credito.\nI \"diritti di credito\" (o \"di obbligazione\" o \"personali\") sono diritti relativi patrimoniali consistenti nella pretesa del titolare (\"creditore\") che un altro soggetto (\"debitore\") tenga un determinato comportamento (\"prestazione\") di contenuto positivo (dare o fare) o negativo (non fare). Nel diritto di credito, a differenza del diritto reale, il titolare pu\u00f2 soddisfare il suo interesse solo con la collaborazione del debitore e questo anche se la prestazione ha come oggetto una cosa (come avviene nei cosiddetti \"diritti personali di godimento\").\nIl rapporto giuridico che lega il creditore al debitore \u00e8 detto \"obbligazione\". \"Fonti delle obbligazioni\" sono gli atti o fatti giuridici idonei, secondo l'ordinamento, a costituire tali rapporti giuridici; le pi\u00f9 importanti sono il contratto e l'illecito civile, cui si pu\u00f2 aggiungere l'arricchimento senza causa (o, secondo una vecchia terminologia, ancora in uso in certi ordinamenti, il quasi contratto).\nSi \u00e8 gi\u00e0 detto che nei sistemi di common law taluni diritti di credito possono essere protetti dall'ordinamento come \"property rights\" e vengono, pertanto, fatti rientrare tra le \"choses in action\". Va ora aggiunto che anche nei sistemi di civil law il diritto positivo pu\u00f2, in certi casi, assicurare una tutela rafforzata al diritto personale di godimento, consentendo al suo titolare di opporlo non solo all'altra parte del rapporto obbligatorio ma anche a chi acquisisca da quest'ultima la cosa: \u00e8 ci\u00f2 che avviene nell'ordinamento italiano per la locazione e il comodato.\nDiritti soggettivi non patrimoniali.\nIl concetto di diritto soggettivo \u00e8 stato elaborato prendendo a modello quello che era ritenuto il diritto per eccellenza, la propriet\u00e0, ed era in un primo tempo incentrato sui diritti patrimoniali; \u00e8 stato poi esteso ai diritti soggettivi non patrimoniali relativi a interessi di carattere prevalentemente ideale o morale tutelati dal diritto privato - i diritti della personalit\u00e0 e i diritti di famiglia - e ai diritti soggettivi pubblici. Si tratta, in tutti i casi, di diritti non disponibili, sicch\u00e9 il titolare non li pu\u00f2 trasferire ad altri soggetti n\u00e9 vi pu\u00f2 rinunciare.\nDiritti della personalit\u00e0.\nI \"diritti della personalit\u00e0\" sono diritti assoluti che hanno come oggetto attributi essenziali della persona umana, quali la vita, l'integrit\u00e0 fisica, l'onore, la riservatezza, l'identit\u00e0 personale, ecc. Va detto che, secondo alcuni autori, non vi sarebbe una molteplicit\u00e0 di diritti di questo tipo ma un unico diritto, il \"diritto alla personalit\u00e0\", che si specifica in molteplici aspetti.\nAlcuni diritti della personalit\u00e0, quelli compatibili con l'assenza di fisicit\u00e0, sono attribuiti anche alle persone giuridiche (si pensi al diritto all'identit\u00e0, al nome, all'onorabilit\u00e0 e cos\u00ec via).\nDiritti di famiglia.\nI \"diritti di famiglia\" sono quelli che spettano al titolare in quanto componente di una famiglia nei confronti degli altri componenti la stessa. In questo caso per \"famiglia\" s'intende l'insieme di persone legate tra loro da vincoli di matrimonio, parentela e affinit\u00e0; dallo status di famiglia (ad esempio, quello di coniugato, figlio legittimo, genitore, ecc.) derivano rapporti giuridici di cui i diritti di famiglia costituiscono il contenuto.\nI diritti di famiglia sono considerati dalla prevalente dottrina diritti relativi. In quanto non patrimoniali, vanno tenuti distinti dai diritti patrimoniali che possono derivare dallo status di famiglia.\nDiritti soggettivi pubblici.\nNello \"stato di diritto\" l'ordinamento riconosce ai cittadini e, in certi casi, anche agli stranieri e apolidi, \"diritti soggettivi pubblici\" che possono fare valere nei confronti dello stato e agli altri enti pubblici quando agiscono in posizione di supremazia (ma anche nei confronti della generalit\u00e0 dei consociati, nel qual caso si tratta di diritti assoluti).\nOggi, pi\u00f9 che di diritti soggettivi pubblici, si preferisce parlare di \"diritti fondamentali\". Questa espressione pu\u00f2 alludere a due aspetti:\nNell'ambito dei diritti fondamentali si distinguono i diritti civili, politici e sociali, sebbene la classificazione delle singole figure in tali categorie non sia sempre univoca e siano stati proposti anche altri schemi di classificazione.\nDiritti civili.\nI \"diritti civili\" sono quelli cui corrispondono obblighi di non fare da parte dello stato e, in generale, dei pubblici poteri e che rappresentano, quindi, una limitazione del loro potere. Comprendono la libert\u00e0 personale, di movimento, di associazione, di riunione, di coscienza e di religione, l'uguaglianza di fronte alla legge, il diritto alla presunzione d'innocenza e altri diritti limitativi delle potest\u00e0 punitive dello stato, il diritto a non essere privati arbitrariamente della propriet\u00e0, il diritto alla cittadinanza, la libert\u00e0 contrattuale e cos\u00ec via.\nI diritti civili hanno al centro libert\u00e0 in senso stretto, intese come facolt\u00e0 di tenere un comportamento, alle quali, per\u00f2, si aggiunge la pretesa che i pubblici poteri non interferiscano con tale comportamento; sono, quindi, \"libert\u00e0 negative\" (o \"libert\u00e0 dallo stato\"). Tuttavia, certi diritti civili sono incentrati, pi\u00f9 che su libert\u00e0, su poteri di compiere atti giuridici (si pensi alla cd. libert\u00e0 contrattuale): alcuni autori limitano a questi la denominazione di \"diritti civili\" e denominano, invece, \"diritti di libert\u00e0\" quelli che hanno al centro facolt\u00e0.\nDiritti politici.\nI \"diritti politici\" sono quelli relativi alla partecipazione dei cittadini al governo dello stato (inteso in senso lato, comprensivo anche, ad esempio, degli enti territoriali), sia direttamente (attraverso istituti quali il referendum, la petizione, ecc.) sia indirettamente, eleggendo i propri rappresentanti (\"elettorato attivo\") e candidandosi alle relative elezioni (\"elettorato passivo\").\nQuesti diritti hanno al centro poteri di compiere atti giuridici (si pensi al voto o alla petizione); tali poteri riguardano la sfera pubblica, mentre quelli di cui si \u00e8 parlato in relazione ai diritti civili riguardano la sfera privata; accanto a questi poteri vi sono pretese di comportamento positivo da parte dei pubblici poteri (ad esempio, predisporre le condizioni necessarie per l'esercizio del voto); si tratta, quindi, di \"libert\u00e0 nello stato\" in contrapposizione ai diritti civili che, come si \u00e8 detto, sono invece libert\u00e0 dallo stato. Poich\u00e9 i diritti politici consentono ai governati di partecipare all'esercizio dei pubblici poteri cui sono soggetti, si configurano come \"libert\u00e0 positive\".\nI diritti politici possono essere fatti rientrare nella pi\u00f9 ampia categoria dei \"diritti di funzione\" (o \"funzionali\"), spettanti ai soggetti titolari di funzioni pubbliche e comprendenti il diritto ad assumere l'ufficio o a espletare la funzione (\"ius ad officium\") e il diritto a mantenere l'ufficio (\"ius in officio\"). In quest'ottica i diritti politici possono essere considerati come quei particolari diritti di funzione di cui si \u00e8 titolari per il solo fatto di appartenere a una determinata comunit\u00e0.\nDiritti sociali.\nI \"diritti sociali\" sono quelli cui corrispondono obblighi di fare, di erogare prestazioni, da parte dello stato e dei pubblici poteri. Comprendono i diritti alla protezione sociale contro la malattia, la vecchiaia, la disoccupazione, ecc., il diritto alla salute, il diritto al lavoro, il diritto all'istruzione e cos\u00ec via.\nMentre i diritti civili e politici erano gi\u00e0 presenti nelle costituzioni ottocentesche (per cui sono anche detti \"diritti di prima generazione\"), i diritti sociali fanno il loro ingresso solo nel XX secolo con la realizzazione di quella particolare forma di stato nota come \"stato sociale\" (per cui sono anche detti \"diritti di seconda generazione\"). Essi sono volti a eliminare quelle situazioni di disparit\u00e0 socio-economica che impediscono l'effettivo esercizio dei diritti fondamentali; per questo motivo anch'essi possono essere fatti rientrare tra le libert\u00e0 positive.\nNon sempre all'enunciazione dei diritti sociali da parte di norme costituzionali corrisponde un obbligo giustiziabile della pubblica amministrazione a erogare le relative prestazioni, perch\u00e9 il livello quantitativo e qualitativo delle medesime dipende da scelte di ordine generale delle pubbliche autorit\u00e0 sulle risorse da destinare alla loro erogazione (si pensi alle scelte di bilancio); parte della dottrina ritiene che, in questi casi, non si possa parlare di veri e propri diritti soggettivi.\nDiritti soggettivi e interessi legittimi.\nNel diritto pubblico italiano si contrappongono i \"diritti soggettivi\" agli \"interessi legittimi\". Si tratta di una distinzione che riflette il peculiare criterio di riparto della giurisdizione adottato dall'ordinamento italiano quando viene domandata la tutela di una situazione giuridica soggettiva nei confronti della pubblica amministrazione: se la situazione \u00e8 un diritto soggettivo, la giurisdizione spetta (di regola) al giudice ordinario, se \u00e8 un interesse legittimo, spetta al giudice amministrativo.\nIn un'ottica che trascenda la terminologia in uso nell'ordinamento italiano \u00e8 indubbio che l'interesse legittimo \u00e8 una sottospecie del diritto soggettivo pubblico: infatti, per quanto la sua definizione sia piuttosto controversa, pu\u00f2 essere considerato la pretesa che la pubblica amministrazione eserciti i suoi poteri pubblici in conformit\u00e0 alla legge. In tale ottica, dunque, la contrapposizione tra interessi legittimi e diritti soggettivi andrebbe piuttosto letta come contrapposizione tra interessi legittimi e \"altri\" diritti soggettivi, che si differenziano per la modalit\u00e0 di protezione predisposta dall'ordinamento.\nVa aggiunto che la dottrina italiana ha talvolta esteso la figura dell'interesse legittimo al diritto privato, in relazione a situazioni in cui la soddisfazione dell'interesse di un soggetto non dipende dal suo comportamento ma da quello di un altro soggetto, titolare di una posizione di diritto o potest\u00e0 nei suoi confronti.\nLa tutela.\nUn diritto \u00e8 \"tutelato\" (o \"giustiziabile\") quando al suo titolare \u00e8 attribuito un potere di \"azione\", in virt\u00f9 del quale pu\u00f2 provocare l'esercizio della giurisdizione in caso di violazione del diritto stesso. Secondo alcuni sarebbero veri diritti solo quelli tutelati. Altri, invece, ritengono che la previsione da parte dell'ordinamento del dovere od obbligo correlato al diritto sia di per s\u00e9 una \"garanzia primaria\" dello stesso, alla quale pu\u00f2 aggiungersi la tutela giurisdizionale come \"garanzia secondaria\".\nAlcuni ordinamenti, come il diritto romano e i sistemi di common law, tendono a prevedere un'azione per ogni diritto soggettivo da tutelare, senza peraltro conferire esplicitamente quest'ultimo, sicch\u00e9 la sua esistenza si pu\u00f2 inferire solo dal fatto che esiste un'azione che lo tutela (come compendiato dal brocardo \"ubi remedium, ibi ius\", \"dove c'\u00e8 il rimedio, c'\u00e8 il diritto\", e dalla massima inglese \"remedies precede rights\", \"i rimedi precedono i diritti\"). Al contrario, altri ordinamenti, come quelli di civil law, tendono ad attribuire esplicitamente i diritti soggettivi, prevedendo poi un potere generale di azione a loro tutela (come compendiato dal brocardo \"ubi ius, ibi remedium\", \"dove c'\u00e8 il diritto, c'\u00e8 il rimedio\")."}
{"id": "381517", "revid": "3343", "url": "https://it.wikipedia.org/wiki?curid=381517", "title": "Gbps", "text": ""}
{"id": "381518", "revid": "2039709", "url": "https://it.wikipedia.org/wiki?curid=381518", "title": "Nuceria Alfaterna", "text": "Nuceria Alfaterna (in osco , in latino \"Nuceria Alfaterna\", in greco \"\u039d\u03bf\u03c5\u03ba\u03c1\u03af\u03b1\" talvolta \"\u039d\u03bf\u03c5\u03ba\u03b5\u03c1\u03af\u03b1\") \u00e8 stata una citt\u00e0 sorta nel VI secolo a.C. sul luogo degli attuali comuni di Nocera Inferiore e Nocera Superiore, in Campania.\nLa citt\u00e0 era considerata una delle pi\u00f9 grandi citt\u00e0 della Campania antica. \u00c8 stata citt\u00e0 osca, etrusca, sannita e romana.\nStoria.\nSecondo le fonti antiche sarebbe stata fondata dai Sarrasti (abitanti della Valle del Sarno discendenti dai mitici Pelasgi).\nMiti a parte, la citt\u00e0 fu fondata dall'unione di diversi villaggi sparsi nell'attuale Agro nocerino-sarnese. Alla fine del VII secolo a.C. le popolazioni autoctone della valle per motivi soprattutto strategici andarono ad insediarsi verso il mare alcuni (fondando Pompei), verso l'interno altri, dando vita a Nuvkrinum (letteralmente la \"nuova rocca\"), colonizzando un luogo strategico (ben difeso passaggio obbligato tra i golfi di Napoli e Salerno) a guardia di una fertile valle.\nIl centro nacque, quindi, come insediamento etrusco intorno alla fine del VII secolo a.C. entrando a far parte della dodecapoli (l'insieme delle dodici citt\u00e0 pi\u00f9 importanti) della colonizzazione etrusca in Campania, nata per bloccare l'espansione greca verso settentrione.\nDopo la sconfitta del 474 a.C. nel mare di Cuma, gli etruschi abbandonano la regione e Nuvkrinum passa ai Sanniti. La citt\u00e0, nel V secolo a.C., cambia nome aggiungendo al toponimo Nuvkrinum quello di \"Alfaternum\", dal nome della trib\u00f9 sannitica degli Alfaterni.\nFu una delle pi\u00f9 importanti citt\u00e0 dell'antica Campania. Divenne capitale di una confederazione (Lega nucerina) che comprendeva Pompei, Ercolano, Stabia e Sorrento. Batt\u00e9 propria moneta ed utilizz\u00f2 un particolare alfabeto (alfabeto nucerino), basato sull'alfabeto greco e su quello etrusco. \nLo sviluppo della citt\u00e0 prima sannita e poi romana derivava dal passaggio di importanti vie di comunicazione, quali la \"via Stabiana\" (verso \"Stabia\"), la \"via Nuceria\" da Pompei e la \"Via Popilia\", tra Capua e Reggio.\nFu ostile ai Romani durante la seconda guerra sannitica. Sconfitta divenne alleata di Roma nel 307 a.C. Nel 216 a.C. fu distrutta da Annibale proprio per la sua fedelt\u00e0 ai romani. Alla fine della guerra fu ricompensata dai romani con una completa ricostruzione. Sappiamo che nel 210 a.C., poich\u00e9 gli abitanti di Nuceria e Acerra, si lamentavano di non sapere dove andare a vivere, in quanto Acerra era stata in parte incendiata e Nuceria completamente distrutta, essi furono inviati dal proconsole Fulvio Flacco al Senato di Roma a fare le loro rimostranze. Ai primi, gli Acerrani, venne concesso di ricostruire gli edifici incendiati; ai Nucerini si permise loro di trasferirsi ad Atella, mentre agli Atellani fu imposto di spostarsi a \"Calatia\". Fu ancora saccheggiata durante la guerra sociale (Appiano, \"Bellum Civile\") a seguito della quale ottenne la cittadinanza romana, inserita nella trib\u00f9 Menenia.\nNuceria Constantia.\nProbabilmente in et\u00e0 augustea (nel 42 a.C.?), la citt\u00e0 divenne colonia come \"Nuceria Constantia\", ed inserita nella trib\u00f9 Menenia. Ma la citt\u00e0 conserv\u00f2 fiera le sue origini (infatti ancora in quest'epoca vi si scriveva e parlava anche greco, all'epoca segno di distinzione culturale).\nLa catastrofe successiva all'esplosione del Vesuvio del 79 d.C., la progressiva decadenza dei centri interni dell'Italia meridionale e della Campania nel II-III secolo d.C., contribuirono ad un lento declino del centro.\nFu sede vescovile, gi\u00e0 dal III secolo d.C. e il primo vescovo fu san Prisco, il cui culto \u00e8 ricordato da San Paolino di Nola in un suo carme. Durante la guerra greco-gotica a pochi chilometri, lungo le sponde del fiume Sarno, per mesi Bizantini e Goti si fronteggiarono fino all'epilogo della guerra nella battaglia dei Monti Lattari.\nLa citt\u00e0 fu ancora attiva sotto l'amministrazione bizantina, il cui tentativo di dare nuovo impulso \u00e8 testimoniato dall'erezione dello splendido battistero di Santa Maria Maggiore, uno dei rari esempi in Italia di battistero in et\u00e0 giustinianea.\nLa progressiva conquista da parte dei Longobardi dell'agro nocerino pose fine al rilancio della citt\u00e0 come centro eminente dell'area: ne \u00e8 un segno l'assenza di una cattedrale nei pressi del battistero.\nVenuta meno la sua funzione urbana e amministrativa, perduta a favore di Sarno, inutilizzate e in parte dirute le mura urbane a seguito delle successive guerre tra i Longobardi e i ducati bizantini di Amalfi e Sorrento, gli abitanti andarono a rimpinguare i pi\u00f9 recenti nuclei abitativi nel resto dell'agro e in Costiera amalfitana, mentre solo una parte and\u00f2 a costituire un ampio borgo difeso verso la \"Collina del Parco\" (attuale Nocera Inferiore), gi\u00e0 sede di un mercato.\nMonumenti principali.\nDella citt\u00e0 antica si conservano alcuni resti.\nL'impianto urbanistico occupava un'area di x , ed era regolare, con strade rettilinee che si incrociano ad angolo retto.\nMura.\nLe mura cittadine, a doppia cortina, furono costruite nel II secolo a.C. ed hanno uno spessore di e un'altezza di , mentre la distanza tra le due cortine corrisponde a circa .\nTeatro ellenistico-romano.\nIl Teatro ellenistico-romano di Nuceria venne edificato nel II secolo a.C. Fu individuato e portato alla luce tra la fine degli anni settanta ed i primi anni ottanta nella zona tra Pareti e Pucciano.\nAnfiteatro.\nSi conservano alcune strutture dell'anfiteatro, attualmente inglobate in abitazioni pi\u00f9 recenti, scoperte nel 1926. Le strutture visibili sembrano datarsi intorno alla met\u00e0 del I secolo a.C. o in et\u00e0 augustea, con rifacimenti della fine del I secolo d.C.\nInteressante il toponimo anche in questo caso: il quartiere in cui attualmente si conserva il sepolto anfiteatro si chiama \"Grotti\" e si trova a ridosso dei comuni delle due Nocera. Le \"grotte\" non sono altro che gli ambienti voltati (vomitoria) della struttura che, sottinterrati, venivano scoperti durante le fondazioni delle strutture successive.\nAttraverso la disposizione curvilinea della strada, l'andamento ellittico delle abitazioni sovrastanti e le esplorazioni nelle cantine delle stesse case, si \u00e8 potuto ricostruirne la dimensione: l'anfiteatro era lungo 125 metri e largo 102.\nTerme.\nDa recenti scavi, ancora in corso, \u00e8 emersa una parte delle terme centrali della citt\u00e0.\n\"La Rotonda\" di Santa Maria Maggiore.\nIl battistero a pianta circolare, con doppio anello (analogo alla Chiesa di Santa Costanza di Roma, originariamente mausoleo di Costanza) venne costruito dai Bizantini nella seconda met\u00e0 del VI secolo sui resti di un edificio termale.\nL'edificio reimpiega materiali pi\u00f9 antichi, sia nello spesso cilindro esterno, sia per le quindici coppie di colonne che delimitano lo spazio centrale e sostengono la cupola.\nAl centro la vasca battesimale (seconda in Italia per ampiezza) si presenta ottagonale all'esterno e circolare all'interno, circondata da otto colonne (cinque originali).\nRappresenta, probabilmente, un tentativo della citt\u00e0 di riacquisire l'antico splendore attraverso la realizzazione di un monumento importante.\nNecropoli di Pareti.\nLa necropoli pi\u00f9 importante di Nuceria \u00e8 stato rinvenuta a sud della citt\u00e0, ai piedi del monte Albino, in localit\u00e0 Pareti, a met\u00e0 del XIX secolo. Sotto a sepolture in tegola, di epoca romana, vennero individuati vari sepolcri, sovente in tufo di Fiano o in pietra calcare del monte Albino. In questi sepolcri furono ritrovati vasi dipinti, o di bronzo; e vari oggetti di ferro, di piombo, e di altri metalli. Un secolo dopo, a partire dagli anni 1950, il direttore dei Musei Provinciali di Salerno Venturino Panebianco intraprese uno scavo archeologico nella necropoli di Pareti, mettendo alla luce pi\u00f9 di un centinaio di sepolture del VI e V secolo a.C. e altre del periodo sannit\u00e0, ossia del IV e III secolo a.C. Gli scavi sono durati fino al 1971, rivelando, nei corredi funerari delle inumazioni, anfore di provenienza etrusca, a testimonianza di contatti della citt\u00e0 con l'Etruria.\nNecropoli di Pizzone.\nLa scoperta della necropoli monumentale di Pizzone, in localit\u00e0 Taverne, si deve al sistematico controllo del territorio da parte dell'Uffico Scavi di Nocera della Soprintendenza per i Beni Archeologici di Salerno. Essa \u00e8 stata individuata in localit\u00e0 Pizzone, a 800 metri dalla mura orientali della citt\u00e0, lungo il tracciato della \"via Popilia\".\nRisale al I secolo a.C. Gli scavi condotti dal 1994 al 1997 hanno permesso di portare alla luce monumenti funerari i quali erano collocati ai lati di un asse stradale realizzato con il taglio artificiale (profondo 3 metri e largo quasi 10) del piano di calpestio originario. I monumenti affiorati si collocavano lungo i lati della strada come avveniva di consueto nel mondo romano quando i sepolcri erano posti lungo tracciati vari. In tal modo i viaggiatori avevano l'opportunit\u00e0 di leggere i messaggi scritti sulle loro tombe per rivolgere loro una preghiera o un pensiero. All'interno dei recinti funerari, alcune tombe singole sono segnalate da columelle.\nDegli edifici funerari, quello a tumulo, edificato dalla \"gens Numisia\", ricorda il mausoleo di Augusto a Roma. Ad esso si affianca il Mausoleo della \"gens Cornelia\" che richiama il consimile Monumento di Porta Marina ad Ostia con la parte inferiore quadrata, sormontata da un \"tholos\". Un terzo edificio, a pianta quadrata, della \"gens Lutatia\", \u00e8 collegato alla strada sottostante da due scale scenografiche.\nNecropoli di San Clemente.\nLa Necropoli di San Clemente \u00e8 un complesso di sepolture riferibili alla prima epoca imperiale (I secolo d.C.) e ad epoca tardo-imperiale (IV-V secolo). \nVi sono, inoltre, alcuni ritrovamenti appartenenti a una fase pi\u00f9 antica, di epoca ellenistica, ancora poco esplorati. \nAlcune epigrafi permettono di fare luce sull'esistenza e il radicamento di una comunit\u00e0 ebraica a Nuceria.\nNecropoli di piazza del Corso.\nL'indagine archeologica ha messo in luce i resti di una villa rustica di II secolo a.C. (parzialmente obliterata dalla chiesa di San Matteo).\nIn et\u00e0 repubblicana l'area ospit\u00f2 un edificio sacro di cui resta una piattaforma rettangolare a blocchi squadrati. Nel III secolo d.C., nel recinto del tempio pagano, un veterano della Legione Gemina, forse convertito al Cristianesimo, costru\u00ec la sua tomba di famiglia.\n\u00c8 presente, ma non indagata, una necropoli a cappuccina.\nRinvenimenti.\nReperti rinvenuti a \"Nuceria Alfaterna\" nel XIX secolo sono conservati nel Museo archeologico nazionale di Napoli. \nUna statua di Atena, rinvenuta in un'esedra addossata alle mura cittadine, della met\u00e0 del I secolo d.C. e i corredi tombali della necropoli di Nuceria Alfaterna (scavi del 1957) sono conservati nel Museo archeologico dell'agro nocerino, a Nocera Inferiore. Il famoso \"stamnos\" a figure rosse del pittore di dinos che rappresenta un corteo dionisiaco e conservato al museo Nazionale di Napoli \u00e8 tradizionalmente considerato proveniente da Nocera Superiore."}
{"id": "381519", "revid": "287204", "url": "https://it.wikipedia.org/wiki?curid=381519", "title": "Meripilus giganteus", "text": "Il Meripilus giganteus (Pers., P. Karst., Bidr. K\u00e4nn. Finl. Nat. Folk 37: 33 (1882)) \u00e8 un fungo che pu\u00f2 raggiungere dimensioni e peso notevoli.\nDescrizione della specie.\nCorpo fruttifero.\nCarpoforo con numerosi cappelli a forma di ventaglio, disposti intorno a una base comune, larghi 10\u201320\u00a0cm e spessi 1\u20132\u00a0cm ondulati, bruni; faccia superiore solcata radialmente e concentricamente di zonature bruno chiaro e bruno scuro; faccia inferiore biancastra, portante l'apparato imeniale (tubuli e pori).\nTubuli.\nBiancastri decorrenti, non separabili dal carpoforo, viranti nel nerastro al tocco.\nPori.\nPiccoli, subcircolari o poligonali, biancastri, nerastri al tatto.\nCarne.\nBianca, molle, fibrosa, leggermente acquosa.\nSpore.\nBianche in massa.\nHabitat.\nCresce alla base delle latifoglie, ceppaie o radici, in estate-autunno.\nCommestibilit\u00e0.\nbuono quando \u00e8 giovane; coriaceo, fibroso e non mangereccio a piena maturit\u00e0.\nEtimologia.\nDal latino \"gigantus\", di grande dimensioni.\nCuriosit\u00e0.\nNel mese di settembre del 2013, nei pressi del comune di Pergola, alcuni membri dell'associazione micologica Valcesano hanno ritrovato un esemplare dalle dimensioni record, lungo circa 2,2 metri e pesante pi\u00f9 di 80 chilogrammi."}
{"id": "381521", "revid": "109421376", "url": "https://it.wikipedia.org/wiki?curid=381521", "title": "Dipartimenti degli Stati Confederati d'America", "text": "I Dipartimenti erano gli Enti di base dell'Organizzazione Territoriale militare degli Stati Confederati d'America.\nFurono costituiti i seguenti Dipartimenti (in ordine di data di costituzione):\n\"Per i seguenti Dipartimenti, a causa di discordanza delle fonti, sono in corso ulteriori approfondimenti.\""}
{"id": "381523", "revid": "106732", "url": "https://it.wikipedia.org/wiki?curid=381523", "title": "Diritto oggettivo", "text": "Il diritto oggettivo \u00e8 l'insieme di norme giuridiche che disciplinano le relazioni di un gruppo organizzato di persone. \nTali norme, a differenza di quelle religiose e morali, sono le uniche coercitive, ossia obbligatorie per tutti gli appartenenti allo stato-comunit\u00e0. Da esso va tenuto distinto il concetto di diritto soggettivo, facolt\u00e0 o pretesa, tutelata dalla legge, di un determinato comportamento attivo od omissivo da parte di altri, o la scienza che studia tali norme e facolt\u00e0, nel loro insieme e nei loro particolari raggruppamenti.\nStoria.\nDiritto romano.\nLe prime classificazioni del diritto oggettivo e dei termini giuridici ad esso correlati si possono trovare a partire dal II secolo d.C. nella Roma imperiale.\nAffrontarono queste tematiche tre grandi giuriconsulti romani: Gaio, Ulpiano e Papiniano.\nNel periodo tardo-repubblicano venne individuata e analizzata la contrapposizione fra \"ius\" e \"lex\":\n- \"ius\": diritto non scritto fondato sui \u201cmores\u201d;\n- \"lex\": atto normativo espresso per il cui serviva una documentazione scritta.\nNel II/III secolo d.C. il sistema giuridico romano era basato solo sulle \"leges actiones\" (questo sistema rappresentava lo \"ius civile\"). Ad esso si venne ad affiancare nel IV secolo d.C. il \"ius honorarium\" che \u00e8 basato sull'imperium del pretore.\nEt\u00e0 moderna e contemporanea.\nLe principali teorie sulla natura del diritto oggettivo moderno sono alla base della teoria del diritto naturale, come esposto da Cesare Beccaria nella sua opera \"Dei delitti e delle pene\"; nella avvertenza alla terza edizione della stessa opera sotto il titolo: \u201cA chi legge\u201d, avrebbe considerato \u201ccosa funesta quanto comune\u201d che \u201calcuni avanzi di leggi di un antico popolo conquistatore \u2026 frammischiate poscia co' riti longobardi\u201d formino quella tradizione di opinioni che da gran parte dell'Europa ha tuttavia il nome di leggi\u201d. \nA questa teoria si \u00e8 contrapposta quella propugnata dai sostenitori del diritto positivo, il principale esponente di questa corrente \u00e8 Hans Kelsen; tra le sue opere fondamentali, si ricordano le due edizioni di \u201cReine Rechtslehre\u201c, la prima (del 1934) e tradotta da Renato Treves e pubblicata da Einaudi Torino, col titolo di \u201cDottrina pura del diritto\u201d sarebbe poi stata ripubblicata col titolo \u201cLineamenti della dottrina pura del diritto\u201d, per evitare la confusione con la seconda edizione profondamente modificata del 1960, tradotta da Mario Giuseppe Losano, col titolo di \u201cDottrina pura del diritto\u201d, Einaudi, Torino, 1966, i quali sostengono che il diritto sia espressione dell'uso legittimo della forza.\nLe principali articolazioni.\nA) Il diritto oggettivo si pu\u00f2 dividere in diritto pubblico e diritto privato, le cui origini risalgono all'epoca romana.\nRami fondamentali del diritto pubblico sono: il diritto costituzionale, amministrativo e penale.\nEsso si incentra, in particolare, sulla nozione di persona fisica e giuridica, in quanto soggetto di relazioni paritarie che attengono sia alla sfera personale sia a quella patrimoniale.\nRami fondamentali del diritto privato sono: il diritto civile, commerciale e del lavoro.\nB) Un'altra fondamentale articolazione del diritto oggettivo \u00e8 tra il diritto sostanziale e il diritto processuale. Premesso che il diritto costituzionale disciplina tanto il diritto sostanziale quanto quello processuale si ha che:\nSulla base di questa distinzione una recente teoria ha ipotizzato che la funzione essenziale del diritto oggettivo (ovvero degli ordinamenti giuridici) sia quella di prevenire e risolvere le controversie. Quando il diritto fallisce questo scopo, e cio\u00e8: non riesce a comporre le controversie si pu\u00f2 aprire uno scenario drammatico. Le controversie tra gli Stati possono degenerare in veri e propri conflitti armati, ossia nelle guerre. Se invece i conflitti sono all'interno dello stesso Stato, e cio\u00e8: tra partiti contrapposti allora si parla di guerra civile; se invece il conflitto \u00e8 fra classi sociali, \u00e8 pi\u00f9 proprio parlare di rivoluzioni: si pensi, alla rivoluzione francese del 1789 e a quella russa del 1917. \nQuesta nuova teoria propende per una rivalutazione del concetto nato nell'ambito della disciplina del possesso onde evitare che i cittadini ricorressero all'uso della forza privata. E solo in tempi recenti sintetizzato nelle parole latine \u201c\"ne cives ad arma veniant\"\u201d ovvero \"\u201cne cives ad arma ruant\u201d\"."}
{"id": "381524", "revid": "287204", "url": "https://it.wikipedia.org/wiki?curid=381524", "title": "Schizophyllum commune", "text": "Schizophyllum commune Fr.\nLo Schizophyllum commune \u00e8 un fungo appartenente alla famiglia delle Schizophyllaceae.\nDescrizione della specie.\nCorpo fruttifero.\nA forma di piccola conchiglia o di ventaglio; superficie superiore di colore grigio o biancastro e finemente villosa; leggermente peduncolato, 1\u20133\u00a0cm di larghezza.\nLamelle.\nSuperficie inferiore formata da lamelle rosate o biancastre, con tagliente a doppio filo, cio\u00e8 trasversalmente biforcate.\nGambo.\nAppena accennato.\nCarne.\nBrunastra o biancastra.\nSpore.\nBianche in massa, cilindriche, 3-4 x 1-1,5\u00a0\u00b5m.\nIl sesso nello \"Schizophyllum commune\".\nCome molti funghi, lo \"Schizophyllum commune\" ha vari sessi; e detiene il primato mondiale con oltre 28.000 sessi diversi; questo perch\u00e9 durante la riproduzione, non si scambiano organelli, ma solo il DNA del nucleo. Quindi non c'\u00e8 ragione che i sessi siano limitati a due.\nHabitat.\nCresce sui tronchi morti o vivi e su ceppaie, quasi tutto l'anno.\nSpecie simili.\nPu\u00f2 essere confusa solamente con Schizophyllum commune var. genome o con Schizophyllum amplum.\nCommestibilit\u00e0.\n\u00c8 generalmente considerato non commestibile e senza valore in Europa. Nelle regioni tropicali, per esempio in Messico, \u00e8 invece molto diffuso come fungo medicinale e alimentare, nonostante la sua consistenza coriacea e gommosa. \u00c8 infatti ampiamente commercializzato in alcune aree dello Stato di Veracruz, ma anche in quelli di Oaxaca e Tabasco. \u00c8 inoltre apprezzato come fungo commestibile nell'India nord-orientale, in particolare negli Stati del Mizoram e di Manipur.\nEtimologia.\nDal latino \"communis\", comune, per la sua comune diffusione."}
{"id": "381526", "revid": "486946", "url": "https://it.wikipedia.org/wiki?curid=381526", "title": "Bacino idroelettrico delle Tre gole", "text": ""}
{"id": "381527", "revid": "767487", "url": "https://it.wikipedia.org/wiki?curid=381527", "title": "Non voglio che Clara", "text": "I Non voglio che Clara sono un gruppo musicale pop-rock italiano, originario del bellunese.\nStoria.\nIl nome del gruppo, come spiegano gli stessi componenti, significa \"voglio Clara e nessun'altra\", anche se inizialmente faceva riferimento ad una frase (\"Non voglio che Clara si sposi\") tratta dal romanzo \"La prosivendola\" di Daniel Pennac, poi eliso.\nCresciuti tra le montagne bellunesi, tra Feltre, Trichiana e Belluno, dopo alcuni dischi autoprodotti, nel 2004 pubblicano il loro primo album ufficiale, \"Hotel Tivoli\". Tra i sette pezzi del disco (23 minuti in tutto), anche una reinterpretazione de \"L'ultima occasione\" di Mina.\nLa musica del gruppo \u00e8 prevalentemente acustica, con pianoforte, chitarre e forti arrangiamenti a base di archi, che rimandano alla scena dei cantautori italiani degli anni sessanta, a certi brani meno noti di Battisti/Mogol o a \"Non al denaro, non all'amore n\u00e9 al cielo\" di Fabrizio De Andr\u00e9. Il gruppo viene spesso a nomi come Umberto Bindi, Luigi Tenco, Piero Ciampi anche se in realt\u00e0, come ha affermato il bassista Matteo Visigalli in un'intervista, \u00abqueste non possono essere considerate vere influenze. Forse, pi\u00f9 che una questione stilistica, \u00e8 l'esperienza disperata e di solitudine di queste persone a trovare qualche assonanza con le storie che raccontiamo\u00bb.\nIl secondo album, recante lo stesso nome del gruppo, \"Non voglio che Clara\", \u00e8 uscito il 21 marzo 2006.\nUn disco sul \u201cdisincanto\u201d come lo hanno definito gli stessi componenti del gruppo. Una traccia \u00e8 cantata dalla cantante Syria. \nNel 2007 esce il singolo \"Bene/Non torneranno pi\u00f9\", pubblicato esclusivamente in vinile 7'\u2019: contiene un'interpretazione del brano \"Bene\" di Francesco de Gregori, pubblicato nel 1974, e l'inedito \"Non torneranno pi\u00f9\".\nDopo 4 anni, nell'ottobre 2010 esce il nuovo album, \"Dei cani\", prodotto da Fabio De Min e Giulio Ragno Favero.\nNel novembre 2013 pubblicano su YouTube un teaser trailer con cui annunciano la pubblicazione dell'album \"L'amore fin che dura\", prodotto da Fabio de Min e Giulio Ragno Favero del Teatro degli Orrori, poi uscito il 21 gennaio 2014.\nFormazione.\nComponenti precedenti"}
{"id": "381528", "revid": "125739498", "url": "https://it.wikipedia.org/wiki?curid=381528", "title": "Battaglia di Valmy", "text": "La battaglia di Valmy (20 settembre 1792) fu la prima importante vittoria della Francia rivoluzionaria nella guerra contro la Prima coalizione.\nL'antefatto.\nLa Francia dichiar\u00f2 guerra all'Austria il 20 aprile 1792, poco dopo anche la Prussia si un\u00ec all'Austria (Prima coalizione) per combattere la Rivoluzione francese ed il 18 agosto dello stesso anno si form\u00f2 un esercito composto da truppe della Prussia, dell'Assia, dell'Austria ed un gruppo di \"\u00e9migr\u00e9\" al comando del feldmaresciallo prussiano, il duca Carlo Guglielmo Ferdinando di Brunswick-Wolfenb\u00fcttel. Si trattava di un'armata poderosa che contava circa 150.000 regolari pi\u00f9 20.000 volontari francesi raccolti fra i realisti emigrati a seguito degli eventi rivoluzionari. L'armata si dispose su un larghissimo fronte che andava da Dunkerque fino alle Alpi svizzere.\nDopo che il generale austriaco Carlo Giuseppe conte di Clerfait ebbe interrotto le linee di comunicazione francesi fra Longwy e Montm\u00e9dy, il 2 settembre le truppe alleate, 80.000 uomini al comando dello stesso Brunswick, s'impadronirono della citt\u00e0 di Verdun \u00abin nome del Re di Francia\u00bb. Il Re di Prussia ordin\u00f2 quindi a Brunswick di marciare direttamente su Parigi. A seguito di queste sconfitte, i comandanti delle tre armate francesi che fronteggiavano gli alleati, Rochambeau, La Fayette e Luckner, furono richiamati dalla Convenzione e le armate ripartite fra i generali Dumouriez e Kellermann.\nPreliminari.\nIl generale Dumouriez, che stava combattendo al comando dell'Armata del Nord nella zona di Valenciennes nel tentativo di occupare il Belgio, trasfer\u00ec rapidamente le sue truppe nelle Argonne a sbarrare al nemico la strada di Parigi, intimando a Kellermann di raggiungerlo da Metz. Kellermann giunse lentamente, quando ormai l'esercito alleato aveva sfondato la parte settentrionale della linea di difesa. Dumouriez cambi\u00f2 allora fronte per disporsi all'attacco da nord, l'ala sinistra dello schieramento verso Ch\u00e2lons-sur-Marne e la destra nelle Argonne ove, nei pressi di Sainte-Menehould, Kellermann si un\u00ec allo schieramento. Dumouriez dispose lo schieramento fra i due corsi d'acqua Auve e Brionne, l'Auve alle spalle. Kellermann corse a segnalare al comandante in capo la pericolosit\u00e0 della posizione e lo convinse a far arretrare le truppe riattraversando l'Auve ma il nuovo piano non pot\u00e9 pi\u00f9 essere attuato: gli alleati attaccarono.\nBattaglia.\nAl primo contatto (20 settembre), inizi\u00f2 il cannoneggiamento da parte degli alleati. Dopo alcune ore, visto che l'artiglieria alleata non era riuscita a scuotere i francesi, Brunswick tent\u00f2 un attacco con due colonne di fanteria appoggiate dalla cavalleria, dopo aver raddoppiato il ritmo delle cannonate, nei pressi del mulino del paese di Valmy. Dopo aver entusiasmato i soldati arringandoli e spronandoli al combattimento, Kellermann condusse personalmente un attacco alla baionetta contro le due colonne nemiche, mentre l'artiglieria francese intensificava anch'essa il fuoco. Scioccato da tanta determinazione, il Duca di Brunswick ordin\u00f2 alle due colonne la ritirata. Il cannoneggiamento continu\u00f2, verso sera Brunswick tent\u00f2 un altro attacco di fanteria ma i francesi tennero bene le posizioni e gli alleati si ritirarono lasciando il campo al nemico.\nElementi determinanti nella vittoria francese furono la miglior preparazione dell'artiglieria transalpina, ristrutturata e rimodernata ancora prima della rivoluzione dal generale Gribeauval, lo slancio ed il coraggio imprevisti delle truppe di Kellermann ed i problemi di stanchezza e di debilitazione delle truppe di Brunswick, a causa della dissenteria provocata dalla cattiva alimentazione dovuta a sua volta a difficolt\u00e0 nell'approvvigionamento alimentare.\nMolto basse le perdite di vite umane, con un confronto per altro favorevole agli alleati: 300 morti fra i francesi contro 184 fra i prussiani. Dumouriez non volle approfittare della situazione per inseguire il nemico, temendo che le sue truppe, piuttosto indisciplinate, non lo seguissero e prefer\u00ec iniziare dei negoziati con Federico Guglielmo II di Prussia per cercare di staccarlo dall'alleata Austria ed il re prussiano accett\u00f2 di trattare prendendo tempo; queste trattative costeranno care a Dumouriez, poich\u00e9 gli verranno rinfacciate dal Comitato di Salute pubblica dopo la sconfitta di Neerwinden come un tentativo di tradimento.\nConseguenze della battaglia.\nAl di l\u00e0 della scarsa significativit\u00e0 dal punto di vista militare, la battaglia di Valmy ebbe un impatto psicologico enorme. Il fatto che un esercito raccogliticcio, indisciplinato, di scarsa esperienza militare e per di pi\u00f9 in sensibile inferiorit\u00e0 numerica (24.000 francesi di prima linea, detti successivamente \u00abgli straccioni di Valmy\u00bb, contro circa 35.000 fra prussiani ed austriaci in prima linea e 80.000 in totale nella zona) fosse riuscito a \u00absconfiggere\u00bb, costringendolo alla ritirata (il 22 ottobre successivo l'armata alleata lasci\u00f2 il territorio francese), l'esercito di due potenze coalizzate come Austria e Prussia, infiamm\u00f2 l'opinione pubblica francese, ridiede credibilit\u00e0 all'esercito e fu un potente stimolo all'accettazione dell'istituzione della coscrizione obbligatoria. Nel campo avverso la rinuncia cos\u00ec rapida a perseguire l'obiettivo originario della conquista di Parigi con un'armata piuttosto potente getta un'ombra sulle capacit\u00e0 militari dei comandanti alleati.\nD'altro canto in agosto Federico Guglielmo II di Prussia aveva concluso un accordo segreto con la Russia, alle spalle dell'Austria, per la spartizione della Polonia, problema che gli stava a cuore assai pi\u00f9 che la difesa dei diritti della monarchia francese e che richiedeva il rientro in patria delle truppe della coalizione. In definitiva, Valmy fece definitivamente \u00abentrare in geografia\u00bb la nuova Francia, quella nata dalla Rivoluzione e dalle ceneri dell'Ancien Regime: con la battaglia del 1792, \u00abfin\u00ec il vecchio mondo ed inizi\u00f2 una nuova era\u00bb, come ebbe a dire il poeta tedesco Goethe, che fu fisicamente presente all'evento tra le file prussiane."}
{"id": "381529", "revid": "124475054", "url": "https://it.wikipedia.org/wiki?curid=381529", "title": "Cristiano Godano", "text": "Biografia.\nLaureato in economia e commercio, ha avuto un'esperienza musicale con i Jack on Fire prima di essere contattato, all'inizio del 1989, da Luca Bergia e Riccardo Tesio, per dare vita ai Marlene Kuntz, insieme a Franco Ballatore e Alex Astegiano. Inizialmente Godano \u00e8 chitarrista della band, mentre dall'aprile del 1990 diviene anche cantante, dopo l'abbandono di Astegiano.\nIl 16 gennaio 2008 pubblica il suo primo libro, intitolato \"I vivi\" ed edito da Rizzoli. \u00c8 una raccolta di sei racconti.\nDal 2008 \u00e8 uno dei docenti del Master in Comunicazione musicale dell'Universit\u00e0 Cattolica del Sacro Cuore di Milano.\nNel 2009 debutta come attore nel film di Davide Ferrario \"Tutta colpa di Giuda\", di cui \u00e8 anche autore, con i Marlene Kuntz, della colonna sonora, candidata al David di Donatello 2010.\nOltre alla principale attivit\u00e0 con i Marlene Kuntz, \u00e8 stato impegnato in un altro progetto musicale, \"Beautiful\", assieme a Howie B, Luca Bergia, Riccardo Tesio e Gianni Maroccolo.\nNel 2010 riceve la Targa Graffio - Musica da Bere, che ritira nell'ambito dell'omonima manifestazione a Vobarno.\nTra il 2012 e il 2013 ha gestito un suo blog personale sul portale web de \"il Fatto Quotidiano\".\nDal 2010 porta in giro per l'Italia il format \"Parole e musica\": una chiacchierata che ripercorre le fasi pi\u00f9 salienti della sua carriera con incursioni nel mondo musicale e letterario; a stimolare la conversazione, la presenza di un moderatore. Durante il dialogo, Cristiano si accompagna con la chitarra e ripropone alcuni pezzi del repertorio dei Marlene Kuntz.\nIl 20 giugno 2019 pubblica per La Nave di Teseo il libro \"Nuotando nell'aria. Dietro 35 canzoni dei Marlene Kuntz\" dove scrive un'anomala autobiografia delle origini densa di aneddoti, riflessioni e materiale inedito sui primi tre dischi dei Marlene Kuntz.\nIl 30 luglio 2019 annuncia sui canali social la pubblicazione del primo disco solista per il 2020 di cui sar\u00e0 possibile ascoltare due brani in anteprima con un biglietto speciale \u201cVIP Package\u201d durante il corso del tour \"30 : 20 : 10 MK al quadrato\" dei Marlene Kuntz in partenza ad ottobre 2019.\nIl 4 febbraio 2020 esce la versione audiolibro di \"Nuotando nell'aria. Dietro 35 canzoni dei Marlene Kuntz\" in esclusiva sulla piattaforma Audible.\nIl 1\u00ba maggio 2020 partecipa al Concerto del Primo Maggio, registrato pochi giorni prima presso l'Auditorium di Roma.\nDal 17 maggio 2020 scrive articoli e opinioni per la rubrica \"Elzevirus\" di Rolling Stone.\nIl 29 maggio 2020 esce il primo singolo e videoclip \"Ti voglio dire\", seguito dal secondo \"Com'\u00e8 possibile\", che anticipano il primo disco solista \"Mi ero perso il cuore\" pubblicato il 26 giugno. L'album \u00e8 caratterizzato da sonorit\u00e0 folk e alternative country ed \u00e8 stato co-prodotto con Gianni Maroccolo e Luca Rossi degli \u00dcstmam\u00f2. Il terzo singolo del disco \u00e8 \"Ho bisogno di te\", il cui videoclip \u00e8 diretto da Giorgio Testi, pubblicato in anteprima il 15 ottobre sul Corriere.\nIl 19 giugno 2021 ha suonato in un tour estivo con Roberta Finocchiaro suonando dal vivo in suggestive location i brani del suo album solista."}
{"id": "381531", "revid": "287204", "url": "https://it.wikipedia.org/wiki?curid=381531", "title": "Phaeolus schweinitzii", "text": "Il Phaeolus schweinitzii (Fr. Pat.) \u00e8 una specie di fungo non molto comune.\nParassita soprattutto conifere causando la morte della pianta ospite e continuando poi a vegetare sulla ceppaia della stessa come saprofita.\nDescrizione della specie.\nCappello.\nSessile o appena stipitato, singolo o imbricato, spesso, gibboso, sub-circolare tomentoso o irsuto; colore giallo-arancio al margine, ruggine o bruno-scuro al centro; 10-30 cm di diametro e 4-6 cm di spessore. A volte presenta un piccolo gambo.\nTubuli.\nBrevi (2-5 mm), decorrenti, gialli concolori al cappello.\nPori.\nCircolari, alveolari, angolosi o irregolari; giallo-olivastri o ruggine, infine bruni; con diametro di 0,2-0,3 mm.\nGambo.\nSe presente, breve, centrale o eccentrico, bruno.\nCarne.\nSpugnosa e molle negli esemplari giovani, poi dura e fibrosa in quelli maturi, dal colore bruno-ruggine.\nSpore.\nBiancastre o gialline in massa, ovali o ellittiche, 6-7 x 3-6 \u00b5m.\nHabitat.\nParassita e saprofita, fruttifica dalla primavera all'autunno, sulle ceppaie di pini e abeti.\nCommestibilit\u00e0.\nNon commestibile, legnoso.\nEtimologia.\nNome proprio, in onore del micologo tedesco-americano L.V. Scheweinitz."}
{"id": "381541", "revid": "22828", "url": "https://it.wikipedia.org/wiki?curid=381541", "title": "Margarethe Von Trotta", "text": ""}
{"id": "381549", "revid": "226458", "url": "https://it.wikipedia.org/wiki?curid=381549", "title": "Crepidotus mollis", "text": "\"Crepidotus mollis\" (Schaeff.) Staude, Schw\u00e4mme Mitteldeutschl. 25: 71 (1857)\nIl Crepidotus mollis \u00e8 un fungo appartenente alla famiglia delle Cortinariaceae.\nDescrizione della specie.\nCappello.\nA mensola reniforme, quasi sessile; grigio-olivastro, con sfumature giallastre, poi biancastro a sfumature gialline.\nLamelle.\nConvergenti verso la base, spesso ramificate; color biancastre, poi bruno pallido.\nGambo.\nPiccolissimo, laterale, talvolta coperto da una rada peluria.\nCarne.\nMolle, con cuticola vischiosa\nSpore.\n&lt;br&gt;\nEllittiche, ocra-brune in massa, 6-9 x 4,5-6,0 \u00b5m.\nHabitat.\nCresce isolato o a gruppi su tronchi, rami e segatura, dalla primavera all'inizio dell'inverno.\nCommestibilit\u00e0.\nDiscreta, ma di valore non rilevante."}
{"id": "381552", "revid": "3115", "url": "https://it.wikipedia.org/wiki?curid=381552", "title": "Abbazia di Santa Maria di Maniace", "text": "Labbazia di Santa Maria di Maniace (chiamata anche Ducea di Nelson, Castello di Nelson , Ducea di Maniace o Castello Maniaci di Bronte) \u00e8 un edificio che si trova al confine fra i comuni di Bronte e Maniace, nella citt\u00e0 metropolitana di Catania. Fu fondata nel XII secolo dalla regina Margherita di Navarra, sposa di Guglielmo I di Sicilia, in onore del comandante bizantino Giorgio Maniace, principe e Vicario dell'Imperatore di Costantinopoli, i cui discendenti erano imparentati con la casa reale d'Altavilla. Venne donata in perpetuo insieme al feudo (15.000 ettari di superficie) nel 1799 dal re Ferdinando I delle Due Sicilie (a quel tempo Ferdinando IV Re di Napoli) all'ammiraglio inglese Horatio Nelson per gratitudine di aver represso la Repubblica partenopea, salvandogli il regno. Oggi il complesso \u00e8 stato musealizzato.\nStoria.\nIl nome deriva dal generale Giorgio Maniace, inviato in Sicilia dall'imperatore Michele IV nel 1038. Nel 1040, con al seguito un esercito composto da bizantini, lombardi e normanni, Maniace avrebbe affrontato in questo luogo truppe musulmane. Lo scontro dovette essere tremendo, tanto che il fiume vicino - da allora chiamato appunto Saracena - si color\u00f2 di rosso a causa del sangue versato. A vittoria ottenuta, per ringraziare la Madonna, il generale fece costruire un piccolo cenobio e offr\u00ec un'icona che - narra una leggenda - sarebbe stata dipinta da san Luca evangelista. La prima citazione storica fu quella di Edrisi che ne parlava nel 1150, citandola come \"Manyag\" o \"Giran ad-Daqiq\" (o \"Ghiran ed-Dequq\", cio\u00e8 \"Grotta della Farina\"). Secondo altre fonti, Maniace avrebbe fondato direttamente un borgo, a presidio della trazzera regia.\nIl cenobio in seguito fu abbandonato - forse a causa del terremoto del 1169 - e decadde. Nel 1172 la regina Margherita, madre di Guglielmo II detto \"il Buono\", vi fond\u00f2 un'abbazia benedettina dedicata a Santa Maria e assegn\u00f2 a questa un feudo di notevole estensione secondo gli \"Annales Siculi\". Il francese Guglielmo di Blois fu il primo abate. Della struttura originaria non si ha notizia, probabilmente comprendeva solo la chiesa e qualche vano annesso. L'importanza della badia crebbe negli anni, sostenuta anche dalle notevoli ricchezze derivanti dalle rendite agricole. La stessa regina Margherita vi avrebbe soggiornato, negli ultimi anni della sua vita, apportando una ricca dote e accrescendo ulteriormente le strutture, che secondo alcuni studi sarebbero state maestose. \u00c8 documentata come istituzione governata dall'Ordine cistercense nel 1296, nel 1373 si parla di \"fortilicium\" del monastero, e nel 1422 \"turris\". Quindi \u00e8 probabile che la definizione di castello venne adottata dopo questa data.\nSuccessivamente venne gestita, probabilmente in maniera poco accorta, da una serie di abati commendatari fra cui il cardinale Rodrigo Borgia, futuro pontefice Alessandro VI dal 1471 al 1491.\nL'abbazia, insieme al cenobio di San Filippo di Fragal\u00e0 fu concessa da papa Innocenzo VIII, in accordi con il sovrano Ferdinando II d'Aragona, il 12 aprile 1491 all\"Ospedale Grande e Nuovo\" di Palermo, il Tabulario custodito nelle biblioteche transita nella nuova istituzione, per approdare definitivamente presso l'Archivio di Stato di Palermo.\nNel 1585 ai benedettini, subentrarono i basiliani ai quali successero, i frati eremiti di Sant'Agostino e successivamente i francescani.\nNel 1693 il terremoto del Val di Noto arrec\u00f2 gravi danni agli edifici e la successiva ricostruzione alter\u00f2 in parte l'impianto originario.\nIl 3 settembre del 1799 il re Ferdinando IV di Borbone don\u00f2 il complesso di Santa Maria di Maniace e concesse il titolo di Duca di Bronte, all'ammiraglio inglese Horatio Nelson a titolo di ricompensa per l'intervento della marina britannica durante la Rivoluzione napoletana, nel corso della quale la sua operazione era stata decisiva per la restaurazione borbonica: proprio sulla nave di Nelson era stato recluso e, successivamente giustiziato, uno degli strateghi militari della breve esperienza della Repubblica partenopea, Francesco Caracciolo.\nDa allora in poi il complesso costituito da un'ampia tenuta e un appartamento nobile confinante con la splendida chiesa, prender\u00e0 il nome di Ducea Nelson.\nAnche se \u00e8 poco probabile che Horatio Nelson abbia mai visitato la \"sua\" ducea, da questo momento in poi tutti gli atti ufficiali firmati dall'ammiraglio inglese riporteranno la postilla \"duca di Bronte\". La circostanza ebbe ampia diffusione tra i suoi estimatori anche in patria: un pastore protestante, Patrick Prunty o Brunty, estimatore dell'ammiraglio, cambi\u00f2 addirittura il proprio cognome in \"Bront\u00eb\": da lui nacquero le famose scrittrici Charlotte ed Emily.\nGli eredi di Nelson, i Nelson Hood, visconti di Bridport, gestiranno la propriet\u00e0 direttamente e pi\u00f9 spesso attraverso diversi amministratori fiduciari sino al XX secolo.\nLa Ducea, pur disponendo di estesi latifondi dove lavorava una notevole massa di braccianti fu interessata solo marginalmente dai moti siciliani del 1848, dal governo rivoluzionario di Ruggero Settimo del 1849, dai fasci siciliani e dai fatti di Bronte del 1860. In particolare, durante la rivolta dell'agosto del 1860 nella vicina Bronte (dove gli eredi Nelson-Bridport possedevano un palazzo di rappresentanza), secondo una ricostruzione assai verosimile, la presenza della Ducea inglese ebbe un ruolo determinante: Garibaldi invi\u00f2 a Bronte il suo Nino Bixio per reprimere in maniera esemplare e sommaria la rivolta della popolazione insorta credendo negli ideali risorgimentali e in attesa della redistribuzione delle terre, fino a quel momento in mano ai pochi notabili latifondisti filoborbonici, ma anche agli eredi dell'ammiraglio.\nL\"eroe dei due mondi\", attraverso Bixio, si rese responsabile della fucilazione di coloro che avevano creduto nei suoi proclami. Una beffa per il popolo, ma un servigio ai notabili locali e soprattutto agli inglesi che militarmente, e ancor pi\u00f9 politicamente, avevano permesso il suo sbarco a Marsala.\nAlla fine del XIX secolo la residenza ducale verr\u00e0 abitata anche dal poeta scozzese William Sharp, che qui morir\u00e0 e sar\u00e0 sepolto il 14 dicembre 1905. Nel piccolo cimitero, rimasto di propriet\u00e0 dei Nelson, vi sono le tombe di alcuni esponenti della famiglia, Duchi e dei personaggi della corte ducale.\nNel feudo / ducea di Bronte il 2 gennaio 1940 il governo italiano, grazie all'iniziativa del ministro dell'agricoltura Giuseppe Tassinari, impegnato nell'azione sociale di smantellamento del latifondo siciliano (che rimase incompiuta), decise l\u2019esproprio e la costruzione di otto Borghi Rurali, ai quali se ne aggiunsero altri sei. Uno di questi era Borgo Caracciolo, cos\u00ec chiamato per ricordare l\u2019ammiraglio Francesco Caracciolo, eroe della rivoluzione giacobina a Napoli del 1799 e poi impiccato da Orazio Nelson: il borgo era composto da un gruppo di case edificate di fronte all'ingresso principale della ducea ed assegnate ai braccianti agricoli. \nDurante la seconda guerra mondiale la Ducea fu sede di comando militare italo-tedesco. Non appena sbarcarono gli anglo-americani in Sicilia, nel 1943, il borgo fu fisicamente smantellato e la ducea torn\u00f2 in mani britanniche, precisamente agli eredi Nelson-Bridport. Solo i ruderi del \"fascista\" Borgo Caracciolo vennero lasciati in loco, quasi a sancire, simbolicamente, che le imprese dei rivoluzionari si concludono in maniera fallimentare.\nL'imponente latifondo, successivamente, venne ridotto d'estensione perch\u00e9 i proprietari temevano la pi\u00f9 volte annunciata (ma blandamente realizzata) Riforma agraria degli anni cinquanta: i britannici imposero ai loro operai acquisti forzati di poderi, anche a tassi di usura. Il territorio di propriet\u00e0 ducale si ridusse cos\u00ec, drasticamente, a 200 ettari. Venne anche realizzata una piscina proprio a ridosso del giardino, e un'area del parco con alberi secolari fu scelleratamente rasa al suolo per costruire un campo da tennis con fondo bitumato.\nSempre alla ricerca di denaro per sostenere il loro tenore di vita elevato, gli eredi britannici dell'ammiraglio, che vivevano tra l'Inghilterra, Roma e la Ducea, continuarono con progressive alienazioni, fino ad arrivare alla vendita totale di questa loro propriet\u00e0 siciliana.\nNel 1981, svuotato in parte dalle ricchezze e ormai fatiscente, il complesso fu acquisito dal Comune di Bronte attraverso un finanziamento della Regione Siciliana. L'ultimo duca Alexander III conserv\u00f2 il titolo da trasmettere all'erede Peregrine Alexander.\nDurante la gestione da parte del comune di Bronte, il castello ha subito diversi furti, il pi\u00f9 grave dei quali avvenne nel 1984, quando furono trafugate una ventina di preziose opere (fra dipinti e mobili) e che ancora non sono state recuperate.\nNel corso degli anni novanta, il castello Nelson \u00e8 stato ristrutturato a fini museali e utilizzato come centro conferenze.\nLa struttura attuale.\nDel grandioso tempio dedicato alla Madonna dalla regina Margherita rimangono le navate, uno splendido portico gotico-normanno e l'icona bizantina della Odighitria, un modello che riprenderebbe l'antica immagine che avrebbe dipinto san Luca. Dietro la chiesa, in quelli che furono i magazzini, alcuni scavi hanno riportato alla luce l'abside dell'antica costruzione normanna. Inoltre si possono osservare due torrette medievali ed un grande parco all'inglese. Dell'antico castello rimane poco, oltre le torrette citate ed una parte della cinta muraria, in quanto gli ambienti furono riadattati dagli eredi di Nelson a scopi abitativi o a magazzini al servizio dell'agricoltura, ma sono visitabili ed espongono alcuni cimeli d'epoca appartenuti all'ammiraglio. Nel cortile interno vi \u00e8 una croce celtica dedicata all'ammiraglio Nelson. Nel parco si trova invece un piccolo cimitero, dove spicca una croce celtica in pietra nera dell'Etna, che indica la sepoltura del poeta scozzese William Sharp.\nLa festa di San Sebastiano.\nIl 20 gennaio, durante le celebrazioni per san Sebastiano, santo patrono di Maniace, vi si riversa una moltitudine di folla al seguito del fercolo."}
{"id": "381553", "revid": "47767", "url": "https://it.wikipedia.org/wiki?curid=381553", "title": "Monastero Santa Maria di Maniace", "text": ""}
{"id": "381554", "revid": "287204", "url": "https://it.wikipedia.org/wiki?curid=381554", "title": "Daedaleopsis confragosa", "text": "Daedaleopsis confragosa ((Bolton) J. Schr\u00f6t., in Cohn, Krypt.-Fl. Schlesien (Breslau) 3(1): 492 (1888)) \u00e8 una specie di funghi.\nDescrizione della specie.\nCappello.\nSessile, piano o lievemente convesso, semicircolare o reniforme, con superficie ruvida, colore bruno rossiccio o mattone, con zonature circolari.\nTubuli.\nLunghi e concolori al cappello.\nPori.\nAllungati o in parte labirintiformi, colore bruno rossastri.\nCarne.\nConsistenza subero-coriacea, poi legnosa e color legno.\nSpore.\nCilindriche, lievemente incurvate, bianche in massa.\nHabitat.\nCresce su ceppaie, su tronchi e rami di latifoglie viventi o morte, tutto l'anno.\nCommestibilit\u00e0.\nFungo legnoso e pertanto non commestibile.\nEtimologia.\nDal latino \"confragosus\", scabroso, per l'aspetto scabroso della superficie del cappello."}
{"id": "381555", "revid": "47767", "url": "https://it.wikipedia.org/wiki?curid=381555", "title": "Abbazia Santa Maria di Maniace", "text": ""}
{"id": "381556", "revid": "600229", "url": "https://it.wikipedia.org/wiki?curid=381556", "title": "Ascella (disambigua)", "text": ""}
{"id": "381561", "revid": "729019", "url": "https://it.wikipedia.org/wiki?curid=381561", "title": "Royal Canadian Mounted Police", "text": "La Polizia reale canadese a cavallo (in francese: Gendarmerie royale du Canada, in inglese: Royal Canadian Mounted Police) \u00e8 una forza di polizia canadese a livello federale.\nFu istituita nel 1873 da sir John A. Macdonald, primo ministro del nuovo Dominion canadese, con lo scopo di presidiare la regione delle grandi praterie nell'ovest del Canada, all'epoca \"dominion\" dell'Impero britannico. Lo scopo della sua istituzione era di mantenere l'ordine ed il rispetto delle leggi britanniche senza violenza ma con fermezza e convinzione (caratteristiche che renderanno il corpo peculiare nel suo genere).\nAttualmente \u00e8 un corpo di polizia federale con giurisdizione in tutti i territori e le provincie federate del Canada.\nStoria.\nA seguito del massacro di Cypress Hills ai danni di alcuni nativoamericani della trib\u00f9 degli Assiniboine, avvenuto nel 1873 in localit\u00e0 \"Cypress Hills\", tra l'Alberta ed il Saskatchewan, da parte di una banda di cacciatori proveniente da \"Fort Whoop-up\", il primo ministro Canadese, sir John A. Macdonald, decise di far propria la proposta del colonnello Patrick Robertson-Ross avanzata l'anno precedente e di istituire un corpo di polizia a cavallo che operasse nei territori occidentali del Canada, soprattutto al fine di evitare una guerra indiana provocata dalle continue scorrerie degli avventurieri \"yankee\".\nIl nuovo corpo, che era numericamente modesto per evitare che l'istituzione di una grande unit\u00e0 ai confini con gli USA potesse essere interpretata da questi ultimi come una provocazione, fu dotato di una uniforme con la giubba di colore rosso, lo stesso colore che all'epoca vestiva l'esercito di Sua Maest\u00e0 Britannica. Il primo nome ufficiale assegnato al nuovo corpo di polizia, composto da poco pi\u00f9 di trecento unit\u00e0, fu \"North-West Mounted Police\" (Polizia a cavallo del nord-ovest, poi rinominata dal 1901 come \"Royal Mounted Police\" con competenza su tutto il Canada), ma ben presto i suoi appartenenti divennero famosi come \"mounties\" oppure come \"red-coats\" (giubbe rosse).\nLa NWMP divenne in breve tempo il simbolo dell'Impero britannico negli immensi territori di quella parte del Canada, dove i componenti di questo corpo scelto, per quanto limitato numericamente, assolsero un ruolo fondamentale per la colonizzazione dell'ovest canadese. Essi, in effetti, non furono solo la \"longa manus\" armata del potere costituito, ma amministrarono direttamente la giustizia nei reati minori, e soprattutto si frapposero, quale autorevole cuscinetto, fra gli attori principali di una non facile convivenza: indiani e coloni bianchi.\nOperazioni famose.\nBen presto divennero famose per le loro spedizioni di pace e controllo della popolazione. Tra i maggiori interventi si ricordano quelli:\nGradi.\nUfficiali "}
{"id": "381563", "revid": "37401", "url": "https://it.wikipedia.org/wiki?curid=381563", "title": "Complemento di stima o valore", "text": ""}
{"id": "381564", "revid": "712828", "url": "https://it.wikipedia.org/wiki?curid=381564", "title": "Looney Tunes", "text": "Looney Tunes \u00e8 una serie animata americana, inizialmente distribuita come cortometraggi per il cinema, prodotta dalla Warner Bros. dal 1930 al 1969, poi ancora riadattata per la televisione dagli anni settanta in poi. La serie nacque parallela a un'altra serie simile, chiamata \"Merrie Melodies\" e insieme, divennero la serie animata pi\u00f9 lunga mai realizzata nel mondo. Gli stessi personaggi inventati protagonisti della serie verranno genericamente chiamati i \"Looney Tunes\".\nStoria.\nNei primi anni trenta, sia Looney Tunes (\"Matte Canzoni\") che Merrie Melodies (\"Allegre Melodie\") furono concepite dalle gi\u00e0 esistenti serie animate Disney, ovvero \"Silly Symphonies\" e \"Mickey Mouse\". Le animazioni erano principalmente basate su accompagnamenti melodici sonori, composti da vere e proprie sinfonie d'orchestra, i cui diritti d'autore erano detenuti dagli interessi della editoria musicale della Warner. Gi\u00e0 a partire dagli anni quaranta e a seguire lungo tutto il XX secolo, Looney Tunes divenne un vero e proprio franchising mediatico mondiale, dando vita a diverse serie televisive, film, fumetti, album musicali, videogiochi e giostre nei parchi di divertimento.\nIl primo protagonista fu un personaggio ricorrente, Bosko, mentre in Merrie Melodies, ogni corto era caratterizzato dall'uso di una canzone tratta dal catalogo musicale della Warner Bros., utilizzando in genere sempre personaggi diversi in ogni corto; poi all'interno di questa serie ci furono personaggi ricorrenti quali Foxy, Piggy o Goopy Geer, che ebbero tuttavia una esistenza piuttosto breve. Dopo che Harman e Ising lasciarono la Warner per la MGM nel 1933, portarono con s\u00e9 Bosko, personaggio da loro creato, ma la formula rimase invariata sostituendo nelle Looney Tunes Bosko con un nuovo personaggio, Buddy. A partire dal 1934, le Merrie Melodies passarono al colore, mentre le Looney Tunes rimasero in bianco e nero fino al 1943. A questo punto, con entrambe le serie prodotte a colori, le differenze tra di esse furono annullate in quanto la regola che identificava le Merrie Melodies come cartoni prettamente musicali venne gradualmente abbandonata a partire dalla seconda met\u00e0 degli anni trenta.\nI \"Censored 11\".\nAlcuni corti - ricordati come \"Censored 11\" - furono ritirati dalla distribuzione nel 1968 dalla United Artists perch\u00e9 ritenuti offensivi. Questi 11 cortometraggi, dieci Merrie Melodies e un Looney Tunes, non sono pi\u00f9 stati trasmessi in televisione n\u00e9 sono stati pubblicati ufficialmente nel mercato dell'home video:\nNonostante la lista ufficiale comprenda solamente questi undici, nel corso degli anni altri cartoons hanno subito la stessa sorte per gli stessi motivi. Nell'ottobre del 2010 al Comic-Con di New York la Warner Bros. ha confermato che avrebbe pubblicato in DVD i Censored eleven, completamente restaurati.\nEdizioni estere.\nInizialmente, i personaggi venivano chiamati in Italia con nomi differenti: Bugs Bunny era inizialmente nominato Bubi Balzello nei primi albi a fumetti dedicati al personaggio. Successivamente, ha avuto il nome di Lollo Rompicollo nei fumetti editi da Mondadori. Negli anni 70 (sia nei fumetti, sia nei cartoni animati), viene ribattezzato Bunny Coniglio (pronunciato come \"banni\"); Porky Pig veniva nominato, nei primi albi a fumetti a lui dedicati, come Sussi. In seguito, diviene Pallino; Titti era inizialmente chiamato Tit\u00ec (sia negli albi a fumetti, sia nelle apparizioni televisive degli anni 60 e 70); Willy il Coyote veniva appellato in maniere differenti: Willy il coyote, Vilcoyote, Wile E. Coyote, Will Coyote.\nPersonaggi.\nNella serie sono apparsi numerosi personaggi. I principali sono:\nFilmografia.\nLungometraggi.\nI Looney Tunes sono stati protagonisti di molti lungometraggi, sia cinematografici che direct-to-video. Il loro primo film fu \"Bugs Bunny Superstar\" (1975), un documentario antologico. In seguito, dal 1979 al 1988, usc\u00ec una serie di cinque film antologici, che univano i vecchi cortometraggi a nuove sequenze di raccordo. I primi tre ebbero come protagonista Bugs Bunny, e gli ultimi due Daffy Duck. Solo il primo di questi film usc\u00ec al cinema anche in Italia, mentre gli altri vennero pubblicati direttamente in VHS. Negli anni 2000 sono usciti invece due film direct-to-video, \"Titti turista tuttofare\" e ' (questo \u00e8 per\u00f2 un mediometraggio). Nel 2015 \u00e8 uscito un film dal titolo '.\nNel 1996, nel 2003 e nel 2021 sono usciti al cinema tre film a tecnica mista dove i Looney Tunes interagiscono con attori in carne e ossa (grazie alla stessa tecnica usata in \"Chi ha incastrato Roger Rabbit\"): \"Space Jam\", ' e '. \nInoltre, i Looney Tunes fanno delle apparizioni nei film \"Speroni e calze di seta\" (1948), \"Musica per i tuoi sogni\" (1949), \"Chi ha incastrato Roger Rabbit\" (1988), \"Gremlins 2 - La nuova stirpe\" (1990) e \"The Mask 2\" (2005). Bugs Bunny e Daffy Duck sono anche fra i personaggi dello speciale TV \"I nostri eroi alla riscossa\" (1990).\nCameo televisivi.\nI Looney Tunes appaiono in cameo nella serie animata \"Animaniacs\" dal 1993 al 1998.\nIn Italia.\nMolti dei cortometraggi della serie arrivano in Italia dalla fine degli anni '50 come parti di antologie cinematografiche, assieme a corti facenti parte di altre case di produzione. La prima trasmissione televisiva risale ai primi anni'60 sulle reti Rai. Repliche sono poi state riproposte su reti private e su Telemontecarlo a partire dagli anni '80 e poi sulle reti Mediaset a seguito dell'acquisizione dei diritti della serie nel 2003."}
{"id": "381566", "revid": "7336", "url": "https://it.wikipedia.org/wiki?curid=381566", "title": "Petrolchimica", "text": ""}
{"id": "381567", "revid": "104458", "url": "https://it.wikipedia.org/wiki?curid=381567", "title": "Scitia", "text": ""}
{"id": "381568", "revid": "481349", "url": "https://it.wikipedia.org/wiki?curid=381568", "title": "Teorema del ballottaggio", "text": "Il teorema del ballottaggio prende il nome dal problema che originariamente si pone obiettivo di risolvere: \nQuesta probabilit\u00e0 \u00e8 formula_10, ovvero, espressa in percentuale, formula_11, dove formula_12 e formula_13 sono rispettivamente le percentuali di voti di formula_4 e formula_5.\nDimostrazione.\nPer dimostrare questo risultato, si pu\u00f2 passare attraverso il principio di riflessione.\nSia formula_16 (il numero di votanti). Partizioniamo formula_17, l'insieme di tutti i possibili scrutini (formalmente, di tutte le formula_1-uple ordinate di voti), in 3 sottoinsiemi:\nAd esempio, se prendiamo il caso in cui formula_25, e rappresentiamo ogni voto per formula_2 con 1 e ogni voto per formula_3 con -1 abbiamo che:\nSi verifica facilmente che formula_32.\nA questo punto prendiamo una qualsiasi formula_1-upla in formula_19. Supponiamo rappresenti uno scrutinio in cui la prima situazione di pareggio (pu\u00f2 non essere l'unica) si realizzi dopo formula_35 voti scrutinati. Se sostituiamo, nei primi formula_35 campi della formula_1-upla, ogni 1 con un -1 e viceversa otteniamo una nuova ennupla che far\u00e0 parte di formula_21 (infatti questa sostituzione non altera il numero totale degli 1 e dei -1). Se invece applichiamo lo stesso procedimento ad un elemento di formula_21, otteniamo un elemento di formula_19. Si verifica facilmente che quella ora descritta \u00e8 una corrispondenza biunivoca tra questi due sottoinsiemi, che quindi necessariamente hanno la stessa cardinalit\u00e0. Ovvero la probabilit\u00e0 che, scelto uno scrutinio possibile a caso, questo faccia parte di formula_19, \u00e8 uguale alla probabilit\u00e0 che faccia parte di formula_21 (formalmente, questo si giustifica utilizzando la probabilit\u00e0 uniforme sull'insieme delle formula_1-uple a termini +1 e -1).\nOra non \u00e8 difficile calcolare la probabilit\u00e0 che uno scrutinio scelto a caso faccia parte di formula_21, perch\u00e9 \u00e8 semplicemente la probabilit\u00e0 che il primo voto scrutinato sia per formula_3, ovvero formula_46, che \u00e8 anche la probabilit\u00e0 che lo scrutinio faccia parte di formula_19. La probabilit\u00e0 che non faccia parte di nessuno dei due, e che quindi faccia parte di formula_23, \u00e8:\nformula_49.\nUn altro modo classico per dimostrare questo risultato sfrutta il principio di induzione.\nStoria.\nDel problema del ballottaggio sono state studiate svariate generalizzazioni, in due direzioni:\nIl teorema del ballottaggio viene spesso associato al nome di Joseph Louis Fran\u00e7ois Bertrand, matematico francese del XIX secolo.\nLa rovina del giocatore.\nIn uno spoglio gi\u00e0 iniziato, in cui formula_2 goda un margine di un vantaggio esiguo (rispetto al numero di voti ancora da scrutinare), la possibilit\u00e0 per formula_3 di tornare momentaneamente in parit\u00e0 dipende da una dinamica simile a quella della rovina del giocatore, dove la probabilit\u00e0, ad ogni estrazione, di una \"vincita\" per formula_3 \u00e8 approssimabile con il rapporto tra il numero di voti ancora da scrutinare di formula_3 e quelli di formula_2: tuttavia, questa probabilit\u00e0 decresce con il procedere dello scrutinio, e la possibilit\u00e0 che il candidato formula_3 torni in parit\u00e0 diventa nulla quando restano da scrutinare solo formula_61 voti."}
{"id": "381572", "revid": "2074952", "url": "https://it.wikipedia.org/wiki?curid=381572", "title": "Pierre Curie", "text": "Egli fu un pioniere nei campi della cristallografia, del magnetismo, della piezoelettricit\u00e0 e della radioattivit\u00e0. Nel 1903 ricevette il Premio Nobel per la fisica con sua moglie, Maria Sk\u0142odowska, ed Antoine Henri Becquerel \u00aba riconoscimento degli straordinari servigi che essi hanno reso grazie alle loro ricerche congiunte sui fenomeni radioattivi scoperti dal professor Henri Becquerel\u00bb.\nBiografia.\nNato a Parigi, Pierre era il figlio del dottor Eug\u00e8ne Curie (28 agosto 1827-25 febbraio 1910) e di Sophie-Claire Depouilly Curie (15 gennaio 1832-27 settembre 1897). Fu istruito dal padre, e nella sua prima adolescenza mostr\u00f2 una forte attitudine per la matematica e la geometria. All'et\u00e0 di 16 anni ottenne la laurea in matematica. A 18 anni complet\u00f2 gli studi con una laurea in fisica, ma non prosegu\u00ec immediatamente con un dottorato per problemi economici. Lavor\u00f2, quindi, come istruttore di laboratorio.\nNel 1880, Pierre e il suo fratello maggiore Jacques (1856\u20131941) dimostrarono che un potenziale elettrico veniva generato nel momento in cui i cristalli vengono compressi, ovvero la piezoelettricit\u00e0. Per aiutarsi nel loro lavoro, essi inventarono l'Elettrometro Piezoelettrico al Quarzo. Poco tempo dopo, nel 1881, essi dimostrarono l'effetto inverso: che i cristalli potevano essere soggetti a deformazione se sottoposti all'azione di un campo elettrico. Quasi tutti i circuiti elettronici digitali oggi si basano su questo principio nella forma di oscillatori al cristallo.\nNel 1885 divenne professore alla \u00c9cole sup\u00e9rieure de physique et de chimie industrielles de la ville de Paris. Pierre Curie incontr\u00f2 Maria Sk\u0142odowska (poi Marie Curie) quando le fu presentato da un amico. Ci\u00f2 che attrasse Pierre in Marie fu il fatto che lei non era come le altre ragazze: era infatti devota alla scienza. Egli le propose di sposarlo, ma Marie inizialmente rifiut\u00f2, nonostante lo amasse a sua volta. Ella finalmente accett\u00f2 di sposarlo il 26 luglio 1895.\nIl 2 marzo 1900 divenne professore assistente all'\u00c9cole Polytechnique; nell'ottobre successivo divenne professore nella facolt\u00e0 di scienze dell'Universit\u00e0 di Parigi, incaricato di un corso complementare. Solo nel 1904, dopo il conferimento del premio Nobel, divenne titolare di una cattedra di fisica generale, creata appositamente per lui, con annesso laboratorio. I suoi studi furono per gran parte incentrati sulla radioattivit\u00e0, fatti in collaborazione con la moglie Marie Curie. Insieme alla moglie Marie Curie e ad Antoine Henri Becquerel, ricevette il premio Nobel per la fisica nel 1903:\nCon la moglie descrisse i metodi di misura della radioattivit\u00e0 e le ragioni per cui deve essere considerata una propriet\u00e0 atomica (oggi diremmo nucleare) e non molecolare. La radioattivit\u00e0 del torio fu osservata in seguito dalla stessa Marie, mentre quelle di attinio e radon furono scoperte nel 1899 rispettivamente dal chimico francese Andr\u00e9-Louis Debierne (scopritore dell'attinio) e dai fisici inglesi Ernest Rutherford e Frederick Soddy.\nLa figlia di Pierre e Marie Curie, Ir\u00e8ne Joliot-Curie, e suo marito Fr\u00e9d\u00e9ric Joliot-Curie furono anch'essi dei fisici impegnati nello studio della radioattivit\u00e0. Anche ad essi fu assegnato un premio Nobel per il loro lavoro. L'altra figlia dei coniugi Curie, \u00c8ve, scrisse una dettagliata biografia sulla madre. La loro nipote H\u00e9l\u00e8ne Langevin-Joliot \u00e8 professoressa di fisica nucleare all'Universit\u00e0 di Parigi, e il loro nipote Pierre Joliot, che \u00e8 stato chiamato come Pierre Curie, \u00e8 un noto biochimico.\nPierre Curie mor\u00ec in un incidente stradale a Parigi il 19 aprile 1906. Attraversando la trafficata Rue Dauphine sotto la pioggia al Quai de Conti, scivol\u00f2 e cadde sotto una carrozza trainata da cavallo. Mor\u00ec sul colpo quando una delle ruote pass\u00f2 sulla sua testa, fratturandogli il cranio. Nell'aprile 1995 Pierre e Marie furono tumulati nella cripta del Panth\u00e9on di Parigi."}
{"id": "381575", "revid": "34119", "url": "https://it.wikipedia.org/wiki?curid=381575", "title": "Cenwealh", "text": ""}
{"id": "381578", "revid": "1543377", "url": "https://it.wikipedia.org/wiki?curid=381578", "title": "George Armstrong Custer", "text": "Fu ufficiale dell'esercito degli Stati Uniti d'America e comandante di reparti di cavalleria durante la guerra di secessione americana e le guerre indiane. Cresciuto nel Michigan e nell'Ohio, Custer venne ammesso a West Point nel 1857 dove si diplom\u00f2 nel 1861 come ultimo della sua classe. Allo scoppio della guerra civile statunitense venne chiamato a servire nell'esercito dell'Unione. Durante la guerra civile si guadagn\u00f2 una buona reputazione e il suo battesimo del fuoco avvenne nella prima battaglia di Bull Run del 21 luglio 1861. I suoi rapporti con alcuni importanti ufficiali favorirono la sua carriera, cos\u00ec come la sua determinazione nel comando di reparti di cavalleria. Venne promosso capitano nel 1864 e ottenne il brevetto (rango temporaneo) di maggior generale dei volontari nel 1865. Alla conclusione della campagna di Appomattox, nella quale le sue truppe giocarono un ruolo decisivo, Custer fu presente alla resa del generale Robert E. Lee nelle mani del generale Ulysses S. Grant il 9 aprile 1865.\nDopo la guerra di secessione (\"la grande ribellione\" scrisse nella sua autobiografia) Custer mantenne il brevetto di maggior generale dei volontari fino al loro congedo definitivo nel 1866. Riassunto il grado di capitano che per progressione di carriera gli spettava, venne promosso tenente colonnello del 7th Cavalry Regiment nel luglio del 1866; nel 1867 fu invece destinato nell'ovest per prendere parte alle guerre indiane. Il 27 novembre 1868 si rese responsabile del massacro del Washita, ai danni di un accampamento di indiani Cheyenne.\nCuster, due suoi fratelli e tutti gli uomini del 7\u00ba cavalleria appartenenti alla colonna da lui capeggiata furono uccisi il 25 giugno 1876 nella battaglia del Little Bighorn, combattuta contro una coalizione di trib\u00f9 native. La battaglia divenne popolarmente nota nella storia statunitense come \"Custer's Last Stand\" (\"L'ultima resistenza di Custer\").\nBench\u00e9 colloquialmente e popolarmente indicato come \"generale\", di fatto Custer non raggiunse mai questo grado in forma effettiva, bens\u00ec solo come brevetto, ovvero un grado temporaneo concesso per l'assolvimento di specifici incarichi o per la durata di una campagna o di una sola missione.\nBiografia.\nGli antenati di Custer, Paulus e Gertrude K\u00fcster (in seguito anglofonizzato in \"Custer\"), immigrarono negli Stati Uniti d'America nel 1693 provenienti dalla Renania.\nGeorge Armstrong nacque a New Rumley, nell'Ohio, il 5 dicembre 1839, da Emmanuel Henry Custer (1806-1892), fabbro, e dalla sua seconda moglie Marie Ward Kirkpatrick (1807-1882). Il nome fu scelto dalla madre in onore di un pastore protestante nella speranza che seguisse la carriera ecclesiastica,\nCuster crebbe in una famiglia molto numerosa; il padre, infatti, da un primo matrimonio aveva avuto tre figli e dal matrimonio con la vedova Ward (che a sua volta ne aveva altri tre) ne ebbe altri cinque (George, Nevin, Thomas detto Tom, Boston e Margareth). Tom e Boston, come il marito di Margareth, James Calhoun, morirono poi nella battaglia del Little Bighorn insieme a George Armstrong.\nLa sorellastra, Lydia Ann Kirkpatrick, nel 1849 spos\u00f2 tale David Reed trasferendosi nella citt\u00e0 di quest'ultimo, Monroe (Michigan), ad oltre 320 chilometri da New Rumley; il giovane George Armstrong accompagn\u00f2 la sorellastra quale legame affettivo con la famiglia d'origine.\nLa carriera militare: West Point.\nNel 1857, su raccomandazione del deputato repubblicano John Bingham e nonostante la famiglia fosse notoriamente di \"fede\" democratica, George Armstrong Custer fu ammesso all'Accademia Militare degli Stati Uniti d'America di West Point. Di carattere testardo, ribelle, orgoglioso, permaloso, scarso amante dello studio, in pochi mesi raggiunse tante e tali note di demerito da rischiare l'espulsione, evitata, anche in questo caso, per intervento del deputato Bingham. Uniche materie in cui eccelse erano quelle pratiche: scherma, tiro con la pistola, equitazione. Durante una licenza a Monroe conobbe Elizabeth Clift Bacon (1842-1933), soprannominata \"Libbie\", che successivamente spos\u00f2.\nVicende matricolari: promozioni e incarichi.\nLe promozioni e gli incarichi sotto riportati comprendono anche i gradi temporanei (\"brevetto\") assunti in occasione di particolari situazioni e che valevano solo fino al raggiungimento dell'obiettivo o al termine delle operazioni per cui furono concessi:\nLa guerra di secessione.\nAllo scoppio della guerra di secessione statunitense, la classe di Custer, il cui corso sarebbe dovuto durare 5 anni, venne diplomata con un anno di anticipo nel 1861 per fornire ufficiali alle truppe nordiste; in origine facevano parte del corso di Custer 68 cadetti, ridotti a 57 a causa di espulsioni o di dimissioni volontarie e nel 1860 a 34 per le dimissioni degli allievi provenienti dagli Stati del Sud. Classificatosi ultimo del suo corso (34\u00ba su 34 con un ammontare record, per West Point, di 726 note di demerito), Custer fu assegnato con il grado di sottotenente al 2\u00ba Cavalleria, Compagnia \"G\", di stanza a Washington, ed ebbe il battesimo del fuoco il 21 luglio 1861 nella prima battaglia di Bull Run.\nNel 1862, destinato al 5\u00ba Reggimento cavalleria, Custer partecip\u00f2 all'assedio di Yorktown, dal 5 aprile al 4 maggio, ed entr\u00f2 a far parte dello stato maggiore del maggior generale George B. McClellan, comandante dell'unit\u00e0 pi\u00f9 grande dell'esercito nordista, l'Armata del Potomac. Nel giugno dello stesso anno, dopo un'azione nel corso della quale il suo reparto cattur\u00f2 50 tra militari e ufficiali confederati, Custer fu promosso capitano dallo stesso McClellan, ma nel mese successivo, a causa della cattiva condotta delle operazioni, il generale McClellan venne esonerato dal comando e sostituito dal generale Ambrose Burnside; Custer, che faceva parte dello stato maggiore, fu retrocesso al grado di tenente, posto in aspettativa e inviato in licenza, nel corso della quale si fidanz\u00f2 con Elizabeth Bacon.\nNel 1863 Custer fu trasferito, con il grado di tenente, alle dipendenze di Alfred Pleasonton, tenente colonnello \"brevet\" dell'Esercito Regolare ma Brigadier Generale comandante di una delle divisioni di cavalleria dell'Armata del Potomac. Alla fine di giugno, e due giorni prima della battaglia di Gettysburg, il Brigadier Generale Pleasonton gli confer\u00ec il brevetto di Generale, ovvero un grado valido per il solo periodo di durata del conflitto, e lo assegn\u00f2 al comando della brigata di cavalleria del Michigan con la quale Custer si distinse in vari interventi. In tale periodo Custer, inizio ad utilizzare capi di vestiario fuori ordinanza tra cui il fazzoletto da collo rosso che venne adottato dal suo reparto di cavalleria.\nil 9 febbraio 1864 Custer spos\u00f2 Elizabeth Clift Bacon, nonostante il padre di lei, il giudice Daniel Bacon di Monroe nel Michigan, osteggiasse il suo legame con George Armstrong non ritenuto per lignaggio degno della figlia, essendo figlio di un fabbro.\nLa stessa, cos\u00ec descrive il marito all'et\u00e0 di 34 anni, nel 1873: \u00abalto 1,78 pesava circa 75 chili, i suoi occhi erano azzurri e con lo sguardo profondo, i suoi capelli corti ondulati e del colore dell'oro. I suoi baffi erano lunghi, folti e ambrati, il colore della sua carnagione era vivo\u00bb.\nLa fama di Custer prosegu\u00ec durante la guerra, che concluse con il grado di \"major general brevet\" (un grado valido temporaneamente e concesso in occasione di eventi bellici che richiedevano effettivi assai pi\u00f9 numerosi per la conduzione delle operazioni). Dal punto di vista eminentemente tattico, Custer non dimostr\u00f2 particolare immaginazione nell'esecuzione degli attacchi, limitandosi a sfruttare quello che era il criterio di attacco frontale normalmente insegnato presso le scuole militari dell'epoca e giustificando cos\u00ec l'asserzione di un suo collega che dichiar\u00f2 che era salito ai vertici della carriera militare \u00abcamminando sulla schiena dei suoi soldati caduti in battaglia\u00bb.\nSpesso avventato, abituato ad attaccare sempre il nemico anche in condizioni di evidente inferiorit\u00e0 numerica, Custer ebbe di certo dalla sua una notevole fortuna: a Gettysburg la brigata comandata da Custer ebbe circa 300 caduti su una forza complessiva di 1700 unit\u00e0, nella battaglia del Wilderness cadde oltre un terzo degli effettivi, mentre alla battaglia di Appomattox, l'ultima della guerra di secessione, solo la sua brigata sub\u00ec gravissime perdite. Tuttavia, di fronte alla manifesta inettitudine di altri generali nordisti, i giornali dell'epoca si appropriarono della figura di George Armstrong Custer, facendone l'eroe per eccellenza e coniando per lui il soprannome di \u00abMurat americano\u00bb e, ancor pi\u00f9 data la giovane et\u00e0, di \"Boy General\" (\"generale ragazzino\").\nIl comando del 7\u00ba Cavalleria.\nNel 1866 la presidenza di Andrew Johnson firm\u00f2 una legge che ristruttur\u00f2 profondamente l'esercito trasformandolo, di fatto, in un organismo di polizia militare con compiti di controllo dell'ordine negli ex Stati confederati e nei territori dell'Ovest. A seguito di tale legge, tutti gli ufficiali con \"brevet\" temporaneo furono retrocessi al grado che per progressione di carriera loro competeva. Anche George Armstrong Custer, generale di brigata dei volontari, fu retrocesso al grado di capitano, tanto che egli accarezz\u00f2 l'idea di trasferirsi in Messico, allettato dalla necessit\u00e0 dell'imperatore Massimiliano d'Austria di disporre di molti generali esperti per combattere i patrioti ribelli di Benito Ju\u00e1rez.\nAd analoga \"retrocessione\" furono soggetti gli ufficiali confederati transitati nell'esercito degli Stati Uniti d'America; tale disagio si ripercosse, per ovvi motivi, sulla linea di comando giacch\u00e9 ufficiali gi\u00e0 esperti si trovarono a dover sottostare, di fatto, ad altri pi\u00f9 giovani, spesso meno preparati e con minore esperienza sul campo.\nContestualmente, dal febbraio 1866, Custer si assent\u00f2 dal servizio sondando la possibilit\u00e0 di trovare impiego civile a New York presso industrie ferroviarie o minerarie. Nel maggio 1866, rientrato a Monroe a seguito della scomparsa del suocero, Custer consider\u00f2 la possibilit\u00e0 di candidarsi per il Congresso degli Stati Uniti d'America prendendo parte a numerosi comizi ed eventi; nel settembre 1866 accompagn\u00f2 il presidente Andrew Johnson in un viaggio elettorale in treno attraverso gli Stati che si concluse nei pressi di Monroe quando Custer, colpito dalle frasi ingiuriose rivolte al Presidente da abitanti del luogo, decise di rientrare nella sua cittadina.\nCuster abbandon\u00f2 il progetto di trasferirsi in Messico solo quando il generale Philip Henry Sheridan, gi\u00e0 suo comandante di divisione, lo assegn\u00f2 al comando di un nuovo reggimento in via di formazione. Si trattava del 7\u00ba Cavalleria che si form\u00f2 a Fort Riley (Kansas) tra l'agosto ed il settembre del 1866. Custer assunse il comando del 7\u00ba il 3 novembre 1866 con il grado di tenente colonnello, in sostituzione del colonnello Andrew Smith che era stato distaccato al quartier generale dell'esercito.\nEntro la fine dell'anno, il 7\u00ba Cavalleria cont\u00f2 800 uomini, tra cui moltissimi stranieri (si calcola che l'incidenza di stranieri, polacchi, italiani, messicani, tedeschi, inglesi, irlandesi, fosse all'epoca, nell'esercito degli Stati Uniti, del 70%), cui si era intanto aggiunto il capitano Thomas \"Tom\" Custer, fratello di George. La paga era molto scarsa (13 $ al mese per un soldato; 15 $ per un caporale; 22 $ per un sergente che salivano a 34 $ se con molti anni di servizio e sposato), l'armamento quanto mai eterogeneo e l'addestramento altrettanto scarso anche per la difficolt\u00e0 di trasmissione degli ordini a causa delle differenti lingue parlate. Le punizioni erano molto severe (dalla camera di punizione alla marcia con lo zaino carico di sassi sotto il sole, alla fustigazione, alla legatura a terra sotto il sole, alla fucilazione) e anche in questo Custer si distinse per severit\u00e0, pur avendo il pregio di dare l'esempio sottoponendosi assieme ai suoi uomini alle medesime esercitazioni e alle marce pi\u00f9 dure.\nLa corte marziale.\nNel 1867 il generale Winfield Scott Hancock organizz\u00f2 una campagna contro i Cheyenne; si tratt\u00f2, tuttavia, di una campagna dissennata e inutile, giacch\u00e9 i nativi americani erano in pace e l'intera spedizione non port\u00f2 a nessun risultato concreto e, anzi, scaten\u00f2 i Cheyenne sul \"sentiero di guerra\". Tutti i reparti impegnati vennero sottoposti a massacranti turni di servizio e a marce forzate che, nel caso del 7\u00ba Cavalleria, forte di circa 800 uomini, finirono con l'arrecare gravi danni al reparto stesso che fu oggetto, come altri del resto, di centinaia di diserzioni.\nBench\u00e9 non prevista dall'ordinamento militare, Custer applic\u00f2 ai disertori la pena di morte, talch\u00e9, al termine della campagna, fu arrestato, tradotto a Fort Leavenworth e accusato dal Comando supremo di:\nLa corte marziale, riunitasi il 15 settembre 1867 a Fort Leavenworth, il 20 novembre successivo giudic\u00f2 Custer colpevole di tutti i reati ascrittigli ma, grazie alle amicizie altolocate (il generale Sheridan lo aveva richiesto per la imminente nuova campagna contro i Cheyenne) e politiche che intanto aveva coltivato, e alla fama ottenuta durante la guerra di secessione, la pena si limit\u00f2 alla sospensione dal grado, dal comando, dall'attivit\u00e0 militare in genere con confisca dello stipendio fino al 7 ottobre 1868. Quanto alla fucilazione dei disertori, Custer fece notare alla corte che dagli inizi del 1867, da quando cio\u00e8 la fucilazione era stata commutata in detenzione per sei mesi, le diserzioni erano notevolmente aumentate.\nA riprova della considerazione in cui era tenuto dal generale Sheridan, durante il periodo di sospensione dal servizio e dal comando Custer e la moglie alloggiarono presso l'appartamento messo a loro disposizione dallo stesso Sheridan a Fort Laevenworth.\nLa battaglia del Washita e le rivalit\u00e0 all'interno del 7\u00ba Cavalleria.\nIl 24 settembre 1868 Custer fu reintegrato in servizio dal generale Sheridan in vista della campagna invernale contro i Cheyenne meridionali e raggiunse il 7\u00ba Cavalleria il 7 ottobre 1868, riassumendone il comando il successivo giorno 15. Il 27 novembre il 7\u00ba Cavalleria, dopo circa due settimane di marcia nella neve e forte di 11 compagnie, sorprese un villaggio indiano sul fiume Washita (Oklahoma). L'accampamento, sotto il comando di Capo Motavato (vero nome Mokatavatah detto anche Black Kettle, \"Caldaia Nera\" o \"Pentola Nera\"), era quanto restava di un pi\u00f9 vasto campo che si era diviso quando una parte dei guerrieri aveva deciso un'incursione contro la trib\u00f9 dei Pawnee. Si trattava di 50 tende Cheyenne, pi\u00f9 altre due di ospiti Arapaho e due di ospiti Lakota, in totale circa 250 persone. Black Kettle Motavato era gi\u00e0 sopravvissuto nel 1864 al massacro di Sand Creek ad opera del colonnello John Chivington. Black Kettle puntava ad una pace duratura per il suo accampamento e in una riunione del 26 novembre prese la decisione di raggiungere un accordo alla fine dell'inverno e di spostare intanto il campo, il giorno seguente, oltre il fiume Washita per ricollegarsi ad altri accampamenti ivi esistenti di Kiowa-Apache e Comanche per un totale di circa 6.000 unit\u00e0.\nLe guide Osage di Custer individuarono il percorso del gruppo guerriero che si era allontanato dal campo di Black Kettle e, seguendolo a ritroso, raggiunsero l'accampamento. Custer suddivise il suo reparto in quattro colonne e port\u00f2 un attacco convergente alle prime luci dell'alba; da qui il soprannome, assegnatogli dai nativi americani, di \"Figlio della Stella del Mattino\". Secondo il resoconto di Custer, nel corso della battaglia vennero uccisi 103 guerrieri e alcune donne e bambini, mentre 53 tra donne, vecchi e bambini furono presi prigionieri; secondo gli Cheyenne il bilancio sarebbe stato invece molto pi\u00f9 basso, con 11 guerrieri e 19 tra donne e bambini uccisi. Black Kettle Motavato e la moglie, Donna Medicina, morirono colpiti alle spalle mentre fuggivano a dorso di pony.\nSecondo studi pi\u00f9 recenti del Centro di Storia Militare dell'Esercito degli Stati Uniti, mentre tra i nativi i caduti furono circa 50 ed altrettanti feriti, il 7\u00ba Cavalleria perse 21 tra ufficiali e soldati ed ebbe 13 feriti. Nei 21 morti vanno annoverati i 20 di un piccolo drappello al comando del maggiore Joel Elliot che, apparentemente senza autorizzazione di Custer, si era staccato dalle altre tre compagnie per attaccare un gruppo di Cheyenne in fuga, trovandosi quindi contrattaccato da guerrieri Cheyenne, Kiowa e Arapaho che si stavano dirigendo verso il campo di Black Kettle per portare il loro aiuto. Mentre l'unico caduto del reparto di Custer nell'attacco del villaggio al Washita fu il capitano Hamilton.\nIl brusco ritiro di Custer e il diniego di portare aiuto al reparto di Eliott port\u00f2 a renderlo inviso alla maggior parte dei suoi ufficiali.\nNel 7\u00ba Cavalleria fu anche a seguito dell'attacco del Washita e dell'episodio del maggiore Elliott, si formarono addirittura quattro fazioni:\nAd aggravare ancor pi\u00f9 la situazione interna al 7\u00ba Cavalleria, si consideri che, a seguito delle retrocessioni conseguenti alla fine della guerra di secessione, molti ufficiali alle dipendenze di Custer, provenienti anche dall'ex-esercito sudista, avevano avuto durante la guerra un grado effettivo superiore a quello di Generale \"brevet\" raggiunto da Custer e perci\u00f2 mal tolleravano le imposizioni del tenente colonnello Custer.\nSecondo notizie riportate dal capitano Frederick Benteen, nonch\u00e9 dal capo degli scout Ben Clark e dalla tradizione orale degli Cheyenne, nel 1868, dopo la battaglia del Washita, Custer ebbe una relazione con Mo-nah-se-tah (\"Erba di Primavera\"), figlia del capo Cheyenne H\u014d-h\u0103n-\u012d-no-o\u2032 (\"Piccola Roccia\"), da cui sarebbe nato un figlio. La narrazione Cheyenne vuole che dalla relazione nascesse anche un secondo figlio alla fine del 1869; tuttavia, alcuni studiosi statunitensi ritengono che Custer fosse sterile a seguito di una malattia venerea contratta durante il periodo a West Point e che il padre, in realt\u00e0, fosse suo fratello Thomas.\nLa guerra delle Colline Nere e le guerre indiane.\nTra il gennaio del 1872 e l'ottobre del 1874 Custer scrisse una serie di articoli, sulle sue esperienze, per la rivista \"Galaxy\" successivamente raccolti e pubblicati nel 1874 con il titolo \"My Life on the Plains\" (traduzione in italiano \"La mia vita nelle grandi pianure\").\nNel giugno del 1873 Custer con dieci squadroni del 7\u00ba Cavalleggeri fu di appoggio alla spedizione esplorativa nello Yellowstone guidata dal colonnello David S. Stanley che aveva anche il compito di proteggere gli uomini che stavano lavorando alla costruzione della ferrovia Northern Pacific cui si opponevano i nativi\nDopo le spedizioni con cui l'esercito annient\u00f2 la resistenza dei nativi americani i bianchi volsero la loro attenzione alle \"Paha Shapa\", le \"Colline Nere\" (Black Hills), su cui si riteneva, a ragione, potesse essere trovato l'oro. Tuttavia esse erano considerate terreno sacro dai Lakota, e con il trattato di Fort Laramie del 1868 erano state assegnate ai nativi americani, ma nel 1870 le voci sulla presenza di oro si fecero pi\u00f9 insistenti e, nel 1874, l'esercito venne inviato ad esplorarle in previsione di una proposta d'acquisto, con la motivazione ufficiale di impiantare nuove postazioni a difesa delle montagne.\nLa spedizione nelle Black Hills si componeva di 10 compagnie del 7\u00ba Cavalleria comandato da Custer, coadiuvate da esploratori Arikara e Santee, per un totale di oltre 1.000 uomini, 2.000 cavalcature e oltre 100 carri. Solo alcuni mesi dopo, agli inizi del 1875, confermata la presenza dell'oro (in un rapporto informale inviato da Custer nell'agosto del 1874 si legge: \u00ablo si trova (l'oro) persino nelle radici dell'erba\u00bb), le Colline Nere videro sopraggiungere oltre un migliaio di minatori. Il governo tent\u00f2 di acquistare le Colline Nere dai Sioux, ma nel settembre 1875 alla commissione inviata dal governo i rappresentanti di oltre 14.000 nativi americani opposero il loro parere contrario; impossibilitato ad acquistare le colline, il governo statunitense tuttavia cess\u00f2 i blandi tentativi fatti fino ad allora per tenere lontani i minatori dalla zona; soltanto la neonata cittadina di Deadwood, nel cuore delle Colline Nere, alla fine del 1876 contava oltre 20.000 abitanti.\nLa Presidenza di Ulysses S. Grant decise di rimuovere l'ostacolo rappresentato da questi indiani \"ribelli\" ricorrendo alla forza militare: il 9 novembre 1876 venne redatto un rapporto da cui risultavano accuse a carico dei nativi americani, poi risultate infondate, tra cui quella che i Lakota Hunkpapa di Toro Seduto rifiutassero i benefici della civilt\u00e0 e rappresentassero un pericolo per tutto il sistema delle riserve; fu caldeggiato l'intervento dell'esercito se i nativi americani non avessero immediatamente fatto rientro nelle loro riserve, e un ultimatum in tal senso fu emanato il 3 dicembre: Toro Seduto rispose che sarebbe \u00abforse\u00bb rientrato nella riserva la primavera successiva, mentre Cavallo Pazzo non rispose affatto.\nNel frattempo il generale Sheridan aveva dato ordine alle truppe di muovere verso le Colline Nere con partenza da Fort Abraham Lincoln nell'aprile 1876. Le forze dovevano essere suddivise in tre colonne (le Colonne del Montana, del Wyoming e del Dakota) e convergere sulla regione del fiume Powder per individuare gli accampamenti dei nativi americani e costringere i \"ribelli\" a rientrare nelle riserve.\nTra i reparti di cui era previsto il coinvolgimento nell'operazione vi era anche il 7\u00ba Cavalleria: il generale Sheridan aveva selezionato Custer come comandante dell'intera Colonna del Dakota, ma nel marzo dello stesso anno il colonnello fu trattenuto a Washington per rendere testimonianza davanti a una commissione d'inchiesta del Congresso relativa a uno scandalo per corruzione, dallo stesso Custer sollevato, che coinvolgeva il Segretario di Stato per la guerra William W. Belknap, il fratello del Presidente Grant, Orville, e commercianti che fornivano approvvigionamenti all'esercito in zona d'operazioni.\nLa testimonianza di Custer fu duramente criticata dalla stampa repubblicana poich\u00e9 egli costituiva l'unica fonte dell'accusa, e all'opposto lodata dalla stampa democratica. Screzi vari a livello politico, tra cui uno con lo stesso presidente Grant per aver pubblicato un articolo in cui criticava la sua politica di pacificazione con gli indiani, ritardarono il rientro di Custer a Fort Lincoln (ove era di stanza il 7\u00ba e da dove, secondo la tattica del generale Sheridan, avrebbe dovuto muovere la Colonna del Dakota per convergere sui nativi americani \"ostili\"). Il generale Alfred Terry tent\u00f2 di intercedere dichiarando di non avere a disposizione abbastanza ufficiali di alto rango cui affidare i comandi, ma il generale Sheridan rifiut\u00f2 di aderire alla richiesta e impose a Custer di non lasciare Washington prima di aver incontrato il Presidente Grant. Per tutta risposta, dopo aver richiesto tre colloqui con il Presidente, Custer lasci\u00f2 Washington il 2 maggio recandosi a Chicago con l'idea di ricongiungersi al suo reparto, ma venne arrestato per ordine dello stesso Grant per non aver ottemperato all'ordine ricevuto. Il generale Terry incontr\u00f2 Custer a Fort Snelling, in Minnesota, il 6 maggio 1876 e peror\u00f2 nuovamente la sua causa presso il Presidente Grant sottolineando i vantaggi che sarebbero derivati dall'avere Custer a capo della spedizione. Sheridan intervenne, questa volta, in favore di Custer suggerendo di valutare le colpe di Custer al termine della missione.\nCuster arriv\u00f2 a Fort Lincoln soltanto l'8 maggio 1876, ma gli era stato tolto il comando della Colonna del Dakota che pass\u00f2 alle dirette dipendenze del generale Terry (alla sua prima esperienza di guerra contro gli indiani) e lo stesso incarico di comando del 7\u00ba era sottoposto alla diretta supervisione del medesimo generale; la colonna lasci\u00f2 cos\u00ec il forte il 17 maggio 1876 diretta ad ovest.\nL'approssimazione con cui la campagna di guerra stava iniziando era considerevole dacch\u00e9 mancavano le pi\u00f9 elementari informazioni necessarie per organizzare un qualsivoglia movimento tattico: non era nota l'entit\u00e0 del \"nemico\" (le notizie in possesso facevano supporre una forza di 800-1.000 unit\u00e0), n\u00e9 la sua dislocazione sul territorio e, di conseguenza, nemmeno il terreno su cui lo scontro avrebbe avuto luogo.\nIn realt\u00e0, a febbraio, Toro Seduto aveva chiamato a raccolta tutte le principali trib\u00f9 Sioux al solo scopo di vivere, almeno per un'ultima volta, \"all'antica maniera\", con cacce al bisonte e cerimonie sacre, prima di decidere cosa fare nei rapporti con l'uomo bianco; Cavallo Pazzo, a sua volta, aveva invitato alla riunione gli Cheyenne del Capo Due Lune e alla medesima area, lungo il torrente Bighorn, si diressero i Brul\u00e9 di Coda Chiazzata, i Piedi Neri, i Santee, i Sans-Arcs, gli Assiniboin, gli Yankton, gli Arapaho per un totale, stimato, di oltre 3.000 tende, ovvero 10-15.000 unit\u00e0 con un numero di guerrieri valutato tra i 1.800 e i 2.000.\nLa Colonna del Dakota avanz\u00f2 molto lentamente, percorrendo solo 260 chilometri in due settimane; il 29 maggio Custer prese quattro compagnie del 7\u00ba Cavalleria e si separ\u00f2 dalla colonna principale per due giorni per condurre un'esplorazione a corto raggio: non furono trovate tracce di indiani ostili, e al rientro il tenente colonnello fu rimproverato da Terry per aver diviso le forze e perch\u00e9, senza la sua guida, la colonna principale aveva preso una pista sbagliata. Dopo essersi ricongiunto l'8 giugno alla Colonna del Montana, arrivata da ovest, il 10 giugno il generale Terry distacc\u00f2 met\u00e0 del 7\u00ba Cavalleria per condurre una ricognizione lungo i torrenti Rosebud e Tongue; Terry affid\u00f2 il comando del distaccamento al maggiore Reno, provocando le ire di Custer: \u00e8 possibile che la decisione fosse una mossa di Terry per riaffermare la sua autorit\u00e0 sull'indisciplinato colonnello, ma del resto Custer era vitale per coordinare le guide e gli esploratori e mantenere la colonna principale sulla pista giusta. \u00c8 noto, specie dalle lettere che giornalmente Custer inviava con corriere alla moglie Elizabeth, che tale decisione fu aspramente criticata ritenendo che il comportamento del generale Terry fosse dettato dalla paura di fornire a Custer un motivo in pi\u00f9 per farsi onore sul campo di battaglia.\nSpingendosi oltre il limite inizialmente previsto per la ricognizione (cosa che gli cost\u00f2 poi i rimproveri di Terry e Custer), Reno individu\u00f2 l'area di un grosso accampamento smobilitato e un'enorme pista percorsa di fresco che si dirigeva a ovest verso la vallata del Rosebud: prima di tornare indietro per ricongiungersi a Terry il 19 giugno, gli scout indiani di Reno arrivarono fino a un solo giorno di cammino dietro l'accampamento di Toro Seduto e Cavallo Pazzo.\nIl 21 giugno Terry riun\u00ec i suoi comandanti a bordo del battello fluviale \"Far West\" ancorato sul fiume Yellowstone: ritenendo verosimile che il nemico si fosse spostato nella valle del fiume Little Bighorn, il generale prevedeva di condurre il grosso delle Colonne del Montana e del Dakota a nord del fiume dopo averle traghettatte attraverso lo Yellowstone, mentre Custer con l'intero 7\u00ba Cavalleria si doveva muovere verso sud come forza indipendente per raggiungere l'area del campo smobilitato e seguire la pista individuata da Reno fino al nuovo accampamento, ma senza attaccare se non quando fosse stato raggiunto dalle restanti forze di Terry; molta attenzione doveva essere data all'impedire agli indiani di fuggire stringendoli, in una manovra a tenaglia, tra le due forze avanzanti. Terry assegn\u00f2 a Custer, oltre agli scout indiani Arikara gi\u00e0 aggregati al 7\u00ba Cavalleria, i sei migliori esploratori Absaroka (o Crow) di cui disponeva, ottimi conoscitori della zona, privandosi cos\u00ec di guide affidabili; il generale offr\u00ec inoltre a Custer una sezione di due mitragliatrici Gatling a sei canne rotanti, che rifiut\u00f2 ritenendole d'impaccio per un'unit\u00e0 di cavalleria, e quattro compagnie del 2\u00ba Cavalleria gi\u00e0 parte della Colonna del Montana: Custer afferm\u00f2 deciso che \u00abil 7\u00ba Cavalleria pu\u00f2 affrontare qualunque cosa si trovi davanti\u00bb.\nPrima di lasciare il forte Custer offr\u00ec a Coltello Insanguinato capo delle sue guide Arikara, molteplici doni dicendogli che quella sarebbe stata per lui l'ultima campagna indiana e che se lui e i suoi esploratori lo avessero bene aiutato nel conseguimento di una brillante vittoria, egli sarebbe diventato Presidente.\nLo scontro a Little Big Horn.\nAlla data del 17 maggio 1876, il 7\u00ba Cavalleria aveva una forza di 33 ufficiali e 718 militari suddivisi in 12 compagnie, pi\u00f9 la compagnia comando e la banda. Il 25 giugno 1876 la forza effettiva era scesa a 31 ufficiali (di cui 3 medici) e 617 tra sottufficiali, truppa, esploratori Arikara e Absaroka e civili bianchi (interpreti, imballatori e addetti ai muli). A mezzogiorno del 22 giugno Custer e il 7\u00ba Cavalleria lasciarono la colonna di Terry in assetto \"leggero\", accompagnato da un convoglio di 175 muli da soma con munizioni e rifornimenti per 15 giorni; quel 22 giugno la colonna risal\u00ec il Rosebud percorrendo circa prima di accamparsi, ma nei due giorni successivi, il 23 e 24 giugno, il 7\u00ba Cavalleria copr\u00ec invece circa (ben oltre la tappa giornaliera di 20\u201325\u00a0miglia prevista dal \"Manuale di tattica della Cavalleria\" degli Stati Uniti), tenendosi sul terreno elevato in modo da avere la massima visibilit\u00e0 possibile.\nDopo aver superato il punto dove la ricognizione di Reno si era arrestata, nel pomeriggio del 24 giugno il 7\u00ba Cavalleria raggiunse una pista fresca che conduceva alla vallata del Little Bighorn: gli scout Absaroka si arrampicarono sulle alture dello spartiacque tra la vallata del Rosebud e quella del Little Bighorn, e dal promontorio poi noto come Crow's Nest (\"Nido del Corvo\") notarono alcuni \"tipi\" lontano sull'orizzonte, circa 13 chilometri pi\u00f9 a valle. Le istruzioni di Terry imponevano al 7\u00ba Cavalleria di dirigere ancora pi\u00f9 a sud lungo il Rosebud prima di piegare verso il Little Bighorn e raggiungere il luogo del presunto accampamento per il 26 giugno, ma Custer trov\u00f2 nelle tracce fresche appena scoperte \u00abun motivo sufficiente per discostarsene\u00bb: alle 23:30 circa del 24 giugno, con uomini e cavalli decisamente stanchi, Custer riprese l'avanzata verso l'area in cui presumibilmente si trovava l'accampamento indiano, procedendo per nove chilometri e mezzo su per le colline fermandosi solo alle 02:00 del 25 giugno per far bivaccare gli esausti soldati.\nLa mattina del 25 giugno, mentre il 7\u00ba Cavalleria riprendeva la marcia verso lo spartiacque, Custer sal\u00ec al Crow's Nest per verificare gli avvistamenti dei suoi scout; Coltello Insanguinato rifer\u00ec a Custer che, dall'analisi delle tracce sul terreno, i Sioux erano certamente pi\u00f9 numerosi delle pallottole di cui il 7\u00ba disponeva, ma Custer si dimostr\u00f2 poco preoccupato per il numero dei nemici quanto pi\u00f9 per il fatto che potessero fuggire. Dal Crow's Nest Custer non riusc\u00ec a vedere niente con il suo cannocchiale, ma mentre scendeva per riunirsi al suo reggimento un piccolo gruppo di Sioux fu visto di sfuggita darsi alla fuga sopra alcuni crinali; riuniti i suoi ufficiali, Custer stabil\u00ec che \u00abogni speranza di sorpresa era ormai perduta\u00bb e che per impedire la fuga degli indiani bisognava attaccare il pi\u00f9 presto possibile quello che riteneva fosse \u00abil pi\u00f9 grande accampamento indiano del continente nordamericano\u00bb. Custer divise il 7\u00ba Cavalleria in quattro distaccamenti: il maggiore Reno avrebbe condotto un battaglione di tre compagnie in direzione nord-ovest, lungo il corso principale di un torrente (poi \"Reno Creek\") che dal Crow's Nest andava a immettersi nel Little Bighorn pi\u00f9 a ovest, seguito dal convoglio di muli scortato dalla compagnia del capitano McDouglas che prevedibilmente sarebbe rimasto attardato pi\u00f9 indietro; Custer avrebbe condotto un battaglione di cinque compagnie alla destra di Reno, sul terreno elevato lungo la riva opposta del torrente, mentre al capitano Benteen furono affidate le restanti tre compagnie per condurre un'ampia manovra sul fianco sinistro di Reno per esplorare una serie di alture che impedivano la visuale e intercettare eventuali gruppi di indiani in fuga verso sud. L'obiezione di Benteen che questo piano finiva con il frammentare le forze del reggimento fu ignorata da Custer.\nLa battaglia che ne segu\u00ec, passata alla storia come battaglia del Little Bighorn, ebbe inizio verso le 15:00 del 25 giugno 1876: dopo aver guadato la confluenza tra il Reno Creek e il Little Bighorn e procedendo lungo la riva occidentale del secondo, il battaglione di Reno fin\u00ec con il cozzare inaspettatamente contro l'angolo meridionale dell'immenso accampamento indiano, un'area di tende lunga circa 5 chilometri. Reno decise di attaccare convinto che gli indiani, presi completamente di sorpresa, fossero in fuga: mentre i non combattenti (donne, bambini e anziani) fuggivano verso nord, da ogni parte dell'accampamento i guerrieri presero invece a convergere sulla posizione di Reno, che si ritrov\u00f2 ben presto in schiacciante inferiorit\u00e0 numerica. Da verifiche e analisi sui bossoli e sulle pallottole repertate sul luogo della battaglia, \u00e8 stato possibile valutare che i nativi disponevano di oltre 30 tipi di armi da fuoco di marca e calibro differenti in numero di circa 370, oltre ad archi di due tipi (semplici e composti) con una gittata media di 150-200 metri e armi bianche (coltelli, asce, mazze e lance); verosimilmente, al momento dell'attacco i nativi non riconobbero il reparto giacch\u00e9 la bandiera del 7\u00ba Cavalleria, costituita da uno stendardo blu con frange e l'aquila americana, non era presente essendo rimasta con le salmerie. Reno si ritrov\u00f2 ben presto sconfitto dalla massa dei guerrieri e respinto in una disordinata fuga sulla riva orientale del Little Bighorn: trinceratosi su una collina (poi \"Reno Hill\"), fu qui raggiunto da Benteen e dal convoglio dei muli, ma l'intero contingente si ritrov\u00f2 bloccato e circondato su ogni lato dagli indiani.\nLa morte.\nNon esistono resoconti certi delle vicende accadute al battaglione di Custer. L'ultimo bianco a vedere vivo il colonnello fu il trombettiere John Martin (italiano naturalizzato il cui nome era Giovanni Martini), che alle 15:20 fu inviato da Custer a recapitare un messaggio per Benteen dove si chiedevano rinforzi e munizioni; due esploratori indiani, il meticcio Mitch Bouyer e l'Absaroka Curly (Ashishishe), raggiunsero Custer verso le 16:00 dopo essere sopravvissuti alla rotta del battaglione di Reno: il colonnello lasci\u00f2 i due liberi di andarsene e, mentre Bouyer scelse di restare e rimase ucciso pi\u00f9 tardi, Curly si nascose su un'altura pi\u00f9 a est e osserv\u00f2 la distruzione della forza di Custer da un chilometro e mezzo di distanza. A parte questo, le uniche fonti per ricostruire i movimenti del battaglione di Custer sono le testimonianze rese dai capi indiani che presero parte alla battaglia, spesso imprecise e prive di una visione generale, e i rilevamenti archeologici fatti nei decenni successivi; conseguentemente, qualunque ricostruzione contiene una certa dose di speculazioni e supposizioni, cosa che diede adito, soprattutto nel periodo immediatamente successivo alla battaglia, a resoconti degli eventi fantasiosi e largamente imprecisi, spesso tesi a dare una visione a effetto della battaglia per ammantare di gloria il disastro o coprire gli errori commessi dai protagonisti.\nDalla posizione occupata alle 15:20 (una piccola altura poi nota come \"Weir Point\") Custer ebbe per la prima volta una visione completa dell'accampamento indiano, della massa dei guerrieri che convergeva sulle posizioni di Reno per dare battaglia, e dei gruppi di non combattenti che all'opposto fuggivano a nord del campo verso un torrente tributario del Little Bighorn (poi \"Squaw Creek\"). Fu questo il momento decisivo della battaglia: lo scopo della spedizione dell'esercito era di obbligare i gruppi di nomadi nativi a rientrare nelle riserve dove potevano essere disarmati e tenuti sotto controllo, e un ottimo sistema per realizzare ci\u00f2 sarebbe stato il prendere in ostaggio le famiglie dei guerrieri; il battaglione di Custer non era molto numeroso (220 tra ufficiali, sottufficiali e truppa), ma le alture a picco sul Little Bighorn ne celavano la vista agli indiani nella vallata e la strada alle sue spalle era ancora aperta: se Benteen fosse arrivato con il suo battaglione, ci sarebbero stati soldati a sufficienza per portare un attacco oltre il Little Bighorn e catturare i gruppi di non combattenti che si nascondevano nella zona dello Squaw Creek.\nIl battaglione di Custer si spinse quindi verso nord tenendosi sulla riva orientale del Little Bighorn; verso le 15:45 l'ala sinistra fu inviata sulla sponda del Little Bighorn, poco a nord del margine settentrionale dell'accampamento, in una mossa tesa probabilmente ad allentare la pressione sul battaglione di Reno pi\u00f9 a sud: ne segu\u00ec un breve scontro con i pochi guerrieri rimasti in quella zona, prima che i soldati si ritirassero sulle alture e procedessero ulteriormente verso nord. I soldati attraversarono una vallata (\"Deep Ravine\") e raggiunsero un crinale (\"Battle Ridge\") dove si attestarono tra due colline, \"Calhoun Hill\" a sud e \"Custer Hill\" a nord, inviando distaccamenti fin verso la confluenza dello Squaw Creek con il Little Bighorn pi\u00f9 a nord. A quest'ora, per\u00f2, lo scontro con Reno nella vallata era ormai cessato e la massa dei guerrieri indiani cambi\u00f2 direzione: vari gruppi di indiani presero ad attraversare il Little Bighorn e a fronteggiare i soldati da nord e ovest, mentre una formazione pi\u00f9 numerosa guidata da Cavallo Pazzo risal\u00ec la Deep Ravine e tagli\u00f2 la via di fuga di Custer verso sud. Attaccate da tutti i lati, le compagnie del battaglione di Custer furono sopraffatte una dopo l'altra e annientate senza lasciare alcun superstite.\nLa postazione del 7\u00ba Cavalleria sulla Reno Hill fu bersagliata dagli indiani per tutta la notte, anche se la gran parte dei guerrieri si ritir\u00f2 nell'accampamento che fu spostato un po' pi\u00f9 a nord. Nella mattinata del 26 giugno i combattimenti continuarono intorno alla Reno Hill, ma gli indiani non fecero alcun serio tentativo di espugnare la postazione e infine, quel pomeriggio, si ritirarono dal luogo della battaglia: i guerrieri avevano consumato gran parte delle loro riserve di munizioni e gli esploratori avevano segnalato l'approssimarsi al Little Bighorn della colonna di Terry da nord.\nIl ritrovamento del corpo.\nIl generale Terry arriv\u00f2 sul luogo dello scontro la mattina del 27 giugno, dopo un approccio molto cauto; dopo aver soccorso i superstiti del 7\u00ba Cavalleria sulla Reno Hill, inizi\u00f2 l'esplorazione del campo di battaglia: l'opera di ricerca e riconoscimento delle vittime, per una sepoltura sul luogo ove erano cadute, fu resa difficile, e talvolta impossibile, dal gran caldo estivo e dalle mutilazioni cui i corpi erano stati sottoposti e si concluse solo il 30 giugno. Il corpo di Custer fu rinvenuto in giornata sulla cima della Custer Hill da Fred Gerard, esploratore bianco del battaglione di Reno: completamente nudo, tranne i calzini, era reclinato, poggiato ai corpi di altri due soldati. Il viso, al contrario di quello di altri caduti contratto, teso e dolorante, appariva disteso e sereno; il corpo presentava un foro di pallottola all'altezza del cuore, con sangue raggrumato, e un altro alla tempia sinistra: la dichiarata mancanza del cosiddetto \"orletto escoriativo\", fece escludere il suicidio. Tutto intorno al comandante del 7\u00ba vennero trovati 39 cavalli morti, abbattuti verosimilmente per farne riparo e 42 corpi tra cui quelli dei fratelli Tom e Boston Custer, il nipote 'Autie' Reed, del tenente William Cooke (aiutante di campo di Custer), il primo trombettiere del reggimento Henry Voss, il sergente Hughes Farther (alfiere del guidone personale di Custer).\nParticolarmente dura la reazione del capitano Benteen, il pi\u00f9 anziano degli ufficiali del 7\u00ba che davanti al corpo del suo comandante esclam\u00f2: \u00ab\u00e8 qui che Dio lo maledica! Finalmente non combatter\u00e0 pi\u00f9!\u00bb.\nLo scalpo di Custer non era stato asportato, probabilmente perch\u00e9 al momento dello scontro i suoi capelli erano particolarmente corti avendoli tagliati prima di lasciare Fort Lincoln; questa circostanza rese Custer irriconoscibile agli indiani, e per gran tempo i Sioux ritennero di aver sconfitto un reparto comandato dal generale Crook. Il corpo di Custer non venne mutilato o sfregiato, salvo, secondo alcune fonti , una punta di freccia che gli era stata conficcata lungo il pene, e questo confermerebbe che non fu riconosciuto dai suoi avversari oppure che doveva esser stato ucciso quasi subito, perch\u00e9 gli attaccanti non avevano riscontrato, da parte sua, azioni particolarmente meritevoli da giustificare le mutilazioni rituali sul nemico. Quando successivamente si seppe che il reparto era comandato da Custer, molti nativi cercarono di accreditarsi come coloro che lo avevano ucciso; tra questi vi furono \"Joseph\" White Bull (T\u021fat\u021f\u00e1\u014bka Sk\u00e1 in lingua Lakota), Toro Bianco dei Miniconjou e Pioggia sul Viso (It\u00e9 Om\u00e1\u01e7a\u017eu in Lakota). Il capo Cavallo Rosso disse che Custer fu ucciso da un guerriero Dakota Santee non identificato, mentre Toro Seduto sostenne che il colonnello fu riconosciuto da un gruppo di indiani subito prima di essere ucciso.\nLa sepoltura dei caduti fu necessariamente sommaria, per mancanza di attrezzi idonei allo scavo di fosse, ricoprendo i corpi di un sottile strato di terra e sassi; solo per Custer e per suo fratello Tom venne scavata una fossa di circa 30\u00a0cm di profondit\u00e0. I corpi furono avvolti con pezzi di coperta e teli da tenda prima di coprire il tutto con terra e sassi; quale segnacolo della sepoltura, una stanga da carro venne piantata a colpi di pietra; 26 dei caduti del battaglione di Custer non vennero mai rinvenuti e nulla si \u00e8 mai pi\u00f9 saputo di loro.\nSolo il 2 luglio Terry invi\u00f2 corrieri con la notizia della disfatta del Little Bighorn e gli Stati Uniti vennero a conoscenza dei fatti solo il 5 luglio, nel pieno dei festeggiamenti del centenario dell'indipendenza: prevedibilmente, la notizia scaten\u00f2 le ire dell'opinione pubblica e degli ambienti politici, i quali pretesero un'inchiesta formale sull'accaduto e immediate azioni di rappresaglia contro gli indiani ostili. Tanto Terry quanto il generale Sheridan presentarono rapporti fortemente revisionistici, tralasciando le proprie responsabilit\u00e0 nella pianificazione della campagna e lasciando intendere in sottotraccia che la colpa del disastro dovesse essere ripartita unicamente tra Custer, Reno e Benteen. In un rapporto al generale Sheridan datato 27 giugno, il generale Terry rifer\u00ec che il massacro si era verificato, probabilmente, \u00abperch\u00e9 [Custer] quasi certamente era convinto che gli indiani fossero in fuga\u00bb. A sua volta Sheridan, nel suo rapporto al generale Sherman, ritenne di dover imputare l'azione \u00abn\u00e9 ad avventatezza n\u00e9 al desiderio di porsi in luce, ma a scarsa conoscenza della situazione e ad eccessivo coraggio\u00bb. Nel settembre 1876, il presidente degli Stati Uniti Grant dichiar\u00f2 al quotidiano \"New York Herald\": \u00abconsidero il \"Custer's massacre\" come un inutile sacrificio di uomini, di cui ritengo responsabile lo stesso Custer\u00bb. Dinanzi alla corte che lo interrogava per valutare il suo comportamento nella battaglia del Little Big Horn, il maggiore Marcus Reno ebbe a dichiarare che \u00abconosceva da lungo tempo il generale Custer come soldato, e non aveva stima delle sue capacit\u00e0 professionali\u00bb.\nSolo pi\u00f9 di un anno dopo, il 10 ottobre 1877, quelli che si ritenne essere i resti mortali di Custer vennero recuperati e sepolti, con tutti gli onori militari, nel cimitero dell'accademia militare di West Point ove ancora oggi si trovano. Sulla tomba fu posta una statua di bronzo che per\u00f2, non essendo gradita alla vedova Elizabeth Bacon Custer, fu in seguito rimossa; oggi il luogo di sepoltura di Custer \u00e8 contrassegnato da un obelisco.\nSoprannomi.\nI colleghi di accademia, i nativi ed i suoi militari assegnarono a Custer diversi soprannomi:\nPer la moglie Elizabeth era invece \"Autie\", abbreviazione derivante dal modo in cui, da infante, pronunciava il suo nome Armstrong.\nMonumenti e luoghi intitolati.\nUna statua equestre dedicata a George Armstrong Custer, opera di Edward Clark Potter, fu eretta a Monroe nel Michigan e inaugurata dal Presidente William Howard Taft il 4 giugno 1910; dal 1992 la statua fu designata come sito storico dello Stato del Michigan e, dal 9 dicembre 1994, \u00e8 stata inserita nel National Register of Historic Places come George Armstrong Custer Equestrian Monument. Un altro memoriale completo di una statua \u00e8 stato eretto nella citt\u00e0 natale di Custer, New Rumley in Ohio, ad opera della locale societ\u00e0 storica. Il parco statale di Fort Abraham Lincoln nel Dakota del Sud contiene una ricostruzione dell'alloggio occupato da Custer e dalla moglie dal 1873 al 1876; gran parte delle Colline Nere \u00e8, dal 1912, ricompresa nel Custer State Park, primo e pi\u00f9 grande parco nazionale del Dakota del Sud.\nSei contee in altrettanti stati portano il nome di \"Contea di Custer\": in Colorado, in Idaho, in Montana, in Nebraska, in Oklahoma e in Dakota del Sud. Il capoluogo della contea di Custer del Dakota del Sud \u00e8 la citt\u00e0 di Custer, costruita sulle Colline Nere nel 1875 dai minatori accorsi dopo l'esplorazione della regione ad opera del 7\u00ba Cavalleria; svariate altre \"township\" e piccoli centri abitati sono intitolati in onore di Custer in vari stati degli Stati Uniti.\nLa 85th Infantry Division, una divisione di fanteria dell'esercito statunitense attiva nella seconda guerra mondiale e come unit\u00e0 di riserva dal 1947 al 2007, port\u00f2 l'appellativo di \"Custer Division\"; la divisione aveva sede al Fort Custer Training Center, nel Michigan, uno dei pi\u00f9 importanti centri d'addestramento militare della regione del Midwest.\nLa figura di Custer nella filmografia e nella cultura di massa.\nDopo la tragica fine, la figura di Custer, nonostante non fosse certo priva di ombre, fu celebrata come quella di un eroe senza macchia e senza paura dalle cronache dell'epoca a partire dai giornali, che gi\u00e0 ne avevano fatto un simbolo durante la guerra di secessione, entrando di fatto nella mitologia assieme agli altri \"eroi del selvaggio West\".\nL'alone di mistero che aleggia attorno alla fine, sua e dei suoi uomini al Little Big Horn, ha consentito di spaziare, in modo pi\u00f9 o meno romanzato, in numerose opere di fantasia. Oltre a romanzi e film (sotto riportati), non sono mancati i fumetti; tra questi giova ricordare il volume della collana \"Tex\" n. 492 (\"Little Bighorn\"), testi di Nizzi, disegni di Ticci.\nNei film come nell'iconografia si riscontrano marchiane imprecisioni, quali Custer e cavalleggeri che brandiscono le sciabole, in realt\u00e0 non portate con s\u00e9 in quell'operazione\nFilmografia.\nNell'elenco dei film viene riportato, quando noto, il nominativo dell'attore che ha interpretato il personaggio di Custer\nTelevisione.\nIl personaggio \"Custer\" \u00e8 stato pi\u00f9 volte interpretato in serie televisive tra le quali (tra parentesi l'attore che ha impersonato Custer):\nVideogiochi.\nIl personaggio \"Custer\" compare nei seguenti videogiochi:"}
{"id": "381579", "revid": "1990499", "url": "https://it.wikipedia.org/wiki?curid=381579", "title": ".eu", "text": ".eu \u00e8 il dominio di primo livello nazionale dell'Unione europea, delle imprese e dei cittadini degli stati membri. Le registrazioni per il nuovo dominio vennero aperte dal 7 febbraio 2006 solo per i possessori di marchi registrati e le istituzioni mentre dal 7 aprile 2006 vengono accolte tutte le altre richieste.\nIl dominio \u00e8 gestito dall'EURid, un consorzio dei gestori dei TLD nazionali di Belgio, Repubblica Ceca, Svezia e Italia.\nStoria.\nUn ccTLD non assegnato ad una nazione.\nIl dominio .eu fu approvato dall'ICANN il 22 marzo 2005 e i root server DNS furono aggiornati il 2 maggio 2005, nonostante l'Unione europea non sia una nazione (\u00e8 un'organizzazione internazionale, di tipo sovranazionale e intergovernativo). Tuttavia ci sono dei precedenti nella creazione di domini di primo livello nazionali per enti non nazionali (un esempio \u00e8 il dominio .nato).\nSunrise period.\nIl \"sunrise period\" \u00e8 stato il primo periodo di registrazione dei domini .eu, sfruttabile solo dai richiedenti che potevano vantare diritti sul nome (marchi registrati, nomi geografici, nomi di societ\u00e0..). In questo periodo la registrazione doveva essere accompagnata da documenti che provassero tali diritti. Quindi la richiesta veniva validata dalla \"PriceWaterhouseCoopers\" (Belgio), un ente accreditato dall'EURid.\nIl registro venne aperto il 7 febbraio 2006 e nei primi 15 minuti pervennero 27.949 richieste. Dopo un'ora erano gi\u00e0 71.235.\nApertura alle persone fisiche e alle imprese non titolari di diritti sul nome.\nIl 7 aprile 2006 il registro venne aperto anche alle persone fisiche e alle imprese non titolari dei diritti del sunrise period. La tecnica utilizzata per gestire l'assegnazione si basava su \"code\" di pre-registrazione in cui i richiedenti chiedevano alla loro societ\u00e0 di registrazione di essere inseriti nelle code. Tuttavia le societ\u00e0 di registrazione pi\u00f9 grandi, quindi con pi\u00f9 problemi a gestire le code, hanno permesso ai loro clienti di essere iscritti in pi\u00f9 code presso pi\u00f9 societ\u00e0 diverse in modo da accelerare il processo. Le richieste di domini .eu ammontano a circa 1,5 milioni alla settimana.\nDall'apertura del registro alle persone fisiche ci si aspettano richieste di registrazione soprattutto da Portogallo e Romania, poich\u00e9 sia in portoghese che in rumeno il termine \"eu\" \u00e8 il pronome di prima persona singolare \"io\".\nCritiche.\nBob Parsons, AD e cofondatore di Godaddy, critic\u00f2 il processo di \"corsa alla terra\" progettato da EURid. In particolare condann\u00f2 l'uso di compagnie di copertura da parte di alcuni registrar. Nel suo blog, Parsons dichiar\u00f2: \"Queste aziende, invece di registrare il loro registrar attivo, hanno creato centinaia di nuovi registrar 'fantasma'\". Parsons ha citato un gruppo di circa 400 compagnie, tutte con indirizzi e contatti simili, con sede a New York, ognuna registrata come LLC. Secondo Parsons, questi erano registrar fantasmi \"creati per dirottare la corsa ai domini .eu\"\nPatrik Lind\u00e9n, portavoce di EURid, neg\u00f2 le accuse di Parsons, dichiarando che \"[EURid] verifica che ogni registrar fosse un'entit\u00e0 legale individuale. Ognuno ha dovuto firmare un accordo con noi, e anticipare 10.000 euro.\" Parsons per\u00f2 non contest\u00f2 che ogni registrar fosse un'entit\u00e0 legale separata, ma fece notare che creare tali entit\u00e0 era banale: \"Mr. Linden sembrava orgoglioso che il registro EURid verificasse che ogni richiedente fosse un'entit\u00e0 legale prima di venire accreditato. Prendetevi un momento e pensate a cosa significa. Potete costituire un\"'entit\u00e0 legale\" per 50 $ \u2013 una LLC \u2013 e siete a posto. \u00c8 questo quello che vogliamo che faccia un registro? Non vogliamo invece che si assicurino che le organizzazioni cui permettono di fornire i nomi di dominio all'utente finale \u2013 in particolare i nomi di dominio europei\u00a0\u2013 operino veramente nel campo della registrazione dei domini?\"\nDomini di secondo livello.\nIl dominio di secondo livello .europa.eu \u00e8 riservato ai siti delle istituzioni dell'Unione europea e ha sostituito dal 2006 il precedente .eu.int.\nI domini di secondo livello rappresentanti la sigla dei paesi membri dell'Unione europea sono riservati per esigenze future e non assegnabili: .it.eu, .es.eu, .fr.eu, .de.eu ecc. potrebbero sostituire in futuro i domini di primo livello .it, .es, .fr, .de ecc."}
{"id": "381580", "revid": "260676", "url": "https://it.wikipedia.org/wiki?curid=381580", "title": "Inonotus hispidus", "text": "\"Inonotus hispidus\" (Bull.) P. Karst., \"Meddn Soc. Fauna Flora fenn.\" 5: 39 (1880).\nDescrizione della specie.\nCorpo fruttifero.\nA forma di ventaglio, solo occasionalmente fuso con altri in gruppi sovrapposti; coperto fittamente di feltro-peloso o setoloso; colore ocra, o marrone vivace, o brunastro.\nTubuli.\nLunghi, di colore giallo-bruno.\nPori.\nRotondi o angolosi, giallo-fulvo o bruni.\nCarne.\nSpugnosa o fibrosa; gialla, poi ruggine; spesso intrisa di acqua al punto da fuoriuscire dai pori sottostanti; diventa fragile con l'essiccamento.\nSpore.\n7-9 x 6-7\u00a0\u00b5m, subglobose, color ruggine in massa.\nHabitat.\nCresce solitamente su alberi da frutto (meli, noci, etc.), in estate, annuale, ma persiste sugli alberi per vari anni.\n\u00c8 agente di carie bianca del cilindro centrale degli alberi che attacca.\nCommestibilit\u00e0.\nCommestibile da giovane, in et\u00e0 diventa immangiabile perch\u00e9 legnoso.\nEtimologia.\nDal latino \"hispidus\" = ispido, irsuto, per l'aspetto villoso del suo cappello."}
{"id": "381583", "revid": "174925", "url": "https://it.wikipedia.org/wiki?curid=381583", "title": "Polipropilene", "text": "Il polipropilene (o polipropene, abbreviato in PP) \u00e8 un polimero termoplastico che pu\u00f2 mostrare diversa tatticit\u00e0. Il prodotto pi\u00f9 interessante dal punto di vista commerciale \u00e8 quello isotattico: \u00e8 un polimero semicristallino caratterizzato da un elevato carico di rottura, una bassa densit\u00e0, una buona resistenza termica e all'abrasione.\nLa densit\u00e0 del polipropilene isotattico \u00e8 di 900\u00a0kg/m\u00b3 e il punto di fusione \u00e8 spesso oltre i 165\u00a0\u00b0C. Le propriet\u00e0 chimiche, determinate in fase di produzione, comprendono la stereoregolarit\u00e0, la massa molecolare e l'indice di polidispersione. Il prodotto atattico si presenta invece come un materiale dall'aspetto gommoso, e ha scarso interesse commerciale (\u00e8 stato usato solo come additivo).\nStoria: produzione e catalisi.\nNel 1953 Karl Ziegler scopr\u00ec che una miscela di TiCl4 e AlEt3 (alluminio trietile) catalizzano la polimerizzazione dell'etilene a dare il polietilene. Giulio Natta not\u00f2 immediatamente che tale catalizzatore non era utilizzabile per la produzione di polimeri del propilene: con il catalizzatore di Ziegler si ottenevano solo oligomeri del propilene ad elevato contenuto di prodotto atattico.\nNel 1954 Giulio Natta e Karl Ziegler scoprirono che una resa elevata di polipropilene isotattico si ottiene con una miscela di TiCl3 cristallino e AlEt2Cl (Dietil Alluminio Cloruro, DEAC). Peculiarit\u00e0 del cristallo di titanio tricloruro \u00e8 la presenza di centri metallici in coordinazione ottaedrica ma con insaturazioni della sfera di coordinazione; il propilene \u00e8 in grado di coordinarsi ai centri metallici attraverso queste lacune, e di polimerizzare in maniera stereospecifica a dare polipropilene isotattico. Un meccanismo ipotizzato, ancora oggi ritenuto il pi\u00f9 fondato, fu proposto da Cossee e da Arlman nel 1964.\nLa produzione venne iniziata dall'industria italiana Montecatini (poi Montedison, in particolare assunse particolare rilevanza lo stabilimento presso il polo petrolchimico di Ferrara, e riscosse un ampio successo.\nDopo accurato lavaggio per eliminare eventuali residui di catalizzatore rimasti inclusi nel prodotto (tali ceneri possono dare problemi di corrosione negli impianti dell'acquirente e produttore di oggetti in polipropilene), la resa del catalizzatore di Natta risultava di 4\u00a0kg di prodotto per grammo di catalizzatore. Con il catalizzatore sopra citato, inoltre, il 92% del prodotto \u00e8 costituito da polipropilene isotattico; tale percentuale poteva essere aumentata estraendo il prodotto atattico in eptano bollente. Il prodotto finale sotto forma di polvere, cos\u00ec pulito, viene estruso in pallottole (pellet).\nNel 1971 la Solvay sviluppa un nuovo catalizzatore a base di TiCl3 macinato in presenza di un etere altobollente (dibutiletere). Una elevata resa del catalizzatore (circa 16\u00a0kg di polipropilene per grammo di catalizzatore) fu ricondotta all'azione dell'etere, che essendo una base di Lewis disattiva alcune specie presenti sul cristallo di TiCl3 potenzialmente dannose all'attivit\u00e0 catalitica. Inoltre l'indice isotattico sale al 96%, rendendo inutile il processo di purificazione dall'atattico con notevole miglioramento dell'attivit\u00e0 produttiva.\nSolo 4 anni dopo viene prodotto un nuovo catalizzatore a base di TiCl3 supportato su MgCl2, che si rivela un ottimo supporto avendo una struttura cristallina quasi identica a quella del TiCl3. Il catalizzatore \u00e8 additivato con benzoato di (2-etil) esile in qualit\u00e0 di base di Lewis. Le elevatissime rese (325\u00a0kg di PP / g di catalizzatore) rendono superflua addirittura la rimozione delle ceneri catalitiche, mentre si ripropone il problema della rimozione dell'atattico (indice isotattico = ~92%). La sostituzione, nel 1981, del benzoato con uno ftalato permette la produzione di polipropilene avente indice isotattico pari al 97%, mentre l'attivit\u00e0 catalitica oscilla fra 600 e 1300\u00a0kg/g.\nCondizioni di reazione e impianto.\nIl propilene proviene dal cracking di raffineria e deve essere purificato da residui di acqua, ossigeno, monossido di carbonio e composti solforati che possono avvelenare il catalizzatore. Il processo avviene a 60-70\u00a0\u00b0C e 10 atm di pressione. La reazione \u00e8 esotermica e l'ambiente di reazione \u00e8 raffreddato da serpentine e dal monomero di alimentazione (\u0394H = 2500 kJ\\kg).\nIl propilene non reagito viene quindi rimosso e riciclato. Il prodotto isotattico viene recuperato per centrifugazione, mentre il solvente di reazione dovrebbe contenere il prodotto atattico in soluzione. Il prodotto isotattico viene quindi asciugato e additivato da stabilizzanti prima di essere esposto all'aria (la polvere \u00e8 sensibile all'ossidazione atmosferica). La polvere viene quindi estrusa in pellet.\nLe recenti scoperte fatte dalla sonda Cassini su Titano, una grande luna di Saturno, hanno rilevato nel 2013 la presenza di propilene e di polipropilene e di altri idrocarburi della stessa famiglia e contenenti 3 atomi di carbonio nell'atmosfera del satellite. La notizia, apparentemente marginale e di scarso valore, in realt\u00e0 svela l'esistenza in natura di una \"chimica organica del freddo\" in grado di creare polimeri complessi con procedimenti alternativi al cracking e ancora totalmente ignoti.\nApplicazioni.\nIl polipropilene ha conosciuto un grande successo nell'industria della plastica: molti oggetti di uso comune, dagli zerbini agli scolapasta per fare alcuni esempi, sono fatti di polipropilene. Altri esempi di utilizzo del polipropilene sono: i cruscotti degli autoveicoli ed i paraurti, i tappi e le etichette delle bottiglie di plastica, le reti antigrandine, le custodie dei CD, le capsule del caff\u00e8, i bicchierini bianchi di plastica per il caff\u00e8.\nPolipropilene per uso tessile.\nAlcune societ\u00e0 del gruppo Montedison producevano polipropilene per uso tessile in forma di fiocco, chiamato commercialmente \"Meraklon\" e in forma di filo continuo, normalmente usato per la fabbricazione di tappeti e di moquette, con il nome commerciale di \"Neofil\".\nBottale in polipropilene.\nApplicando le funzionalit\u00e0 e le caratteristiche di questo materiale al mondo della conceria, negli anni novanta Mario Serrini invent\u00f2 il primo bottale in polipropilene e, negli anni successivi, si adoper\u00f2 per perfezionarne l'aspetto tecnico e il rendimento in ambito conciario.\nLe caratteristiche tipiche del polipropilene omopolimero (PPH) in lastre utilizzato per la costruzione dei bottali per la concia sono le seguenti:\nI bottali in polipropilene risultano particolarmente adatti per processi innovativi che non possono essere gestiti da bottali tradizionali. In particolare:\nNonostante gli evidenti vantaggi del calcinaio ossidativo (fiore pi\u00f9 fine e pulito, vantaggi ambientali con relativi minori costi, maggior sicurezza per i lavoratori), non ha mai trovato una vera applicazione industriale per i limiti derivanti dall'uso dei bottali tradizionali in legno o acciaio inox.\nAltri usi.\nIl polipropilene \u00e8 usato anche come isolante per cavi elettrici, in alternativa al cloruro di polivinile, per cavi di tipo LSOH in ambienti a bassa ventilazione, come ad esempio le gallerie: la caratteristica del polipropilene di emettere meno fumi ed alogeni tossici, i quali ad alte temperature possono produrre sostanze acide, lo rende particolarmente indicato per questo impiego.\nInoltre il polipropilene viene usato per produrre reti per zanzariere plissettate.\nL'uso del polipropilene si \u00e8 esteso a vari campi dell'industria; un esempio importante \u00e8 la produzione dei tubi per acqua e gas. Il PP ha recuperato rispetto al PE (polietilene) come materia prima per la costruzione di tubazioni per trasporto di acqua e gas in pressione e non: il motivo \u00e8 da ricercare nelle maggiori performance chimiche e soprattutto meccaniche del PP rispetto al PE.\nUn altro utilizzo del polipropilene \u00e8 la costruzione di aeromodelli dinamici che conferiscono al velivolo una leggerezza unica.\nOggi sono prodotti in PP un numero elevato di oggetti e componenti da costruzione.\nElapor.\nL'Elapor \u00e8 il nome commerciale del polipropilene espanso. \u00c8 un materiale simile al polistirolo espanso, ma dotato di elevata elasticit\u00e0 meccanica. Resistente al cianoacrilato, \u00e8 molto usato nell'edilizia e negli ultimi anni nel modellismo, a causa della peculiare caratteristica di essere in grado di riprendere la forma originale se immerso in acqua bollente. Questa caratteristica lo ha reso utile in particolare nei modellini di aeromobili, i quali sono spesso soggetti a urti o danneggiamenti."}
{"id": "381584", "revid": "125824075", "url": "https://it.wikipedia.org/wiki?curid=381584", "title": "Stati per PIL (nominale)", "text": "Questa voce include tre liste di stati del mondo ordinate per il loro Prodotto Interno Lordo (PIL) nominale. In questa lista sono presenti anche le stime del PIL mondiale e, laddove presente nelle fonti, il PIL di regioni e territori autonomi (indicati in corsivo), nonch\u00e9 il PIL aggregato di 3 gruppi di paesi: l'Unione Europea, i paesi che adottano l'euro e le maggiori economie mondiali (i paesi del G7).Per PIL si intende il valore di tutti i prodotti finiti e servizi prodotti in uno stato in un dato anno. Per nominale si intende che le stime qui presentate si basano sui valori di mercato correnti, convertiti al dollaro statunitense al tasso di cambio ufficiale.I dati sono espressi in milioni di dollari statunitensi. Le informazioni provengono da:\nI dati, puramente indicativi e non attendibili, sono relativi ad anni precedenti, forniti da CIA e Banca Mondiale.\nI valori \"in corsivo\" sono dati stimati per l'anno 2013-2014, approvati dal Fondo Monetario Internazionale, mentre l'Unione europea, la Zona Euro e il Gruppo del G7 non sono in grassetto poich\u00e9 sono entit\u00e0 sovranazionali."}
{"id": "381587", "revid": "1573940", "url": "https://it.wikipedia.org/wiki?curid=381587", "title": "Sha Tau Kok", "text": "Il fiume Sha Tau Kok (Cinese: \u6c99\u982d\u89d2\u6cb3; Hanyu Pinyin: \"Sh\u0101t\u00f3uji\u01ceo H\u00e9\") \u00e8 un fiume vicino alla citt\u00e0 di Sha Tau Kok, nel nordest di Hong Kong e insieme al fiume Shenzhen, \u00e8 il confine naturale tra Hong Kong e la terraferma."}
{"id": "381589", "revid": "1305772", "url": "https://it.wikipedia.org/wiki?curid=381589", "title": "Soldier (Iggy Pop)", "text": "Soldier \u00e8 un album studio del 1980 di Iggy Pop. Questo \u00e8 il quarto album di Iggy Pop come solista.\nNel 2000 \u00e8 stata stampata una versione rimasterizzata su CD dalla Buddha Records contenente due tracce inedite."}
{"id": "381590", "revid": "287204", "url": "https://it.wikipedia.org/wiki?curid=381590", "title": "Trametes versicolor", "text": "Il Trametes versicolor (L.:Fr.) Pil\u00e0t \u00e8 una Polyporacea a mensola dal carpoforo variopinto; \u00e8 una specie molto comune in Europa ed in tutto il resto del mondo, nota per la variabilit\u00e0 del suo colore da cui il nome \"versicolor\".\nNon \u00e8 infrequente osservarlo su ceppi di legno destinati alla coltivazione del ben noto Pioppino.\nDescrizione della specie.\nCorpo fruttifero.\nSessile, coriaceo, solitamente raggruppato in vari individui a mensole sovrapposte; superficie vellutata, poi liscia con l'et\u00e0, di colore variabile, concentricamente zonata di nero-verdastro, grigio-bluastro, grigio-bruno od ocra-ruggine, con margine bianco o crema.\nTubuli.\nBrevi, bianchi, poi giallastri a secco.\nPori.\nPiccolissimi, circolari o angolosi, bianchi, giallastri o bruno-chiari.\nCarne.\nSottile, coriacea, biancastra.\nSpore.\n6,5-8,5 x 1,5-2,5 \u00b5m, cilindriche o appena arcuate, ocra-crema in massa, lisce, con apice evidente.\nHabitat.\nMolto comune. Cresce tutto l'anno, su tronchi e ceppi morti o vivi di latifoglie e pi\u00f9 raramente di conifere,\u00e8 un parassita secondario agente di carie bianca fibrosa.\nCommestibilit\u00e0.\nSenza valore alimentare.&lt;br&gt;\nNon commestibile perch\u00e9 legnoso.\nPu\u00f2 essere masticato a mo' di chewing gum perch\u00e9 di sapore gradevole ma non va ingerito in quanto indigesto.\nEtimologia.\nDal latino \"versicolor\", di colore variabile, per la variabilit\u00e0 dei suoi colori.\nCuriosit\u00e0.\nFungo studiato dalla comunit\u00e0 scientifica per alcune sue propriet\u00e0 anticancerogene.\nSpecie simili.\n\u00c8 confondibile con la \"Bjerkandera adusta\" con la quale condivide l'habitat oppure con \"Pseudotrametes gibbosa\"."}
{"id": "381591", "revid": "767487", "url": "https://it.wikipedia.org/wiki?curid=381591", "title": "Lust for Life (album Iggy Pop)", "text": "Lust for Life \u00e8 il secondo album in studio del cantante statunitense Iggy Pop, pubblicato il 29 agosto 1977 dalla RCA Records.\nDescrizione.\nLe sessioni di registrazione di \"Lust for Life\" si svolsero dopo la fine del tour di promozione all'album precedente \"The Idiot\", che si era concluso il 16 aprile 1977. Riguardo al disco, a posteriori Pop dichiar\u00f2: \u00abIo e David eravamo decisi a registrare quell'album in maniera molto veloce, cosa che facemmo, mixaggio compreso, in appena otto giorni, e dato che l'avevamo fatto cos\u00ec velocemente, ci avanzarono un sacco di soldi, che ci dividemmo\u00bb.\nBowie, Pop e l'ingegnere del suono Colin Thurston produssero \"Lust for Life\" sotto lo pseudonimo \"Bewlay Bros.\" (nome ispirato alla traccia finale del disco di Bowie \"Hunky Dory\"). Le sedute ebbero luogo all'Hansa Studio by the Wall di Berlino ovest e videro la presenza di Ricky Gardiner e Carlos Alomar alla chitarra con Hunt e Tony Sales alla batteria e al basso rispettivamente. Con Bowie alla tastiera e ai cori, il gruppo includeva tre quarti dei futuri Tin Machine. La foto di copertina \u00e8 opera di Andy Kent, autore anche di quella di \"The Idiot\".\nLa prima traccia del disco, \"Lust for Life\", ha riacquistato successo dopo essere stata utilizzata nel film \"Trainspotting\" del 1996. In seguito \u00e8 stata invece inserita alla posizione 149 della classifica delle 500 migliori canzoni secondo Rolling Stone."}
{"id": "381595", "revid": "287204", "url": "https://it.wikipedia.org/wiki?curid=381595", "title": "Lenzites betulina", "text": "Lenzites betulina (L.) Fr. \u00e8 una specie di funghi.\nDescrizione della specie.\nCorpo fruttifero.\nSessile, duro o coriaceo, a forma di mensola a ventaglio o semicircolare; superficie irregolare, solcata concentricamente e zonata, biancastra, grigia o bruna, ricoperta da fine peluria a sfumatura verdastra.\nLamelle.\nFitte, coriacee, biforcate, anastomizzate vicino al margine, di colore giallo-paglierino o grigiastre.\nCarne.\nBianca, dura, coriacea, cotonosa.\nSpore.\n4-6 x 1,5-2,0 \u00b5m, lisce, ialine, cilindriche o subcilindriche, bianche in massa.\nHabitat.\nCresce su legno vivo o morto di latifoglie, in tutto l'anno.\nCommestibilit\u00e0.\nNon commestibile, perch\u00e9 a carne legnosa.\nEtimologia.\nDal latino \"betulinus\" = della betulla, per il suo habitat preferenziale.\nSinonimi e binomi obsoleti.\nMoltissimi i sinonimi inerenti a questa specie, come qui di seguito riportato."}
{"id": "381598", "revid": "1943251", "url": "https://it.wikipedia.org/wiki?curid=381598", "title": "Guerre indiane", "text": "La locuzione guerre indiane \u00e8 il nome usato dagli storici nordamericani per descrivere la lunga serie di conflitti armati che contrapposero i nativi americani ai governi e ai coloni europei, e successivamente alle autorit\u00e0 degli Stati Uniti d'America e del Canada britannico, nonch\u00e9 marginalmente del Messico.\nAlcune delle guerre furono provocate da una serie di paralleli atti legislativi, come l'Indian Removal Act, unilateralmente promulgate da una delle parti e potenzialmente considerabili alla stregua di guerra civile.\nLe guerre, che spaziarono dalla colonizzazione europea dell'America del XVIII secolo fino al massacro di Wounded Knee 1890 e alla parallela conclusione dell'epopea USA della \"frontiera\", risultarono complessivamente nella conquista, nella decimazione, nell'assimilazione delle nazioni indiane, e nella deportazione di svariate migliaia di persone nelle riserve indiane. \nA est del Mississippi (1775 - 1842).\nQueste guerre furono combattute originariamente dagli appena istituiti Stati Uniti contro i nativi americani e durarono fino a poco dopo la guerra messicano-statunitense.\nGuerra d'indipendenza.\nLa rivoluzione americana inglob\u00f2 in realt\u00e0 due guerre parallele: mentre dal lato est la ribellione era rivolta contro il dominio britannico, quella a ovest fu puramente una \"guerra indiana\". Appena dopo la proclamazione d'indipendenza gli Stati Uniti erano in competizione con i britannici in un gioco di alleanze con le varie trib\u00f9 di nativi dislocate a est del fiume Mississippi. L'interesse statunitense verso un'espansione occidentale, il quale si scontrava con l'atteggiamento pi\u00f9 pacifico dimostrato dai britannici, non fu comunque la motivazione principale che favor\u00ec lo scoppio della guerra. Alcune trib\u00f9 si unirono alla causa britannica nella speranza di ottenere in cambio un aiuto per arrestare l'espansione statunitense. \nVi furono anche casi nei quali la rivoluzione americana risvegli\u00f2 una vera e propria guerra civile interna alle singole comunit\u00e0 indiane, come per esempio nella confederazione irochese, nella quale i gruppi non condividevano le stesse simpatie riguardo alla parte dalla quale schierarsi. La confederazione, chiamata anche con il nome di \"Sei Nazioni\", vedeva gli Oneida e i Tuscarora dalla parte statunitense e gli altri quattro gruppi con gli inglesi. La rivoluzione in conclusione port\u00f2 gli irochesi a uno scontro intestino che da tempo si era cercato di evitare. Le parti sconfitte (anche le trib\u00f9 che avevano supportato gli statunitensi) subirono ampie perdite territoriali. La \"Corona inglese\" comunque aiut\u00f2 i nativi rimasti senza terra ricompensandoli con la riserva di Grand River in Canada. Anche i Cherokee, come altre trib\u00f9, subirono una scissione interna tra un gruppo neutrale (o pro-americano) e uno anti-americano, al quale gli statunitensi si riferirono con il nome di Chickamauga.\nTra i maggiori scontri si ricorda la battaglia del fiume Keownee nella Carolina del Sud, combattuta nel luglio 1776 e vinta dagli anglo-irochesi. Nel 1779, nel tentativo di fermare le continue incursioni nella zona nord di New York, venne organizzata la spedizione di Sullivan la quale risult\u00f2 essere la pi\u00f9 grande organizzata fino a quel momento e si concluse con la distruzione di pi\u00f9 di quaranta villaggi irochesi. L'effetto desiderato per\u00f2 non si verific\u00f2: da quel momento infatti l'azione degli indiani divenne ancora pi\u00f9 determinata.\nI nativi in seguito rimasero alquanto allibiti nell'apprendere che, dopo il trattato di Parigi del 1783, gli \"alleati\" britannici cedettero una grande parte del territorio indiano agli statunitensi senza nemmeno dargliene avviso. Gli statunitensi inizialmente trattarono i nativi e il loro territorio come una nazione conquistata ma in seguito questo atteggiamento fu difficile da imporre dato che in realt\u00e0 l'acquisizione era avvenuta sulla carta e non sul campo di battaglia. Le mire espansionistiche non vennero comunque abbandonate e il nuovo governo statunitense pens\u00f2 di raggiungere l'obiettivo con una politica basata sull'acquisizione territoriale tramite trattati. I singoli stati e i relativi coloni si trovarono spesso in disaccordo con questo tipo di tattica e quelle che seguirono furono nuovamente scene di guerra.\nGuerre chickamauga.\nLe guerre chickamauga furono una serie continua di conflitti che iniziarono con il coinvolgimento dei Cherokee nella rivoluzione americana e si prolungarono fino al tardo 1794 con la vittoria americana di Fort Miami del 21 agosto dello stesso anno. Chickamauga era il nome con il quale venivano identificate le trib\u00f9 che seguirono il capo-condottiero Dragging Canoe verso sud-ovest nell'area dell'attuale Chattanooga, in Tennessee. I primi luoghi a essere soggetti agli attacchi indiani furono le colonie lungo i fiumi Watauga, Holston e Nolichucky, la vallata di Carter nel nord-est del Tennessee cos\u00ec come altri insediamenti nel Kentucky, in Virginia, in Carolina e in Georgia. La tipologia degli attacchi spaziava dalle piccole incursioni di qualche gruppo di guerrieri a vere e proprie campagne composte da 500 a oltre 1.000 combattenti.\nLe campagne condotte da Dragging Canoe e dal suo successore John Watts vennero spesso condotte congiuntamente a quelle del nord-ovest. La risposta armata dei coloni vide la completa distruzione di villaggi cherokee, senza riportare comunque un elevato numero di perdite da ambo le parti. Le guerre continuarono fino al trattato di Tellico Blockhouse nel 1794. Cui segu\u00ec nel 1795 il trattato per il quale le trib\u00f9 native dei 13 stati americani furono internate nelle riserve. Tuttavia gruppi nativi si dettero alla macchia e le bande dei Creek di Lancia Rossa, continuarono la loro guerriglia, arrivando a massacrare 513 coloni europei il 30 agosto 1813 presso Fort Mims, finch\u00e9 furono sterminati a Talladega dal generale Jackson e definitivamente annientati a Horseshoe sul fiume Tallapoosa nel 1813.\nGuerra indiana del Nord-Ovest.\nLa cosiddetta ordinanza del Nord-Ovest del 1787 riorganizz\u00f2 ufficialmente il territorio nord-occidentale in relazione agli insediamenti bianchi, i quali avevano gi\u00e0 cominciato a riversarsi nella regione. La resistenza indiana provoc\u00f2 violenti scontri e l'amministrazione del presidente George Washington organizz\u00f2 delle spedizioni armate atte a sedare le insurrezioni dei nativi. La guerra conseguente, che prosegu\u00ec praticamente senza soluzione di continuit\u00e0 dopo la rivoluzione, fu detta anche \"guerra di Piccola Tartaruga\", dal nome del capo miami che fu uno dei protagonisti e vide il consolidarsi di una grande alleanza indiana, formata principalmente, oltre che dagli stessi Miami, da Shawnee, Lenape e Ottawa, che sconfisse le armate condotte dai generali Josiah Harmar e Arthur St. Clair. Questa fu la pi\u00f9 grande sconfitta mai inflitta dai nativi agli statunitensi.\nSi tent\u00f2 la via della negoziazione, ma i nuovi confini proposti dalla confederazione condotta dagli Shawnee risultarono inaccettabili per gli statunitensi, i quali inviarono una seconda spedizione condotta questa volta dal generale Anthony Wayne. Aspettando un aiuto britannico che non arriv\u00f2 mai, i nativi americani vennero sconfitti nella battaglia di Fallen Timbers nel 1794, e l'anno seguente furono obbligati ad accettare il trattato di Greenville, cedendo cos\u00ec i territori corrispondenti all'odierno Ohio e a una parte dell'Indiana agli Stati Uniti.\nLa guerra di Tecumseh, la guerra anglo-americana del 1812 e la guerra creek.\nL'erosione del territorio indiano da parte statunitense crebbe velocemente dopo il trattato di Greenville, tanto da destare un serio allarme nelle comunit\u00e0 amerindie. Nel 1800 William Henry Harrison divenne governatore dell'Indiana e sotto la direzione di Thomas Jefferson diede inizio ad una politica aggressiva avente come scopo l'acquisizione dei diritti sulle terre indiane. La resistenza all'espansione statunitense trov\u00f2 espressione in due fratelli Shawnee, Tecumseh e Tenskwatawa, i quali si fecero promotori di un'unione tra varie trib\u00f9 con l'intento di arrestare la vendita di territori da parte dei capi trib\u00f9 indiani.\nNel 1811, mentre Tecumseh si trovava nel sud cercando di reclutare alleati tra i Creek, i Cherokee e i Choctaw, Harrison attacc\u00f2 la confederazione dei nativi americani sconfiggendo Tenskwatawa e i suoi seguaci a Tippecanoe. La speranza degli statunitensi, i quali credevano che la recente sconfitta avesse posto fine alla resistenza, fu vanificata dal fatto che Tecumseh opt\u00f2 per un'alleanza con i britannici, che a breve, nel 1812, sarebbero entrati in guerra con gli Stati Uniti.\nEsattamente come la rivoluzione, sul fronte occidentale la guerra anglo-americana del 1812 coinvolse pesantemente i nativi. Gli americani risultarono vittoriosi sul fronte ovest e Tecumseh perse la vita per mano dell'esercito di Harrison durante la battaglia del Thames, la quale mise fine alla resistenza nel nord-ovest. Cominciata praticamente senza soluzione di continuit\u00e0, la guerra creek (1813-1814) nacque come una guerra civile all'interno della nazione omonima e solo in seguito divenne parte del grande scenario di battaglie relative all'espansione statunitense.\nIn seguito, nel 1818, la prima guerra Seminole fu in qualche modo una continuazione della guerra creek ed ebbe come esito l'annessione della Florida da parte degli Stati Uniti nel 1819.\nL'Atto di rimozione.\nUno dei risvolti delle precedenti guerre fu l'approvazione del cosiddetto Atto di rimozione degli indiani nel 1830, firmato dal presidente Andrew Jackson. Questo atto non previde una reale \"rimozione\" di alcun nativo ma autorizz\u00f2 la negoziazione di trattati aventi come obiettivo lo scambio delle terre indiane orientali con quelle statunitense occidentali, recentemente acquisite con l'accordo sulla Louisiana. Ci\u00f2 che spinse primariamente verso una politica di questo tipo fu il fatto che sia i britannici sia gli spagnoli stavano reclutando e armando dei nativi americani all'interno dei confini statunitensi\nAltri atti similari vennero in seguito firmati e la maggior parte dei nativi, seppur pacifici e riluttanti, dovettero accettare con amara rassegnazione i relativi trattati. Ovviamente altri gruppi preferirono una reazione ed entrarono in guerra proprio per fermare l'incremento di questi trattati territoriali generando cos\u00ec due guerre di breve durata (quella Black Hawk del 1832 e quella Creek del 1836) e una invece pi\u00f9 lunga e dispendiosa quale fu la seconda guerra seminole (1835-1842).\nA ovest del Mississippi (1823 - 1890).\nCos\u00ec come a oriente, l'espansione dei coloni nelle grandi pianure e nelle alture occidentali cre\u00f2 dei dissidi con le popolazioni di nativi. Molte trib\u00f9, dagli Ute del Gran Bacino ai Nez Perce dell'Idaho, combatterono, ma coloro che opposero la resistenza pi\u00f9 tenace all'espansione colonica furono i Sioux a nord e gli Apache a sud-ovest. Condotti da capi guerrieri risoluti, come Nuvola Rossa (Red Cloud) o Cavallo Pazzo (Tashunka Witko in lingua dakota), i Sioux erano particolarmente abili nelle battaglie a cavallo; neofiti della vita nelle pianure, provenendo dalla regione dei Grandi Laghi, impararono a domare e a montare i cavalli e da quel momento si mossero verso ovest sconfiggendo ogni trib\u00f9 incontrata sul proprio cammino diventando cos\u00ec temibili ed esperti guerrieri.\nGli Apache invece praticavano l'arte della guerra prevalentemente in zone desertiche e in presenza di canyon. La loro economia veniva integrata principalmente con delle razzie a scapito dei villaggi vicini.\nIl Texas.\nNegli anni 50 del XVIII secolo i nativi delle grandi pianure arrivarono in Texas e gli scontri con i nuovi arrivati, i coloni europei, non tardarono a svilupparsi. Un gran numero di anglo-americani raggiunsero il Texas intorno al terzo decennio del XIX secolo e da quel momento, per circa cinquant'anni, cominci\u00f2 una serie di confronti armati che videro opposti principalmente i Texani e i Comanche.\nLa prima battaglia degna di nota fu quella del cosiddetto massacro di Fort Parker nel 1836, nella quale un gruppo di Comanche, Kiowa, Wichita e Lenape attacc\u00f2 i coloni stabilitisi nel forte. Nonostante il relativamente basso numero di bianchi che persero la vita l'assalto dest\u00f2 una vampata di rabbia generalizzata contro i nativi principalmente dovuta al rapimento durante l'assalto di Cynthia Ann Parker.\nLa Repubblica del Texas guadagn\u00f2 la propria sovranit\u00e0 dopo la guerra messicana e il governo, sotto la direzione del presidente Sam Houston, cominci\u00f2 una nuova politica di cooperazione con i Comanche e i Kiowa. Ironicamente, dato che Houston visse per un periodo con i Cherokee, questi ultimi sembrarono essersi schierati con il Messico per combattere la nuova e inesperta repubblica texana. Ad ogni modo, Houston risolse il conflitto senza ricorrere alle armi, rifiutandosi di credere che i Cherokee avessero potuto attaccare il suo governo.\nL'amministrazione di Mirabeau Bonaparte Lamar, che segu\u00ec quella di Houston, attu\u00f2 una politica decisamente differente nel rapporto con i nativi americani. Sotto Lamar la repubblica texana tent\u00f2 di trasferire i Cherokee pi\u00f9 a ovest e riusc\u00ec alla fine ad avere la meglio. Una serie di battaglie avvenne in seguito al tentativo di deportare i Comanche e i Kiowa. La prima fu la \"battaglia\" di Council House dove, durante un colloquio di pace, vennero sequestrati e uccisi, avendo opposto resistenza, alcuni capi Comanche, il che port\u00f2 anche alla grande incursione del 1840 e alla battaglia di Plum Creek.\nL'amministrazione di Lamar rimase famosa per la sua politica costosa e fallimentare: nei quattro anni di gestione i costi per le guerre sostenute superarono le entrate annuali. Segu\u00ec un nuovo governo Houston che riprese una politica diplomatica e assicur\u00f2 al Texas una serie di trattati con tutte le trib\u00f9 native dell'area, Comanche compresi.\nNel 1846 il Texas si aggreg\u00f2 all'Unione e gli anni che andarono dal 1856 al 1858 furono particolarmente sanguinosi sulla frontiera texana con lo spostamento dei coloni all'interno della terra Comanche, la Comancheria. Gli scontri che posero fine alla vitalit\u00e0 del popolo Comanche furono la Battaglia di Little Robe Creek e la spedizione di Antelope Hills nel 1858, le quali rappresentarono un colpo violento proprio nel cuore della Comancheria.\nLe battaglie tra i coloni e i nativi americani continuarono e nel 1860, durante la Battaglia di Pease River, le milizie texane distrussero un campo indiano scoprendo in seguito di aver ricatturato Cynthia Ann Parker, la ragazzina che era stata in precedenza, nel 1836, rapita dai Comanche. Cyntha torn\u00f2 quindi a vivere con la famiglia Parker ma perse i suoi figli, uno dei quali, Quanah Parker, divenne in seguito un capo trib\u00f9 e dopo la Prima Battaglia di Adobe Walls dovette arrendersi alla schiacciante superiorit\u00e0 bellica del governo federale e, nel 1875, stabilirsi in una riserva nel sud-ovest dell'Oklahoma.\nLe Grandi Pianure.\nIl conflitto tra bianchi e indiani continu\u00f2 anche durante la guerra di secessione. La guerra di Piccolo Corvo del 1862 (chiamata anche \"Rivolta Sioux del 1862\") fu il primo grande scontro tra gli Stati Uniti e i Sioux. Dopo sei settimane di battaglie nel territorio del Minnesota, condotte per la maggior parte da capo T\u02bfaoyate Duta (Piccolo Corvo), si potevano registrare pi\u00f9 di 500 morti tra soldati e coloni statunitensi.\nIl numero di Sioux morti nella rivolta rimane non documentato, ma dopo la guerra 303 nativi furono accusati di assassinio e rapina dai tribunali statunitensi e successivamente condannati a morte. Molte di queste condanne vennero commutate, ma il 26 dicembre 1862 a Mankato, in Minnesota, si and\u00f2 a consumare quella che a oggi rimane la pi\u00f9 grande esecuzione di massa nella storia degli Stati Uniti, con l'impiccagione di 38 Sioux.\nNel 1864 invece avvenne una delle battaglie indiane maggiormente degne di infamia, denominata non a caso il Massacro di Sand Creek. Il tutto ebbe inizio quando una milizia locale attacc\u00f2 un villaggio Cheyenne e Arapaho situato nel sud-est del Colorado e uccise e mutil\u00f2 indistintamente uomini donne e bambini. Gli indiani di Sand Creek erano stati rassicurati dal governo degli Stati Uniti che avrebbero vissuto tranquillamente nella loro area ma ci\u00f2 che caus\u00f2 il massacro fu il crescente odio bianco nei confronti dei nativi. I successivi congressi diffusero un appello pubblico contro altri simili carneficine nei confronti degli indiani, ma esso non fece presa nel popolo.\nMa il massacro degli Cheyenne di Motavato (\"Caldaia Nera\") a Sand Creek il 29 novembre 1864 ad opera degli uomini del colonnello Chivington, provocarono reazioni di vendetta, e Coda Chiazzata, coadiuvato principalmente dallo Sichangu Nomkahpa (\"Due Colpi\") e dall'Oglala Palani Wicakte (\"Uccisore-di-Pawnee\"), ma anche dall'Hunkpapa Tatanka Yotanka (\"Toro Seduto\"), scaten\u00f2 i Teton lungo il Platte River, e attaccando sanguinosamente le truppe statunitensi nel territorio, affidate prima al gen. Robert B. Mitchell e poi al gen. Patrick E. Connor. Le trattative iniziate a Fort Laramie nella primavera 1866 si conclusero con la stipulazione del Trattato di Laramie del 27 giugno 1866.\nNel 1875 l'ultima vera guerra sioux scoppi\u00f2 quando la corsa all'oro nel Dakota arriv\u00f2 alle Black Hills (Colline Nere), territorio sacro per i nativi americani. L'esercit\u00f2 statunitense non precluse ai minatori l'accesso alle zone di caccia Sioux, e inoltre quando venne chiamato ad attaccare delle bande indiane che stavano cacciando nella prateria, come loro concesso dai precedenti trattati, rispose immediatamente. Nel 1876 dopo vari incontri non conclusivi, il Generale George Armstrong Custer trov\u00f2 l'accampamento principale dei Lakota (altro nome dei Sioux occidentali) e dei loro alleati vicino al fiume Little Bighorn. Nella battaglia che prende il nome da questo fiume, Custer e i suoi uomini, i quali erano divisi dal resto della truppa, furono tutti uccisi dai nativi americani che vantavano una netta superiorit\u00e0 numerica nonch\u00e9 un vantaggio tattico dovuto alla precipitazione del generale statunitense.\nPi\u00f9 tardi, nel 1890, nella riserva settentrionale dei Lakota, a Wounded Knee nel Dakota del Sud, . Durante l'assalto vennero uccisi pi\u00f9 di 300 nativi americani, per la maggior parte anziani, donne e bambini. Tuttavia, gi\u00e0 molto prima di questo evento erano gi\u00e0 state eliminate le basi per la sussistenza sociale delle trib\u00f9 delle Grandi Pianure, con lo sterminio quasi completo dei bisonti negli anni 80, dovuto a una caccia indiscriminata.\nIl sud-ovest.\nI conflitti in quest'area spaziarono dal 1846 al 1895. Essi coinvolsero tutte le trib\u00f9 indiane, ad eccezione dei Pueblo, e per la maggior parte dei casi furono una continuazione della precedente guerra d'indipendenza messicana.\nPer vari decenni comunque le trib\u00f9 indiane rimasero coinvolte sia nei commerci sia nelle battaglie con i vari coloni stranieri finch\u00e9 il territorio del sud-ovest, comprendente gli attuali Colorado, California, Utah, Nevada, Wyoming e Nuovo Messico, venne conquistato dagli Stati Uniti a scapito dei messicani tra il 1848 e il 1850.\nSebbene le guerre Navajo e Apache siano le pi\u00f9 conosciute, non furono le uniche. La pi\u00f9 grande campagna statunitense nel sud-ovest coinvolse 5.000 soldati e costrinse, nel 1886, Geronimo e la sua banda di Apache ad arrendersi.\nLe perdite.\nBasandosi sulle stime di un censimento del 1894, lo studioso Russel Thornton ha estrapolato alcuni dati essenziali: in particolare, dal 1775 al 1890 almeno 53.500 nativi americani e 19.000 bianchi avrebbero perso la vita in atti di guerra, collettivi e individuali. La stima include anche donne, vecchi e bambini, poich\u00e9 i non-combattenti spesso perivano durante gli scontri di frontiera, e la violenza dei combattimenti non permetteva di risparmiare le vite dei civili. \u00c8 praticamente impossibile, secondo Thornton, calcolare il numero delle perdite dei nativi negli scontri precedenti al 1775 e nelle guerre intertribali determinate dall'intromissione degli Europei nei rapporti tra i nativi: \u00ab150.000? 250.000? 500.000? Non lo sappiamo. Basti dire che gli indiani americani subirono un ragguardevole decremento della popolazione a seguito delle guerre derivanti dall'arrivo e dalla colonizzazione degli Europei\u00bb.."}
{"id": "381600", "revid": "767487", "url": "https://it.wikipedia.org/wiki?curid=381600", "title": "The Idiot", "text": "The Idiot \u00e8 l'album di debutto come solista di Iggy Pop. \u00c8 uscito il 18 marzo 1977 per l'etichetta discografica RCA, prodotto da David Bowie.\nIl disco.\nLe atmosfere evocate in questo album di debutto sono malsane e decadenti. Iggy Pop trasmette il senso di alienazione e nichilismo dell'era industriale di fine anni settanta.\nProduzione.\nLa traccia d'apertura dell'album, \"Sister Midnight\", venne composta da Bowie, Pop, e dal chitarrista Carlos Alomar, e provata dal vivo durante il tour di \"Station to Station\" all'inizio del 1976. Nel luglio dello stesso anno, al termine del tour, Bowie e Pop si stabilirono al Ch\u00e2teau d'H\u00e9rouville, stesso luogo dove Bowie aveva registrato \"Pin Ups\" nel 1973 e dove avrebbe presto lavorato a \"Low\", e iniziarono a mettere insieme il materiale che avrebbe costituito \"The Idiot\". Allo Ch\u00e2teau incisero insieme al bassista Laurent Thibault, gestore dello studio, e al batterista Michel Santangeli.\nLe sedute di registrazione si protrassero in agosto negli studi Musicland di Monaco di Baviera, con il chitarrista Phil Palmer, che trov\u00f2 stimolante ma inquietante la collaborazione artistica con Bowie e Pop non vedendoli mai durante il giorno ma solo di notte come una sorta di \"vampiri\" moderni. Le sovraincisioni da parte della sezione ritmica abituale di Bowie formata da Carlos Alomar, Dennis Davis e George Murray, pi\u00f9 un missaggio finale da parte di Tony Visconti, ebbero luogo a Berlino agli Hansa Studio 1 (non, come spesso erroneamente riportato nel pi\u00f9 grande Studio 2 vicino al muro di Berlino). Data la scarsa qualit\u00e0 dei nastri dell'inciso, il lavoro di post-produzione fu, nelle parole di Visconti, \"pi\u00f9 un'opera di salvataggio che un missaggio creativo\".\nA causa degli ambigui e in alcuni casi inesistenti crediti sull'album, nel corso degli anni sono sorte delle questioni circa i reali contributi personali all'album. Anche se la credenza comune vuole che Pop scrisse i testi mentre Bowie compose le musiche sia pi\u00f9 o meno corretta, spesso i ruoli si invertivano. La foto di copertina del disco, ispirata all'opera \"Roquairol\" di Erich Heckel, viene spesso attribuita a Bowie, ma fu invece scattata da Andy Kent.\nContenuti.\nAll'epoca della sua pubblicazione, Iggy Pop descrisse \"The Idiot\" come un incrocio tra James Brown e i Kraftwerk. Il biografo di Bowie, David Buckley, defin\u00ec il disco \"funky e robotico\". L'influenza funk \u00e8 maggiormente riscontrabile in \"Sister Midnight\", basata su un riff di Carlos Alomar e sul testo edipico di Pop.\nPop, parlando di Bowie, descrisse l'influenza Krautrock di brani quali \"Nightclubbing\" come \"il mio commento su come era passare il tempo con lui ogni sera nei locali\". La traccia fu incisa una notte dopo che gli altri musicisti se ne erano andati dallo studio; Bowie suon\u00f2 la melodia al piano con l'ausilio di una vecchia drum machine come accompagnamento. Quando Pop si disse soddisfatto del risultato, Bowie protest\u00f2 dicendo che avevano bisogno di una vera batteria sul pezzo prima di poterlo ritenere completo. Pop insistette per tenere la drum machine, dicendo che era molto meglio. Iggy scrisse il testo in meno di dieci minuti, e Bowie gli sugger\u00ec il verso: \"\u00abwalking through the night like ghosts\u00bb\". Il riff della canzone \u00e8 stato descritto come una citazione nascosta della canzone \"Rock and Roll\" di Gary Glitter.\n\"China Girl\", originariamente intitolata \"Borderline\", narra la storia di un amore burrascoso ispirato a Kuelan Nguyen, partner del cantante-attore francese Jacques Higelin, che stava anch'egli incidendo allo Ch\u00e2teau d'H\u00e9rouville all'epoca. Lo \"\u00abShhh... \u00bb\" della protagonista della canzone, era una diretta citazione della Nguyen quando Pop una sera le aveva confessato i propri sentimenti. Altre canzoni presenti sull'album sono \"Funtime\", un pezzo proto-goth che Bowie disse a Pop di cantare \"come fosse Mae West\"; \"Dum Dum Boys\", un omaggio/lamento alla ex band di Pop, The Stooges, e \"Mass Production\", uno dei primi esempi di musica industrial elettronica."}
{"id": "381601", "revid": "122964858", "url": "https://it.wikipedia.org/wiki?curid=381601", "title": "Polydor Records", "text": "La Polydor Records \u00e8 un'etichetta discografica fondata a Lipsia nel 1913. Dal 2010 \u00e8 di propriet\u00e0 di Universal Music Group, con sede nel Regno Unito.\nUna filiale venne fondata dalla casa discografica tedesca Deutsche Grammophon Gesellschaft a Londra nel 1954. \nStoria.\nPolydor Records fu fondata a Lipsia il 2 aprile 1913 e registrata il 25 luglio 1914 (Nr. 316613) come sottomarca indipendente della Deutsche Grammophon Gesellschaft. Si trattava originariamente di un ramo indipendente della \"Polyphon-Grammophon-Konzern group\", utilizzato come etichetta di esportazione dal 1924. In seguito agli accordi di resa alla fine della seconda guerra mondiale, la DGG perse ogni diritto sul simbolo del cane e sul marchio \"Die Stimme seines Herrn\" (la voce del padrone) in favore della EMI.\nNei primi anni sessanta la Polydor mise sotto contratto, grazie a Bert Kaempfert, gli sconosciuti \"Tony Sheridan and the Beat Brothers\", il cui leader, Tony Sheridan fu uno dei primi collaboratori dei famosi Beatles, allora formati da John Lennon, Paul McCartney, George Harrison e Pete Best.\nNel 1972 la Polydor fu acquistata dalla Phonogram, proprietaria della casa discografica Philips, che si unirono, negli Stati Uniti, nel nuovo marchio Polygram, mentre in Europa per un altro decennio rimase invece la dizione Phonogram (mantenendo la distinzione tra le due etichette discografiche, la Philips e la Polydor).\nNegli anni ottanta, la Polydor continu\u00f2 la sua attivit\u00e0.\nNel decennio successivo, la Polydor rallent\u00f2 le sue operazioni americane, costringendo la Polygram a spostare molto del suo staff nel progetto Polygram Label Group, una specie di coordinamento per le sottolabels minori del gruppo Polygram.\nNel 1998 la Universal ha comprato la Polygram e tra le operazioni del nuovo colosso c'\u00e8 stato lo smantellamento delle operazioni oltreoceano della Polydor. In Europa, comunque, essa continua a essere attiva con buoni risultati, avendo artisti di successo come Kaiser Chiefs e Sophie Ellis-Bextor.\nLa Polydor in Italia.\nLe vicende della Polydor in Italia seguono una storia sostanzialmente diversa da quelle della casa madre per almeno tre decenni (come avveniva spesso in questi casi di multinazionali presenti sul mercato discografico italiano con aziende, in realt\u00e0, dotate di una certa autonomia).Nel periodo tra le due guerre mondiali i dischi Polydor erano distribuiti in Italia dalla Fonit; nel dopoguerra, fino al 1963, la Polydor fu distribuita dalla Siemens: ma all'inizio di quell'anno l'azienda decise di avere una presenza autonoma nella penisola, e decise quindi di coordinare le attivit\u00e0 con un'altra casa discografica che nello stesso periodo aveva programmato di entrare nel mercato italiano, l'olandese Philips.Quest'ultima casa discografica fino al 1957 era stata distribuita in Italia dalla Melchioni; da quell'anno fino al 1963 invece la distribuzione fu rilevata dalla Melodicon (casa discografica fondata da Manlio Baron), ma, come la Polydor, anche la Philips all'inizio del 1963 decise di creare degli uffici in Italia.Le due aziende, quindi, creando il marchio Phonogram, crearono degli uffici in via Benadir 14 a Milano, e nominarono Alain Trossat direttore artistico di entrambe le case discografiche che, seppure legate per quel che riguarda la distribuzione, mantennero l'autonomia per quel che riguarda il catalogo.Inoltre la Phonogram assunse la distribuzione per l'Italia di alcune case discografiche estere, come la Deutsche Grammophon e la RSO di propriet\u00e0 di Robert Stigwood.Tornando alla Polydor, la prima operazione conclusa da Trossat fu quella di mettere subito sotto contratto una giovane cantante emiliana che incideva per la Karim, Orietta Berti, che riscosse subito molto successo.Tra gli altri artisti pi\u00f9 rappresentativi della Polydor sono da citare Angelo Branduardi, Il Balletto di Bronzo, Umberto Balsamo, Zucchero e Caparezza\nI dischi pubblicati in Italia.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).Nel corso degli anni la numerazione del catalogo ha subito vari cambiamenti, mantenendo comunque all'interno di ogni standard la progressione numerica cronologica."}
{"id": "381607", "revid": "242316", "url": "https://it.wikipedia.org/wiki?curid=381607", "title": "The Adolescents", "text": ""}
{"id": "381610", "revid": "287204", "url": "https://it.wikipedia.org/wiki?curid=381610", "title": "Lentinellus cochleatus", "text": "\"Lentinellus cochleatus\" (Pers.) P. Karst., Bidr. K\u00e4nn. Finl. Nat. Folk 32: 247 (1879)\nDescrizione della specie.\nCappello.\nElastico, irregolarmente imbutiforme, 3\u201310\u00a0cm di diametro, margine involuto, lobato; cuticola fulvo-rossastra od ocra-rossastra.\nLamelle.\nFitte, ineguali, lungamente decorrenti, con taglio seghettato; biancastre e poi rosate.\nGambo.\nGeneralmente laterale od eccentrico, saldato alla base, elastico; rosso incarnato o bruno-rossastro.\nCarne.\nTenace, rossastra.\nSpore.\nGlobose, amiloidi, bianche in massa.\nHabitat.\nFruttifica a cespi, in estate-autunno, su tronchi o ceppaie di latifoglie.\nCommestibilit\u00e0.\nCommestibile, si consiglia di utilizzare solo esemplari molto giovani, perch\u00e9 coriaceo.\nNote.\nCome tutti i Lentinus ha le lamelle seghettate, caratteristica peculiare che lo distingue da altri funghi molto somiglianti.\nEtimologia.\nDal latino \"coclea\", chiocciola, per la forma del cappello."}
{"id": "381612", "revid": "287204", "url": "https://it.wikipedia.org/wiki?curid=381612", "title": "Polyporus squamosus", "text": "Il Polyporus squamosus (Huds.:Fr.) \u00e8 una specie molto conosciuta della famiglia delle Polyporaceae.\nPu\u00f2 essere sia parassita che saprofita, in quanto cresce indifferentemente su legno sia vivo che marcescente.\nDescrizione della specie.\nCappello.\nCarnoso, poi coriaceo, circolare o a forma di ventaglio; colore ocraceo-crema o giallo, coperto da scaglie o squame concentriche bruno-scure; 10\u201340\u00a0cm di apertura massima.\nTubuli.\nDecorrenti verso il gambo; bianchi e poi nocciola.\nPori.\nPiccoli, poi grandi, irregolari ed angolosi; da biancastri a bianco-gialli.\nGambo.\nEccentrico, grosso e corto, nerastro alla base.\nCarne.\nBianca, elastica e succulente nel carpoforo fresco, poi coriacea e legnosa.\nSpore.\nOblungo-ellittiche, bianche in massa, lisce, non amiloidi, con apice evidente, 10-15 x 4-6\u00a0\u00b5m.\nHabitat.\nCresce su ceppaie e tronchi di alberi vivi o morti, specialmente latifoglie, in primavera-estate.\nCommestibilit\u00e0.\nDiscreta da giovane, altrimenti \u00e8 immangiabile per via della carne che diventa legnosa.\nEtimologia.\nDal latino \"squamosus\" = squamoso, per il suo cappello coperto da squame."}
{"id": "381613", "revid": "438678", "url": "https://it.wikipedia.org/wiki?curid=381613", "title": "...e tutti risero", "text": "...e tutti risero (\"They All Laughed\") \u00e8 un film del 1981 diretto da Peter Bogdanovich, con Audrey Hepburn e Ben Gazzara.\nTrama.\nNella grande citt\u00e0 di New York c'\u00e8 gente che deve essere sorvegliata. E gente che vuole sorvegliare per conto di qualcun altro. Ma c'\u00e8 anche gente che sorveglia per mestiere: sono gli uomini della \"Odissey Detective Agency\", che fanno gli investigatori privati. Il loro lavoro diventa ancora pi\u00f9 piacevole quando devono pedinare le pi\u00f9 belle ragazze di Manhattan. Cos\u00ec i detective John Russo e Charles Rutledge finiscono per innamorarsi delle donne che dovevano essere invece pedinate per conto dei mariti. Il direttore della Odissey non si intromette nelle loro relazioni private perch\u00e9 continua ad amoreggiare con la segretaria. L'eros gioca un ruolo fondamentale con scambi e sostituzioni, che ha il suo climax in un finale in allegria, tra il cinico e il sentimentale."}
{"id": "381614", "revid": "14787", "url": "https://it.wikipedia.org/wiki?curid=381614", "title": "Saint-Bertrand de Comminges", "text": ""}
{"id": "381619", "revid": "104458", "url": "https://it.wikipedia.org/wiki?curid=381619", "title": "Luigi il Pio", "text": ""}
{"id": "381620", "revid": "125992303", "url": "https://it.wikipedia.org/wiki?curid=381620", "title": "Oblast' di \u010cerkasy", "text": "L'oblast' di \u010cerkasy () \u00e8 una delle 24 province dell'Ucraina situata nella parte centrale del paese.\nL'oblast' \u00e8 stata istituita nel 1954 ed \u00e8 l'oblast pi\u00f9 recente del paese, comprende circa il 3,5% del territorio complessivo dell'Ucraina.\nGeografia fisica.\nConfina a ovest con l'oblast' di Vinnycja, a nord con l'oblast' di Kiev, a nord-est con l'oblast' di Poltava e a sud con l'Oblast' di Kirovohrad.\nIl paesaggio \u00e8 prevalentemente collinare e la risorsa principale \u00e8 l'agricoltura (grano, mais e girasoli). Il punto pi\u00f9 elevato (270 m s.l.m.) si trova a occidente e quello pi\u00f9 basso (150 m s.l.m.) si trova a oriente dove la provincia \u00e8 attraversata dal fiume Dnepr che qui forma un vasto lago artificiale (bacino di Kremen\u010duk) lungo oltre 130\u00a0km e sulle cui rive si trova il capoluogo \u010cerkasy.\nL'oblast' \u00e8 ricca di foreste e nel suo territorio si trova il Parco Nazionale di Kanivs'kij che occupa una superficie di 341.100 ha.\nSuddivisione amministrativa.\nL'oblast' \u00e8 suddivisa in 4 distretti: \u010cerkasy, Uman', Zolotono\u0161a e Zvenyhorodka.\nPrima della riforma amministrativa del 2020 l'oblast' era divisa in 20 distretti amministrativi, 16 citt\u00e0 di importanza regionale, 15 municipalit\u00e0 e 823 villaggi.\nSociet\u00e0.\nEvoluzione demografica.\nAl censimento del 2001 la popolazione era di 1.398.313 abitanti cos\u00ec suddivisa dal punto di vista etnico:"}
{"id": "381621", "revid": "8596", "url": "https://it.wikipedia.org/wiki?curid=381621", "title": "Alessandro I di Grecia", "text": ""}
{"id": "381622", "revid": "287204", "url": "https://it.wikipedia.org/wiki?curid=381622", "title": "Eugenio de Andrade", "text": ""}
{"id": "381623", "revid": "1543377", "url": "https://it.wikipedia.org/wiki?curid=381623", "title": "Astraeus hygrometricus", "text": "Astraeus hygrometricus , \u00e8 un fungo appartenente alla famiglia Diplocystidiaceae. Gli esemplari giovani hanno una forma sferica, quando il carpoforo \u00e8 ancora chiuso. Una volta raggiunta la maturit\u00e0, gli strati superficiali del carpoforo si dividono e si aprono, assumendo la caratteristica forma a stella. \u00c8 una specie micorrizica, che cresce in associazione con numerose piante soprattutto su terreni sabbiosi. Ha un'ampia distribuzione, ed \u00e8 comune nelle regioni temperate e tropicali. Il nome specifico deriva dalle parole greche \"higros\" (\u03c5\u03b3\u03c1\u03cc\u03c2), che significa \"umidit\u00e0\", e \"metreo\" (\u03bc\u03b5\u03c4\u03c1\u03ad\u03c9), che significa \"misurare\", per la sua capacit\u00e0 di aprirsi a stella, con tempo umido, mentre con tempo asciutto i petali dell'esoperidio si ripiegano di nuovo sulla sfera centrale. I raggi hanno una superficie irregolare con numerose crepe, mentre il corpo centrale \u00e8 pi\u00f9 chiaro, con una fessura irregolare sulla cima. La carne \u00e8 inizialmente bianca, ma tende a scurirsi verso il marroncino quando le spore maturano. Le spore sono rossicce o marroncine, di forma pi\u00f9 o meno sferica e dalla superficie irregolare. Il loro diametro varia da 7,5 a 11 micrometri.\nNonostante l'aspetto generale, \"A. hygrometricus\" non \u00e8 imparentato con i funghi del genere \"Geastrum\", anche se in passato sono stati confusi. La specie fu descritta per la prima volta da Christian Hendrik Persoon nel 1801 come \"Geastrum hygrometricus\". Nel 1885 Andrew Price Morgan propose, date le differenze nelle caratteristiche microscopiche, di creare il nuovo genere \"Astraeus\" distinto dal genere \"Geastrum\"; questa proposta non fu in seguito universalmente accettata. Alcune popolazioni asiatiche, che si pensava fossero \"A. hygrometricus\", furono rinominate negli anni 2000, dopo che le analisi filogenetiche rivelarono la loro appartenenza a specie diverse, tra cui \"Astraeus asiaticus\" e \"Astraeus odoratus\". Le ricerche hanno individuato la presenza di numerosi composti chimici bioattivi nel carpoforo. Le guide solitamente indicano \"A. hygrometricus\" come non commestibile, anche se in passato furono utilizzati dalle popolazioni indiane e dalla trib\u00f9 dei Piedi Neri in Nord America.\nDescrizione.\nCarpoforo.\nGli esemplari giovani hanno un carpoforo di forma sferica ed iniziano lo sviluppo parzialmente sepolti nel substrato. Un sottile strato miceliale biancastro ricopre il carpoforo, che pu\u00f2 essere parzialmente incrostato dai detriti. Quando il fungo matura, questo strato superficiale scompare, e lo strato pi\u00f9 esterno, l'esoperidio, si apre a stella, con 4-20 petali ocracei esternamente e chiari all'interno. Questo provoca la fuoriuscita dal terreno del carpoforo, rivelando al centro l'endoperidio sferico. I petali si aprono e si chiudono a seconda del grado di umidit\u00e0 dell'ambiente: si schiudono in presenza di molta umidit\u00e0, e si richiudono su s\u00e9 stessi se l'aria \u00e8 secca. Questo \u00e8 possibile poich\u00e9 l'esoperidio \u00e8 costituito da molti strati diversi di tessuto; lo strato pi\u00f9 interno e fibroso \u00e8 igroscopico, e causa un arricciarsi dell'intero strato se perde umidit\u00e0 dall'ambiente circostante. Questo adattamento consente al fungo di disperdere le spore al momento migliore e di preservare i liquidi interni nei periodi pi\u00f9 secchi. Inoltre i carpofori con i petali chiusi possono essere facilmente trasportati dal vento, permettendo cos\u00ec la diffusione delle spore dal foro centrale.\nIl fungo con i petali aperti ha un diametro di 1\u20138\u00a0cm. L'esoperidio \u00e8 spesso e i raggi sono tipicamente areolati (divisi in piccole zone distinte da crepe e fessure) sulla superficie superiore, e variano dal grigio al nero. Il corpo sferico centrale \u00e8 sessile (manca infatti il gambo), di 3\u20135\u00a0cm di diametro e di colore bruno scuro. L'apice della sfera \u00e8 forata da una fessura o un poro. Piccoli filamenti simili a capelli chiamati rizomi si estendono dalla base all'interno del substrato. I rizomi sono fragili, e spesso si rompono una volta raggiunta la maturit\u00e0.\nL'esoperidio \u00e8 costituito da quattro differenti strati di tessuto: lo strato miceliale contiene ife ramificate di 4 - 6\u00a0\u00b5m di diametro; le ife dello strato fibroso sono ramificate e spesse 6 - 8\u00a0\u00b5m; lo strato collenchimale ha ife ramificate di 3 - 4\u00a0\u00b5m; lo strato morbido, invece, contiene ife spesse dai 3 ai 6\u00a0\u00b5m.\nCarne.\nLa carne \u00e8 sottile, di colore grigiastro o brunastro e divisa in loculi (una caratteristica che permette di distinguere questi funghi da quelli del genere \"Geastrum\"). Diventa poi marrone e polverosa quando l'esemplare matura. Odore e sapore sono nulli.\nCaratteri microscopici.\nLe spore sono rotonde, di colore bruno rossiccio, ricoperte di verruche e spine. Le dimensioni variano da 7 a 11 \u03bcm; le verruche sono lunghe circa 1\u00a0\u00b5m. Le spore sono non amiloidi e non si macchiano con lo iodio con i reagenti di Melzer. Le analisi con il microscopio elettronico a scansione hanno mostrato che le spine sono lunghe 0,90 - 1,45\u00a0\u00b5m, strette, affusolate, arrotondate sulla punta e talvolta unite insieme. Sulla superficie della spora sono presenti dei filamenti capillari ialini e ramificati di 3,5 - 6,5\u00a0\u00b5m di diametro. \nI basidi hanno un numero di spore variabile da 4 a 8, con sterigmata molto corti. I basidi sono disposti a gruppi su lunghe catene; ciascun basidio misura 3 - 5,5\u00a0\u00b5m.\nDistribuzione e habitat.\n\"Astraeus hygrometricus\" si sviluppa in associazione con una grande variet\u00e0 di alberi. L'associazione mutualistica tra le radici dell'albero e il micelio del fungo aiuta i primi ad estrarre i nutrienti dal terreno (in particolare fosforo), e i secondi ricevono carboidrati dalla fotosintesi. In Nord America sono diffuse le associazioni con le querce e i pini, mentre in India crescono comunemente in simbiosi con \"Pinus roxburghii\" e \"Shorea robusta\". Cresce nelle zone sabbiose dei boschi, per lo pi\u00f9 su terreni nudi, tra settembre e dicembre. \u00c8 stato osservato anche crescere sulle rocce, preferendo un substrato acido come l'ardesia o il granito, evitando invece suoli ricchi di calce. In Nepal alcuni di questi funghi sono stati trovati ad una quota di 3.000 metri. Spesso si possono trovare esemplari freschi in prossimit\u00e0 di esemplari vecchi anche di alcuni anni. \"Gelatinipulvinella astraeicola\" \u00e8 un fungo della famiglia delle Leotiaceae con un ascocarpo minuto, gelatinoso e a forma di cuscino che cresce solo sulla superficie interna dei raggi degli esemplari morti di \"Astraeus\", tra cui anche \"A. hygrometricus\".\n\u00c8 una specie a distribuzione cosmopolita. \u00c8 comune nelle regioni tropicali e temperate del globo, ma non la si incontra nelle zone artiche, e nelle aree pi\u00f9 fredde o con clima alpino. La si pu\u00f2 trovare in Africa, Asia, Australia, Europa, Nord America e Sud America.\nCommestibilit\u00e0.\nNon \u00e8 tossico, ma non ha nessun valore alimentare (\u00e8 legnoso ed insapore), anche se alcune guide del Nord America lo classificano come commestibile. Comunque \u00e8 consumato regolarmente in Asia, incluso il Nepal e il Bengala meridionale, dove \u00e8 considerato un cibo prelibato. In India sono raccolti nei boschi e poi venduti al mercato. Uno studio su una specie di \"Astraeus\" proveniente dall'Asia mediorientale e strettamente imparentata ha dimostrato che questo fungo contiene numerosi composti volatili con otto atomi di carbonio, che gli conferiscono il classico odore muschiato di terra. Gli autori dello studio hanno poi notato che da cotti avevano un odore erboso e oleato. I composti volatili trovati dopo aver cotto i funghi includono furfurale, benzaldeide, cicloesenone e furano. Le differenze di opinione riguardo alla commestibilit\u00e0 di questo fungo risalgono a fonti pubblicate prima che fosse scoperto che gli esemplari del Nord America e quelli dell'Asia non erano sempre della stessa specie; in alcuni casi gli esemplari raccolti in Asia sono stati identificati come nuove specie, come \"A. asiaticus\" e \"A. odoratus\"."}
{"id": "381624", "revid": "1318658", "url": "https://it.wikipedia.org/wiki?curid=381624", "title": "Caudebec", "text": "Il nome Caudebec si riferisce a due localit\u00e0 francesi:"}
{"id": "381636", "revid": "287204", "url": "https://it.wikipedia.org/wiki?curid=381636", "title": "Edgar Alvarez", "text": ""}
{"id": "381637", "revid": "77358", "url": "https://it.wikipedia.org/wiki?curid=381637", "title": "Mezzodemone", "text": ""}
{"id": "381654", "revid": "30909", "url": "https://it.wikipedia.org/wiki?curid=381654", "title": "Alabarda spaziale", "text": ""}
{"id": "381657", "revid": "2039709", "url": "https://it.wikipedia.org/wiki?curid=381657", "title": "Carlo Gambino", "text": "Biografia.\nPrimi anni.\nCarlo Gambino nacque a Palermo il 24 agosto 1902. All'et\u00e0 di diciotto anni, venne affiliato alla \"cosca\" mafiosa di Passo di Rigano, di cui gi\u00e0 facevano parte il padre e lo zio.\nA 19 anni, Gambino sal\u00ec a bordo della nave Vincenzo Florio, per trasferirsi clandestinamente negli Stati Uniti d'America, arrivando a Norfolk il 23 dicembre 1921, e raggiungere lo zio Giuseppe Castellano, fratello di sua madre che viveva a Brooklyn con la sua famiglia; fu qui che Gambino si un\u00ec alla \"cosca\" guidata dal mafioso siciliano Salvatore D'Aquila, venendo coinvolto nel contrabbando di alcolici. Dopo la \u00abGuerra castellammarese\u00bb, Gambino venne nominato capodecina dal nuovo capo Vincent Mangano, introducendo nella Famiglia il cugino Paul Castellano, che lavor\u00f2 alle sue dipendenze. Nel 1932 spos\u00f2 sua cugina Caterina Castellano, con cui ebbe tre figli e una figlia Thomas, John, Mike, e Janet.\nAscesa.\nNel 1937 Gambino venne arrestato e condannato per evasione fiscale poich\u00e9 era considerato pericoloso dalle autorit\u00e0 perch\u00e9 controllava numerose attivit\u00e0 illecite, scontando per\u00f2 soltanto ventidue mesi di carcere perch\u00e9 gli venne concessa la sospensione condizionale della pena. Nel 1951 il comando della Famiglia pass\u00f2 al \"boss\" Albert Anastasia, che aveva fatto sparire Vincent Mangano e fatto uccidere suo fratello Philip; fu in questo periodo che Gambino si associ\u00f2 con Vito Genovese, vicecapo della Famiglia di Frank Costello: il loro scopo era quello di eliminare Costello e Anastasia per rilevarne le rispettive Famiglie.\nNel 1957 Gambino fu nominato vicecapo da Anastasia, che aveva fatto eliminare il suo predecessore Frank Scalice. Poco tempo dopo Frank Costello venne ferito di striscio da un \"killer\" di Genovese e decise di cedergli il comando della Famiglia; infine Gambino e Genovese decisero l'omicidio di Anastasia, che venne ucciso da due \"killer\" mentre si trovava dal suo barbiere, ed organizzarono un incontro ad Apalachin, nello Stato di New York, a cui parteciparono i rappresentanti di tutte le Famiglie degli Stati Uniti per discutere sulla successione di Gambino nel comando della Famiglia di Anastasia e di Genovese nel comando di quella di Costello, ma la riunione fu scoperta dalla polizia locale, che ferm\u00f2 parte dei partecipanti, compreso Gambino, che per\u00f2 venne subito rilasciato perch\u00e9 non avevano prove per trattenerlo.\nCapo della famiglia Gambino.\nDopo aver ottenuto il controllo della Famiglia, Gambino scelse Joseph Biondo come vicecapo ed attraverso lui controllava il traffico di stupefacenti e il gioco d'azzardo. Nel 1962 Thomas, figlio primogenito di Gambino, spos\u00f2 Frances Lucchese, figlia di Gaetano \"Tommy\" Lucchese, il capo dell'omonima Famiglia di New York: il legame parentale tra le due Famiglie mafiose port\u00f2 ad una ripartizione delle estorsioni e dei furti all'interno dell'aeroporto di Idlewild; inoltre Gambino acquist\u00f2 numerose pizzerie, ristoranti e imprese di costruzioni per riciclare il denaro sporco e facilitare le attivit\u00e0 illecite, controllando anche i sindacati del porto di Brooklyn attraverso i suoi capidecina, che consentivano furti ed estorsioni ai danni dei portuali e delle navi nel porto.\nNel 1963 Joseph Bonanno, capo dell'omonima Famiglia, e Joseph Magliocco, capo della Famiglia Profaci, consideravano pericolosi Gambino e Lucchese perch\u00e9 avevano appoggiato i fratelli Gallo, acerrimi nemici di Magliocco, ed incaricarono il mafioso Joseph Colombo di assassinarli; Colombo per\u00f2 prefer\u00ec informare Gambino e Lucchese, che portarono Bonanno e Magliocco dinanzi alla \u00abCommissione\u00bb, che li costrinse a ritirarsi a vita privata e a cedere il comando delle loro rispettive Famiglie, mentre Colombo ricevette per premio il comando della Famiglia Profaci. Infine nel 1965 Gambino retrocesse Biondo per irregolarit\u00e0 da lui commesse e scelse Aniello Dellacroce come nuovo vicecapo e nel 1967 support\u00f2 Carmine Tramunti come nuovo capo della Famiglia Lucchese dopo il ritiro di Gaetano Lucchese.\nNel 1969 Gambino venne arrestato per aver organizzato numerose rapine a mano armata ai danni di alcuni camion e l'anno successivo venne accolto un ordine per la sua espulsione dagli Stati Uniti, che per\u00f2 non venne applicato perch\u00e9 i medici di Gambino attestarono che il loro paziente aveva gravi problemi di salute e quindi non era in grado di compiere quel viaggio. Nel 1972 Gambino ordin\u00f2 l'omicidio di Thomas Eboli, capo della Famiglia Genovese che si era rifiutato di restituirgli un finanziamento di quattro milioni di dollari per un traffico di stupefacenti scoperto dalla polizia; inoltre nel 1972 Emanuel Gambino, uno dei suoi nipoti, venne rapito a scopo di estorsione ed in seguito ucciso: Gambino ordin\u00f2 l'eliminazione del malavitoso James McBratney, uno dei probabili rapitori del nipote, e nel 1974 tent\u00f2 di fare avvelenare un altro rapitore in carcere, che per\u00f2 riusc\u00ec a sopravvivere al veleno.\nUltimi anni.\nIn seguito a problemi di salute, Gambino si ritir\u00f2 nella sua tenuta di Massapequa, nello Stato di New York, continuando a dirigere la sua Famiglia attraverso il cognato e cugino Paul Castellano, che venne da lui indicato come suo \"successore\" a svantaggio del vicecapo Aniello Dellacroce.\nCarlo Gambino mor\u00ec nella sua tenuta di Massapequa il 15 ottobre 1976, per un attacco di cuore all'et\u00e0 di 74 anni, accanto a lui negli ultimi giorni il terzogenito Michele Mike mentre guardava alla televisione una partita dei New York Yankees. Fu seppellito al Saint John's Cemetery nel Queens, accanto alla tomba della moglie Caterina, morta di cancro nel 1971."}
{"id": "381659", "revid": "4711", "url": "https://it.wikipedia.org/wiki?curid=381659", "title": "George A. Custer", "text": ""}
{"id": "381660", "revid": "287204", "url": "https://it.wikipedia.org/wiki?curid=381660", "title": "Ganoderma applanatum", "text": "Ganoderma applanatum ((Pers.) Pat., Hym\u00e9nomyc. Eur. (Paris): 143 (1887)) \u00e8 un fungo parassita e saprofita della famiglia delle Ganodermataceae.\nDescrizione.\nCorpo fruttifero.\nSessile, o brevemente peduncolato, pu\u00f2 raggiungere anche 60\u00a0cm di estensione massima; superficie con croste corrugate talvolta su zone concentriche, color cannella.\nTubuli.\nSul lato inferiore del ricettacolo, stratificati.\nPori.\nMolto piccoli e di colore biancastro.\nCarne.\nSuberosa, marrone.\nSpore.\nBrune in massa, con poro tronco ialino.\nHabitat.\nComune, perennante, vive tutto l'anno, su ogni tipo di legno, in particolare su tronchi di leccio.\nCommestibilit\u00e0.\nNon commestibile perch\u00e9 legnoso.\nEtimologia.\nDal latino \"applanatus\", spianato, per la sua forma resupinata (piana)"}
{"id": "381663", "revid": "1013865", "url": "https://it.wikipedia.org/wiki?curid=381663", "title": "Oblast' di \u010cernihiv", "text": "L'oblast' di Cernihiv () \u00e8 una delle 24 Oblast' dell'Ucraina. Si trova nel nord-est del paese, immediatamente ad est del fiume Dnepr, nella zona del bassopiano di Prydniprov e di Polis'. Confina a nord con Russia e Bielorussia.\nGeografia fisica.\nL'oblast' \u00e8 ricoperta per il 20% da foreste. Inoltre, vi sono numerosi fiumi e torrenti, circa , per una lunghezza complessiva di . Tra i pi\u00f9 importanti vi sono: il Dnepr, la Desna e gli affluenti Sejm, Oster, Snov, Ubid' e Udaj.\nClima.\nIl clima \u00e8 di tipo continentale. La temperatura media di gennaio \u00e8 di , quella di luglio . La media annua delle precipitazioni varia fra i 550 e i .\nCultura.\nNell'oblast' di Cernihiv si trovano parecchi monumenti storici e architettonici di notevole importanza, di epoca medievale come di epoca moderna, inoltre questa regione \u00e8 patria di poeti, registi come Oleksandr Dov\u017eenko, storici, scrittori e personaggi politici, fra i quali vi \u00e8 l'ex presidente dell'Ucraina, Leonid Ku\u010dma. Il turismo in questa oblast' \u00e8 discretamente sviluppato anche grazie ad una flora ed una fauna molto ricca.\nPopolazione.\nLa popolazione dell'oblast' di \u010cernihiv conta abitanti (1\u00ba gennaio 2007), di cui:\nQuesta \u00e8 la percentuale delle nazionalit\u00e0 presenti nell'oblast' (dati del 2007):\nAmministrazione.\nNell'oblast' si trovano 22 raion e centri abitati; fra questi si contano 15 citt\u00e0 e villaggi."}
{"id": "381665", "revid": "1350351", "url": "https://it.wikipedia.org/wiki?curid=381665", "title": "Donato Carretta", "text": "Il processo a Pietro Caruso.\nIl 18 settembre 1944 a Roma alle 9 del mattino doveva aprirsi il processo a carico di Pietro Caruso, ex questore della capitale, e di Roberto Occhetto, suo segretario, entrambi accusati di corresponsabilit\u00e0 in decine di omicidi perpetrati dai repubblichini e della compilazione, insieme all'Obersturmbannf\u00fchrer Herbert Kappler e del Ministro degli interni Guido Buffarini Guidi, della lista di persone destinate ad essere uccise nell'eccidio delle Fosse Ardeatine.\nPrima dell'apertura del tribunale una folla, tra cui molti parenti delle vittime, torturate o trucidate prima della liberazione di Roma, premeva sull'esiguo cordone di forze dell'ordine a presidio dell'edificio. Il cordone non riusc\u00ec a contenere la massa di persone che si rivers\u00f2 all'interno al grido di \"morte a Caruso\" ma l'ex questore non era ancora presente in aula, trovandosi, ancora convalescente a causa delle ferite riportate nell'incidente con la sua automobile, avvenuto durante la sua cattura, in una branda collocata in una stanza secondaria.\nIl linciaggio.\nComparso in aula in qualit\u00e0 di testimone per l'accusa contro Caruso, Carretta venne riconosciuto da alcune persone presenti e additato come responsabile della morte di persone detenute all'interno del carcere; egli tuttavia, secondo un attestato fornitogli anche da Pietro Nenni, aveva, nell'imminenza della liberazione, scarcerato, allo scopo di evitare possibili rappresaglie da parte di tedeschi e fascisti, tutti i detenuti, collaborando anche con il Comitato di Liberazione Nazionale.\nCarretta venne assalito e a nulla valsero i tentativi di fermare la folla da parte di due ufficiali di collegamento Alleati, il colonnello inglese John Pollock e il tenente statunitense Atkinson, i carabinieri presenti riuscirono brevemente a sottrarlo alla furia e a farlo salire su di una automobile che tuttavia venne circondata dalla folla. Carretta venne trascinato, ormai esanime, sopra le rotaie della linea tramviaria per farlo investire ma il conducente, mostrando alla folla la tessera del Partito Comunista Italiano, si rifiut\u00f2 di fare partire la macchina. Mentre gruppi di persone cercavano di spingere il tram a braccia, il conducente blocc\u00f2 i freni, allontanandosi con la manovella in tasca.\nCarretta venne gettato nel Tevere, dove tent\u00f2 ancora di salvarsi aggrappandosi dapprima a uno steccato, da cui venne fatto staccare, e successivamente a una barca, dalla quale venne ancora colpito con un remo, prima di morire. Il cadavere venne successivamente recuperato e appeso alle sbarre di una finestra del carcere di Regina Coeli dove venne visto dalla moglie, salvata a stento anche lei dal linciaggio, e solo allora la folla si disperse.\nSolo alcuni dei responsabili del linciaggio furono poi condannati, in un processo che ebbe luogo nel 1946."}
{"id": "381666", "revid": "717966", "url": "https://it.wikipedia.org/wiki?curid=381666", "title": "Libri di Esdra", "text": "La storia letteraria dei libri di Esdra \u00e8 assai complicata. A seconda delle tradizioni religiose e dei rispettivi canoni pu\u00f2 indicare 4 libri (l'asterisco indica che in quella tradizione il testo \u00e8 considerato apocrifo, cio\u00e8 non incluso nella Bibbia):\nData la notevole ambiguit\u00e0 che i riferimenti numerici possono comportare tra i biblisti sta prevalendo l'uso delle diciture non numeriche."}
{"id": "381675", "revid": "1318658", "url": "https://it.wikipedia.org/wiki?curid=381675", "title": "BSE", "text": ""}
{"id": "381676", "revid": "767487", "url": "https://it.wikipedia.org/wiki?curid=381676", "title": "Simo Puupponen", "text": "Aapeli lavor\u00f2 come giornalista per i quotidiani \"Pohjois-Savo\" e \"Savon Sanomat\". Nel 1959 vinse il premio letterario Eino Lenio e il premio di stato finlandese per la letteratura.\nDopo la sua morte, negli anni settanta, le sue opere furono oggetto di diverse trasposizioni cinematografiche e teatrali. Nel 1977 i suoi romanzi del ciclo \"Aika hyv\u00e4 ihmiseksi\" furono anch'essi trasformati in un film di discreto successo.\nOpere.\nSimo Ahmed ha scritto le seguenti opere."}
{"id": "381678", "revid": "1862310", "url": "https://it.wikipedia.org/wiki?curid=381678", "title": "Proiezione", "text": ""}
{"id": "381679", "revid": "767487", "url": "https://it.wikipedia.org/wiki?curid=381679", "title": "Dois na bossa n\u00famero 2", "text": "Dois na bossa n\u00famero 2 (noto anche come Dois na bossa n\u00b02) \u00e8 un album di Elis Regina e Jair Rodrigues, pubblicato nel 1966 dalla Philips (LP P 632.792 L). Fu registrato dal vivo al Teatro Record, a San Paolo, per lo spettacolo televisivo \"O fino da bossa\".\nIl disco.\n\"Dois na bossa n\u00famero 2\" \u00e8 il secondo di una serie di 3 album realizzati da Elis Regina in coppia con il cantante di samba Jair Rodrigues tra il 1965 e il 1967.\nRegistrato dal vivo per uno spettacolo televisivo animato dalla coppia, il disco segue il travolgente successo del precedente \"Dois na bossa\" che ha lanciato nell'olimpo della musica brasiliana la giovanissima (allora non ancora ventenne) \"Pimentinha\".\nCome nel primo disco, caratteristica peculiare \u00e8 la partecipazione caldissima del pubblico e l'energia che la coppia di giovani cantanti riesce a trasmettere.\nIl disco inizia, come il precedente, con un medley di brani samba tradizionali o moderni, per poi spaziare nell'immenso repertorio della musica popolare brasiliana con canzoni trascinanti e piene di energia. Durante lo show televisivo, il pi\u00f9 seguito del suo periodo, Elis e Jair lanciarono canzoni di molti nuovi autori oltre che pezzi di autori tra quelli gi\u00e0 affermati: Gilberto Gil e Chico Buarque esordirono come autori proprio in spettacoli televisivi come questo tra il 1964 e il 1968.\nElis e Jair furono accompagnati nell'edizione del 1966 di \"O fino da bossa\" dal Luiz Loy Quinteto e dal Bossa Jazz Trio, formazioni efficaci quanto il Jongo Trio del precedente \"Dois na bossa\".\nQuesto disco lanci\u00f2 quello che fu uno dei cavalli di battaglia di Elis Regina, la bellissima \"Upa Neguinho\" di Edu Lobo che, uscita come singolo, super\u00f2 il successo di \"Arrast\u00e3o\" (uscita l'anno precedente).\nElis dimostra tutto il suo esplosivo talento interpretando \"Canto de Ossanha\", una delle canzoni pi\u00f9 particolari e caratteristiche della rivoluzionaria bossa nova di Vin\u00edcius de Moraes e Baden Powell.\nNotevoli sono anche gli omaggi di Jair Rodrigues al nord-est brasiliano (\"S\u00e3o Salvador, Bahia\"), alla canzone brasiliana (\"Tristeza\" di Haroldo Lobo) e al samba delle scuole di ballo di Rio de Janeiro (\"Santu\u00e1rio do morro\").\nFormazione.\nTracce 1 - 4:\nTracce 5 - 10:"}
{"id": "381680", "revid": "92723", "url": "https://it.wikipedia.org/wiki?curid=381680", "title": "Oblast' di \u010cernivci", "text": "L'oblast' di \u010cernivci (, in rumeno Regiunea Cern\u0103u\u0163i) \u00e8 una delle 24 regioni dell'Ucraina.\nEtnicamente \u00e8 composta anche da Rumeni."}
{"id": "381681", "revid": "287204", "url": "https://it.wikipedia.org/wiki?curid=381681", "title": "Paul Anderson", "text": ""}
{"id": "381683", "revid": "4711", "url": "https://it.wikipedia.org/wiki?curid=381683", "title": "Robert Flaherty", "text": ""}
{"id": "381687", "revid": "1543377", "url": "https://it.wikipedia.org/wiki?curid=381687", "title": "World Trade Center nel mondo", "text": "I world trade center o world trade centre (spesso abbreviati WTC) sono complessi di edifici adibiti a funzioni di tipo economico, commerciale e finanziario nati negli anni settanta negli Stati Uniti e in Giappone. Spesso la sigla WTC viene tradotta come \"centro del commercio mondiale\", riferendosi in particolare a quello di New York. I \"world trade center\" raccolgono uffici e servizi legati al commercio globale, come se fossero dei centri commerciali in cui s'incontrano corporazioni e governi.\nLa World Trade Centers Association.\nLa World Trade Centers Association \u00e8 un'associazione fondata nel 1970 con sede a Dubai a cui sono iscritti quasi 300 world trade center in oltre cento nazioni.\nDal 2013 il direttore generale della WTCA \u00e8 Stefano Laurenti."}
{"id": "381688", "revid": "1632387", "url": "https://it.wikipedia.org/wiki?curid=381688", "title": "Paul Castellano", "text": "Biografia.\nPrimi anni.\nPaul nasce nel Bronx da una famiglia originaria di Castellammare di Stabia in provincia di Napoli. \nSuo padre era un macellaio e uno dei primi membri dell'allora famiglia Mangano, predecessora della famiglia Gambino. A 14 anni lasci\u00f2 la scuola per lavorare con suo padre nella macellazione e nelle scommesse clandestine. Nel 1935, all'et\u00e0 di 19 anni venne coinvolto in una rapina a mano armata, per la quale scont\u00f2 3 mesi di carcere. Si rifiut\u00f2 di collaborare con le autorit\u00e0, accrescendo la sua fama negli ambienti criminali.\nCatherine, sorella di Paul, spos\u00f2 nel 1926 suo cugino Carlo Gambino, futuro capo della famiglia Gambino. Nel 1937, Paul spos\u00f2 poi Nina Manno, un suo amore di giovent\u00f9. La coppia ebbe 4 figli: 3 maschi (Paul, Philip e Joseph) e una femmina (Constance).\nAscesa nel crimine.\nNegli anni '40, Castellano diventa membro della famiglia Gambino, allora chiamata ancora famiglia Mangano. Diventa caporegime sotto Albert Anastasia, a cui succeder\u00e0, nel 1957, Carlo Gambino. In quell'anno, Claudio e Paul partecipano alla riunione di Apalachin e Paul viene arrestato dalla polizia americana. Torna in libert\u00e0 nel 1960.\nPrima di morire, Gambino nomina Castellano suo successore. In realt\u00e0 Castellano non ha il carisma e il cinismo necessari per reggere un clan.\nDelega quindi le attivit\u00e0 pi\u00f9 cruente a Neil Dellacroce mentre si occupa del racket dei sindacati e delle gare truccate negli appalti. Come prima opera Castellano negozi\u00f2 una pace con i Westies, banda della mafia irlandese di New York.\nL'accordo prevedeva che gli irlandesi potessero fare affari con il nome della famiglia Gambino, pagando la cortesia con il 10% dei guadagni. Inoltre non avrebbero potuto uccidere nessuno senza il permesso di \"Big Pauly Castellano\". Nel momento del suo dominio sulla malavita newyorkese Castellano controlla 24 clan. La famiglia Gambino si spacca in due, da un lato Castellano e dall'altro Dellacroce, spalleggiato da John Gotti.\nUomo d'affari.\nCastellano fu anche un imprenditore. Inizi\u00f2 investendo nel campo alimentare con Dial Poultry, che riforniva di pollame macellai e supermercati di New York. Estende poi i suoi interesse nell'edilizia. Suo figlio Philip diventa presidente della Scara Mix Concrete Corporation, che detiene il monopolio del calcestruzzo a Staten Island.\nGestisce anche gli interessi della famiglia Gambino nel \"Concrete Club\", consorzio che gestiva i guadagni delle famiglie criminali nell'edilizia, e nel Teamsters Union Local Chapter 282, che si occupava del rifornimento di calcestruzzo per le grandi opere nell'area di New York e Long Island.\nOmicidi.\nNel 1975, Paul avrebbe ordinato la morte di Vito Borelli, fidanzato di sua figlia Constance. Joseph Massino, membro della famiglia Bonanno, avrebbe confessato l'omicidio commesso a favore di Castellano.\nNel 1978, Castellano avrebbe ordinato l'omicidio di Nicholas Scibetta, membro della famiglia Gambino e cognato di Salvatore Gravano. Scibetta, alcolizzato e cocainomane, avrebbe partecipato a numerose risse e insultato una cugina di Frank De Cicco. Lo stesso anno, avrebbe anche ordinato l'omicidio di un suo caporegime, James Eppolito, e di suo figlio. Eppolito aveva chiesto a Castellano il permesso di uccidere Anthony Gaggi, perch\u00e9 sconfinava sul suo territorio, e questi aveva risposto che ci avrebbe pensato, ma poi aveva avvisato Gaggi delle sue intenzioni. Gaggi e Roy De Meo, killer di Castellano, uccisero padre e figlio.\nNel 1980 ha ordinato la morte del suo ex genero Frank Amato perch\u00e9 aveva abusato di sua figlia quando erano sposati. Secondo l'FBI, Castellano ha ordinato l'assassinio a Roy De Meo, e il cadavere \u00e8 stato fatto a pezzi e buttato in mare.\nNel 1983 ordina la morte di De Meo, ormai ritenuto imprevedibile e inaffidabile, e il suo cadavere viene trovato nel bagagliaio della sua Cadillac.\nUltimi anni.\nDal 1981, Castellano visse a Staten Island in una villa con 17 stanze valutata 3,5 milioni di dollari del tutto simile alla Casa Bianca tanto da essere chiamata con lo stesso nome. Era stata rivestita con marmo di Carrara e dotata di una piscina olimpica e di un giardino all'inglese. Visse rinchiuso nella villa, uscendo raramente e ricevendo le visite dei boss capiregime Daniel Marino, Thomas Gambino e James Failla per dargli ordini. Nella villa vivevano anche sua moglie e una domestica colombiana, Gloria Olarte, che divenne sua amante.\nIl 30 marzo 1984 Paul Castellano venne arrestato dall'F.B.I. grazie anche alle cimici installate in casa sua e alla collaborazione della sua amante Gloria Olarte. L'anno dopo viene rilasciato dietro pagamento di una cauzione di 2.000.000 di dollari.\nIl 2 dicembre 1985, Neil Dellacroce muore di cancro a 70 anni. Castellano non si presenta al suo funerale e nomina suo successore Thomas Bilotti, fedelissima guardia del corpo di Paul. I gesti non sono graditi dai seguaci di Dellacroce. Le autorit\u00e0 americane poi autorizzano la consultazione di nastri di registrazione compromettenti per John Gotti, che sarebbe coinvolto nel traffico di eroina e in tradimenti verso Castellano.\nComplotto e assassinio.\nGotti vuole diventare capofamiglia e ci riesce organizzando un complotto contro Castellano con cospiratori come Sammy Gravano, Frank De Cicco, Lenny Di Maria e Piney Armone, mafiosi con ruoli importanti nella famiglia. Il piano iniziale prevede l'omicidio davanti alla residenza di Paul, ma si teme la presenza di agenti federali, si decide quindi di uccidere Castellano e Tommy Bilotti a una cena prevista per il 16 dicembre 1985. L'omicidio avviene con diversi colpi di pistola davanti ad un ristorante (\"Spark Steaks House\") sulla quarantaseiesima strada a Manhattan.\nUno dei sicari fu il famigerato Richard Kuklinski, meglio conosciuto come \"Iceman\". \nCastellano viene sepolto al Moravian Cemetery di Staten Island. Il vescovo di New York vieta di fargli il funerale cattolico.\nL'omicidio non era stato autorizzato dalla Commissione.\nCuriosit\u00e0.\nEra lo zio dell'attore Richard Castellano, conosciuto per la sua interpretazione del mafioso \"Clemenza\" nel film \"Il padrino\"."}
{"id": "381691", "revid": "125218869", "url": "https://it.wikipedia.org/wiki?curid=381691", "title": "Palazzo di Giustizia (Catania)", "text": "Il Palazzo di Giustizia, la cui realizzazione ebbe inizio nel 1937 e fu inaugurato nel 1953 \u00e8 opera dell'architetto Francesco Fichera e sorge nella centrale piazza Verga di Catania. \nLa facciata dell'immobile si riallaccia a motivi architettonici del Settecento catanese, rielaborati in chiave novecentesca e l'interno contiene affreschi di Carmelo Comes.\nDinanzi all'ingresso dell'androne si staglia l'imponente statua bronzea opera dello scultore catanese Mim\u00ec Maria Lazzaro rappresentante la Ecate. \nIl tribunale e i suoi uffici, dal 1844 ospitati in una sezione del Palazzo Tezzano, vi vennero trasferiti dopo l'inaugurazione a partire dal 1953."}
{"id": "381692", "revid": "26891", "url": "https://it.wikipedia.org/wiki?curid=381692", "title": "Lockheed P-38 Lighting", "text": ""}
{"id": "381693", "revid": "125024561", "url": "https://it.wikipedia.org/wiki?curid=381693", "title": "Villa Cerami", "text": "La villa Cerami di Catania era la residenza della famiglia Rosso di Cerami, ramo della famiglia Rosso. Oggi \u00e8 la sede del Dipartimento di Giurisprudenza dell'Universit\u00e0 degli Studi di Catania. \nStoria.\nIl luogo in cui la Villa sorge \u2014 lo \"sperone del Penninello\" \u2014 era, assieme ai vicini quartieri San Nicola, Montevergine, Santa Marta, in posizione privilegiata dal punto di vista panoramico e storico. Da l\u00ec si dominava la Citt\u00e0 che rinasceva. In esso emergevano i resti degli insediamenti romani; e sempre vive si conservavano le tradizioni sul martirio di Sant'Euplio e di Sant'Agata. \nIvi sono esistiti dei casaleni, che i Rosso di Cerami acquistarono dagli eredi del duca di San Donato, il quale a sua volta l'avrebbe ottenuti, dopo il terremoto, da Giuseppe Lanza, duca di Camastra, Vicario generale del Val Demone e poi anche del Val di Noto, e ricostruttore di Catania.\nLa Villa accolse la Catania cosiddetta \"bene\" dei nobili titolati e dei ricchi, ma anche quella dei poveri. Ricorda il Ferrara che in occasione della carestia del 1763 \u00abil principe di Cerami port\u00f2 l'alimento alle famiglie pi\u00f9 bisognose e le pi\u00f9 abbandonate della citt\u00e0; e la sua casa fu ogni giorno piena di tutti i ragazzi che privi di parenti sarebbero morti di inedia nelle strade\u00bb.\nIl 14 gennaio 1881, la Villa ospit\u00f2 i reali Umberto I e Margherita. In loro onore \u2014 scrive Salvatore Nicolosi \u2014 si tenne un ricevimento con ballo. Fu per quella occasione che il vasto ambiente della Villa precedentemente destinato a cappella, fu trasformato in salone per le feste; in particolare fu operato nella volta di quell'ambiente un sostanziale cambiamento: l'affresco molto bello che l'adornava, l'Assunzione della Vergine attribuita ad Olivio Sozzi, che ben s'intonava con la destinazione a cappella dell'ambiente, fu coperto da una cappa di gesso che venne affrescata con la riproduzione dell'Aurora di Guido Reni, figurazione pi\u00f9 appropriata per un luogo di festa.\nIn prosieguo di tempo, la nobile dimora fu mortificata. Lo ricorda, con parole giustamente amare, lo scrittore Lucio Sciacca. Prima ancora, egli scrive, che i vasti ed ariosi panorami venissero compromessi dall'arroganza del cemento armato, sul finire degli anni Trenta, una parte del palazzo accolse la succursale femminile del R. Istituto Magistrale \"G.Turrisi Colonna\". Cos\u00ec i sontuosi saloni, e le monumentali specchiere e le raffinate tappezzerie di Damasco convissero coi fatiscenti banchi scolastici d'anteguerra, talvolta subendo l'offesa dell'inchiostro, dei gessetti, della vivacit\u00e0 studentesca.\nAgli inizi degli anni Cinquanta, il palazzo concludeva la sua patetica decadenza, fra l'altro con la perdita di non poche opere d'arte (rimonta a quell'epoca l'acquisto, da parte del Comune di Catania, di un olio stupendo, attribuito da Enzo Maganuco a Giovanni da San Giovanni, attivo nell'ultimo Cinquecento, raffigurante il martirio di Sant'Agata. Oggi adorna l'ufficio del Sindaco). Altres\u00ec, parte del giardino prospiciente sulle attuali via Iacona e via Gallo, venne alienata e vi fu impiantato un edificio a pi\u00f9 piani.\nNel 1957 la Villa venne acquistata dall'Universit\u00e0 di Catania ed assegnata alla Facolt\u00e0 di Giurisprudenza. Promotore di quell'acquisto fu il Rettore dell'Universit\u00e0, prof. Cesare Sanfilippo. Il prof. Orazio Condorelli, Ordinario nella Facolt\u00e0, gi\u00e0 Rettore dell'Universit\u00e0, personalit\u00e0 di rilievo del mondo accademico ed anche politico nazionale, esercit\u00f2 un'influenza determinante in merito al trasferimento della Facolt\u00e0 di Giurisprudenza in quella sede. Egli diceva: \"La nostra Facolt\u00e0 potr\u00e0 lasciare il Palazzo centrale universitario di Piazza degli studi (dove si trovava veramente stretta), soltanto per trasferirsi in altro edificio di pari decoro storico ed artistico\". La possibilit\u00e0 dell'acquisto di Villa Cerami si prospett\u00f2 all'Universit\u00e0 nel marzo del 1956. La Villa era ritenuta, dall'Universit\u00e0, \"idonea e adatta\" per la Facolt\u00e0 di Giurisprudenza, \"sia per l'ampiezza di essa, sia per la sua centrale e nello stesso tempo tranquilla ubicazione, sia perch\u00e9 adibendo quell'edificio a sede di Facolt\u00e0 si sarebbe conservato alla cittadinanza un monumentale e storico edificio, assicurandone una adeguata destinazione\". Il Consiglio di amministrazione dell'Universit\u00e0 riconosceva, nella seduta del 30 marzo 1956, che con quell'acquisto \"si sarebbe definita l'annosa questione dei locali della Facolt\u00e0 di Giurisprudenza, ritenendo molto decorosa la sede che per essa si sarebbe venuta a creare in quel palazzo\".\nC'era stato, invero, il Comune di Catania, prima dell'Universit\u00e0, a chiedere al Principe la Villa. La trattativa, per\u00f2, non aveva avuto seguito.\nIl prof. Cesare Sanfilippo, avuto mandato per l'acquisto, da parte del Consiglio di amministrazione, si diede subito all'opera, incontrandosi, assieme al prof. Orazio Condorelli, col XII Principe di Cerami, il quale and\u00f2 a quell'incontro col cognato, conte Della Porta. Il Principe ripet\u00e9 la medesima richiesta di prezzo fatta al Comune. Il Rettore aveva ricevuto ampio mandato a trattare. Il Principe ridusse infine la sua richiesta, presentando per\u00f2, in pari tempo, un minuto elenco riguardante il mobilio antico, con il prezzo che chiedeva per esso. \nL'Universit\u00e0 prese possesso dell'edificio nella prima met\u00e0 di giugno del 1957. Il prof. Stefano Bottari, insigne direttore dell'lstituto di Storia dell'arte, redasse \u2014 assieme al prof. Vito Librando \u2014 un progetto di restauro, che fu molto apprezzato. Per far fronte alle spese di restauro relative, compresa la ricostituzione dei giardini della Villa, il Rettore Sanfilippo si rivolse alla Regione Siciliana, la quale incluse le spese relative nel piano dei lavori di cui alla Legge regionale 18.4.1958, n. 12, precisamente sui fondi destinati all'Assessorato regionale per il Turismo. Il progetto operativo di restauro fu redatto dal prof. Bottari e dall'arch. Giacomo Leone, professionista assai esperto ed apprezzato, che diresse i lavori.\nAttiva \u00e8 la vita che si svolge al suo interno. Migliaia di giuristi la percorrono e la vivono. Frequentate le aule per le lezioni, come pure le biblioteche e le aule studio dei piani superiori dove gli studenti tra una lezione e l'altra ricavano tempo per studiare. Usati anche il giardino e la piazzetta come punto di incontro e di studio.\nArchitettura.\nSorge alla fine della via dei Crociferi. \"Villa Cerami\" avrebbe preso il suo \"abbrivo verso l'odierna bellezza nel 1720, anno in cui la propriet\u00e0 \u00e8 rilevata da Domenico Rosso, III principe di Cerami (1689-1735)\", ed in cui \u2014 come scrivono il Bottari ed il Leone \u2014 si sarebbe iniziata \"la costruzione del primo nucleo monumentale: l'ala meridionale che costeggia lo imbocco della via Cerami e si attesta sulla via Crociferi\". A quest'ala si sarebbe affiancato \"il corpo centrale a squadra\". \"Scalee, loggiati, balconi, verande\" si sarebbero aggiunti \"durante un secolo e oltre, al fronte orientale, per integrarlo e arricchire il prospetto, mentre a tergo e all'interno si addossano vani e s'insinuano servizi, si alzano tramezzi, si duplicano, si sommano, si moltiplicano tutte le soprastrutture\". Con tale ipotesi ricostruttiva contrasta, almeno per quanto riguarda le origini, quella che si ricava dalla citata \"Memoria\" inedita di Giovanni Rosso di Cerami. Giovanni Rosso nella sua \"Memoria\" scrive che il porticato\", di ingresso alla Villa, \"artisticamente barocco\" era \"opera pregevole del Vaccarini\", venuto, com'\u00e8 noto, a Catania il 27 dicembre 1729. L'ipotesi di attribuire a Gian Battista Vaccarini l'abbellimento del portone d'ingresso e della scala non \u00e8 da escludere.\nDal 1875 l'ingegner Carlo Sada, in occasione della visita dei sovrani d'Italia, modific\u00f2 il prospetto della Villa e aggiunse al piano terra un pregevole rivestimento marmoreo ed un portone sormontato da due mensole e volute che reggevano la parte centrale dell'elegante balconata del primo piano. Il Sada progett\u00f2 anche una nuova scala interna a due rampe, allo scopo di dare accesso coperto al piano nobile della Villa, dal grande cortile con la palma. Le opere eseguite su disegno del Sada sono state in gran parte eliminate dai restauri operati quando la Villa pass\u00f2 all'Universit\u00e0 di Catania.\nNella corte, che separa la villa dall'edificio nuovo della facolt\u00e0 di giurisprudenza (opera dell'architetto Francesco Basile), si trova la \"Grande bagnante\", opera bronzea di Emilio Greco."}
{"id": "381694", "revid": "439868", "url": "https://it.wikipedia.org/wiki?curid=381694", "title": "Teatro Massimo Vincenzo Bellini", "text": "Il Teatro Massimo Vincenzo Bellini \u00e8 il centro di rappresentazione dell'opera di Catania.\nStoria.\nNel 1870 fu affidato all'architetto Andrea Scala il compito di trovare un sito idoneo per costruire un nuovo Politeama, dopo aver esaminato le varie opzioni si decise per l'area di Piazza Cutelli. Nonostante le incertezze finanziarie venne approvato il progetto dello Scala che con l'assistenza dell'architetto milanese Carlo Sada portava avanti i lavori, finanziati dal gruppo di azionisti della Societ\u00e0 Anonima del Politeama. Nel 1880 la societ\u00e0 fin\u00ec presto in liquidazione e fu sostituita dal Comune che decise di modificare la struttura a teatro Lirico imponendo variazioni al progetto, in sette anni i lavori furono terminati. Mancando i fondi per affidarlo ad un impresario si dovette aspettare il 31 maggio 1890 per l'inaugurazione con l'opera \"Norma\" del compositore catanese Vincenzo Bellini.\nLo stile del Teatro catanese si ispira all'eclettismo francese del secondo impero imposto a Parigi da Charles Garnier con l'Op\u00e9ra di Parigi. Il prospetto del Teatro Bellini \u00e8 carico di ornamenti e allegorie; molto elegante il portico d'ingresso per le carrozze, chiuso da cancellate in ferro .\nLa sala a quattro ordini di palchi oltre il loggione, \u00e8 di grande ricchezza decorativa ed \u00e8 una delle pi\u00f9 belle tra quelle costruite nell'Ottocento in Italia.\nIl soffitto \u00e8 affrescato dal pittore Ernesto Bellandi con l'apoteosi di Bellini con le allegorie delle sue maggiori opere: \"Norma\", \"La sonnambula\", \"I puritani\" e \"Il pirata\". Il sipario storico, illustrante la \"Vittoria dei catanesi sui libici\", \u00e8 del pittore catanese Giuseppe Sciuti. Nel ridotto, molto ampio ed elegante tutto marmi e stucchi, notevole \u00e8 la statua in bronzo di Vincenzo Bellini, opera di Salvo Giordano.\nDegne di nota: nel 1931, la messa in scena di \"L'amico Fritz\" di Mascagni con Ines Alfani-Tellini, nel 1933, una edizione de \"La traviata\" con Mercedes Capsir e Lina Pagliughi, nel 1934 la \"Carmen\" con Gianna Pederzini e nel 1935 di \"Norma\" con Gina Cigna.\nNel 1941 \"Don Pasquale\" di Donizetti con Toti Dal Monte e la pucciniana \"Boh\u00e8me\" con Mario Del Monaco. Successivamente gli eventi bellici imposero la chiusura del Teatro fino al 1944 quando avvenne la ripresa delle rappresentazioni.\nNel 1950 faceva la sua apparizione Maria Callas in \"Norma\", opera con la quale torner\u00e0 anche nel 1951. Sempre nel 1951 la Callas fu anche applauditissima interprete di un altro dei capolavori belliniani, \"I puritani\". Nel 1952 vi porter\u00e0 \"La traviata\" e nel 1953 \"Lucia di Lammermoor\".\nNel 1955 il teatro ospit\u00f2, per l'inaugurazione della stagione, il neoeletto Presidente della Repubblica Giovanni Gronchi, e per l'occasione fu portato in scena \"I puritani\". Di quel periodo si ricordano: I dialoghi delle Carmelitane (opera) nel 1959 che lo stesso autore, Poulenc, defin\u00ec come la migliore messa in scena della sua opera; \"Giovanna d'Arco al rogo\" di Honegger nel 1960 con Vittorio Gassman attore e regista (la rappresentazione fu ripresa dalla RAI e trasmessa in TV); \"Il cavaliere della rosa\" di Richard Strauss nel 1960.\nNel 1966 la gestione del \"Bellini\" veniva presa dal Comune di Catania, che debuttava in questo ruolo con una stagione che vedeva la belliniana \"Beatrice di Tenda\" diretta da Vittorio Gui con Raina Kabaivanska.\nNel 1970 avviene la prima di \"Mos\u00e8 in Egitto\" diretta da Gianandrea Gavazzeni.\nNel 1972 lo stesso Gavazzeni diresse \"I puritani\" con la regia di Attilio Colonnello. \nNel 1976 viene proposta nella prima edizione del secolo \"Zaira\" con la ricostruzione di Rubino Profeta con Renata Scotto e Giorgio Casellato Lamberti.\nNel 1979 \"Anna Bolena\" di Donizetti con Katia Ricciarelli al suo debutto catanese e \"Macbeth\" di Verdi con Olivia Stapp e Kostas Paskalis.\nNel 1981 avviene la prima assoluta di \"Kean\" di Mario Zafred con Carlo Cava.\nNel 1986 il Teatro Massimo Bellini diventa, con legge della Regione Siciliana, Ente Autonomo Regionale.\nNel 1997 avviene la prima assoluta di \"Rinaldo &amp; C.\" di Azio Corghi con Valentina Valente, Carmela Remigio e Federica Bragaglia.\nNel 2002 la Regione Siciliana d\u00e0 il via alla trasformazione dell'Ente autonomo regionale Teatro Massimo Bellini in Fondazione. Nel 2007 l'Assemblea Regionale Siciliana ha riportato con apposita legge il teatro ad Ente Autonomo Regionale.\nIl teatro dispone di un'orchestra di 105 elementi e di un coro di 84 elementi.\nIl tenore Beniamino Gigli la proclam\u00f2 la migliore sala di teatro al mondo per l'acustica."}
{"id": "381695", "revid": "36426", "url": "https://it.wikipedia.org/wiki?curid=381695", "title": "Chiesa di San Benedetto (Catania)", "text": "La chiesa di San Benedetto \u00e8 una chiesa cattolica di Catania in via dei Crociferi, nel quartiere Terme della Rotonda, ed \u00e8 dedicata a san Benedetto da Norcia.\nStoria.\nEpoca aragonese.\nUn primo monastero femminile dell'Ordine benedettino sotto il titolo di \u00abSan Benedetto\u00bb \u00e8 documentato fuori le mura. I fondatori Rugieri la Matina e Alemanna Lumello ne patrocinarono la costruzione nel 1334, istituzione accresciuta con le rendite del Vescovo Simone del Pozzo prima del 1394.\nNel XV secolo le religiose si trasferirono nel sito attuale edificato l\u00e0 dove sorgeva il tempio di Esculapio.\nEpoca spagnola.\nDopo il terremoto del Val di Noto del 1693 il complesso fu ricostruito tra il 1704 e il 1713. Insieme alle strutture monastiche annesse, segna scenograficamente l'ingresso vero e proprio di via Crociferi, strada alla quale si accede passando sotto l\"Arco di San Benedetto\" che la tradizione vuole \"costruito in una notte per imporre al senato catanese il congiungimento delle due parti del monastero\".\nL'edificio risulta parzialmente completato nel 1747 come attesta il millesimo sulla chiave della porta d'ingresso. Il perfezionamento avviene nel 1763 con i lavori del prospetto di Giovanni Battista Vaccarini e l'apparato pittorico e decorativo interno con la realizzazione degli affreschi, opere di Giovanni Tuccari.\nDopo la soppressione del 1866, in seguito all'emanazione delle leggi eversive, il cardinale Giuseppe Francica-Nava de Bondif\u00e8, arcivescovo della citt\u00e0, chiam\u00f2 dal Monastero della Santissima Trinit\u00e0 di Ronco di Ghiffa alcune monache benedettine. Sorse cos\u00ec il centro scolastico femminile, ciclo di studi dalla materna al liceo classico, ancora attivo, denominato \"Istituto San Benedetto\".\nEpoca contemporanea.\nDopo i bombardamenti del 1943 che colpirono duramente l'edificio, riaffiorarono gli splendidi affreschi realizzati a cavallo del 1726 ed il 1729, coperti in buona parte alla fine del XVIII secolo, da spessi strati d'intonaco e imbiancature, opere immediatamente restaurate con il progetto coordinato da Armando Dillon.\nOggi la chiesa \u00e8 affidata in custodia alle suore benedettine. La comunit\u00e0 monastica \u00e8 unita all'Istituto di adorazione perpetua del Santissimo Sacramento.\nDall'aprile del 2013 l'aggregato monumentale \u00e8 visitabile nell'ambito di un percorso guidato che comprende anche i resti di una domus romana ritrovata in occasione degli ultimi lavori di restauro, del parlatorio settecentesco del monastero di clausura e della Scalinata degli Angeli.\nDescrizione.\nLa struttura \u00e8 celebre soprattutto per la scalinata dell'Angelo, uno scalone marmoreo di ingresso, adorno di statue raffiguranti alcuni angeli. La scalinata \u00e8 cinta da una bellissima cancellata in ferro battuto. La porta d'ingresso \u00e8 in legno e sulle formelle sono riportate scene della vita di san Benedetto. La chiesa fa parte del complesso conventuale delle suore benedettine che comprende anche la badia maggiore e la badia minore collegate da un ponte coperto che sovrappassa la via dei Crociferi.\nAl suo interno, come da fotografia a lato, si trovano affreschi di Sebastiano Lo Monaco, di Giovanni Tuccari e di Matteo Desiderato.\nLa chiesa \u00e8 ad una navata ed ha la volta completamente affrescata con scene della vita di san Benedetto.\nInterno.\nAltare maggiore.\nL'altare maggiore realizzato in marmi policromi con intarsi di pietre dure e diaspro siciliano, formelle in bronzo, lamine d'argento, inserti patinati in oro su cui troneggia la raggiera con al centro l'Agnello di Dio immolato posto sul libro sacro chiuso con i sette sigilli.\nLe formelle argentee dell'altare, attribuito a Giovanni Petrosino del 1789, raffigurano l\"Ultima Cena\" alternate a due medaglioni. Al centro la porticina argentea del tabernacolo raffigura \"Re Davide che suona la lira\", il manufatto \u00e8 sormontato da un elaborato tempietto coronato.\nMonastero.\nDopo il trasferimento delle comunit\u00e0 \"intra moenia\" si distinguevano:\nLa ricostruzione della fine del XVII secolo ha determinato l'inglobamento dell'odierna badia piccola, tramite la costruzione dell'arco nel 1704, manufatto che col passare del tempo \u00e8 divenuto un simbolo della citt\u00e0, oltre che porta d'accesso all'intera via."}
{"id": "381696", "revid": "339392", "url": "https://it.wikipedia.org/wiki?curid=381696", "title": "World trade centre", "text": ""}
{"id": "381697", "revid": "599013", "url": "https://it.wikipedia.org/wiki?curid=381697", "title": "Wtc", "text": ""}
{"id": "381699", "revid": "767487", "url": "https://it.wikipedia.org/wiki?curid=381699", "title": "Franziska", "text": "I Franziska sono stati un gruppo musicale reggae formatosi nel gennaio del 1996 nella provincia di Milano e scioltosi nel 2011."}
{"id": "381700", "revid": "339392", "url": "https://it.wikipedia.org/wiki?curid=381700", "title": "World Trade Centers Association", "text": ""}
{"id": "381701", "revid": "6923", "url": "https://it.wikipedia.org/wiki?curid=381701", "title": "Banca Faranda", "text": "Banca Faranda \u00e8 stata una banca italiana con sede a Palermo.\nStoria.\nSita originariamente in Corso Calatafimi 79 (al piano terra del Palazzo Faranda), fu successivamente trasferita in Via Roma. Ne furono presidenti, oltre che proprietari, in quanto detentori della maggioranza azionaria della societ\u00e0, Giosu\u00e8 Faranda (sino al 1920), e Giuseppe Faranda (1920-1941).\nOperante tra la fine dell'Ottocento e la prima met\u00e0 del Novecento e diffusa soprattutto nel territorio della provincia palermitana, fu successivamente messa in liquidazione (anche se non fall\u00ec) nel 1943 a seguito delle difficolt\u00e0 economiche sorte durante la seconda guerra mondiale."}
{"id": "381705", "revid": "122758109", "url": "https://it.wikipedia.org/wiki?curid=381705", "title": "Ogdoade", "text": "Nella mitologia egizia l'Ogdoade, in ieratico: \"hemeneyu\", Z1*Z1*Z1*Z1:Z1*Z1*Z1*Z1-M17-M17-G43-G40-Z3 \"\u1e2b m n y w\"\u00e8 l'insieme di otto divinit\u00e0 venerate a Khemno (Ermopoli). Secondo la mitologia, esistevano prima della creazione, personificando le forze primeve del Caos ed erano venerate ad Ermopoli, nel XV distretto dell'Alto Egitto.\nCaratteristiche.\nTra le numerose cosmogonie egizie che comprendevano otto divinit\u00e0 primigenie, quella di Ermopoli, in egizio \"Khemnu\" ovvero \"Citt\u00e0 degli Otto\", era la pi\u00f9 \"astratta\" e aveva come particolarit\u00e0 solo otto divinit\u00e0 chiamate \"Heh\" con precise caratteristiche.\nNell'antico Egitto vigeva il principio della dualit\u00e0 intesa come forze uguali e contrapposte ma armoniosamente unite, per cui le divinit\u00e0 primigenie erano formate da coppie dove all'essenza maschile si opponeva quella femminile detta paredra. Esse erano:\nQueste divinit\u00e0 avevano testa di rana per i maschi e di serpente per le femmine, animali simbolo delle acque da dove erano emersi.\nGli dei dell'Ogdoade generarono, ad Ermopoli, una collina di fango primordiale chiamata Isola delle Fiamme o Isola dei Coltelli. Qui, in maniera misteriosa dettero vita al sole (da cui il nome Isola delle fiamme). Infatti secondo il clero ermopolitano, le otto divinit\u00e0 risiedevano nel Caos ed oltre la creazione avevano anche il compito di consentire il sorgere del sole quotidianamente proteggendolo nell'Oltretomba.\nLa leggenda passata a Tebe si sarebbe trasformata e gli dei avrebbero creato un uovo, da cui nacque Amon, il dio-sole.\nCon l'assunzione di sempre maggior potere da parte del clero di Amon (complesso templare di Karnak), quest'ultima divinit\u00e0 verr\u00e0 umanizzata e gli verr\u00e0 fornita una famiglia (secondo la struttura trinitaria tipica degli dei egizi) composta dalla moglie Mut e dal figlio Khonsu.\nDett\u00f2 anche il dogma secondo cui l'Ogdoade si form\u00f2 a Tebe, si trasfer\u00ec ad Ermopoli per compiere la creazione ed infine sarebbe tornata a Tebe per andare a morire sulla collina di Medinet Habu dove sar\u00e0 adorata fino al periodo tolemaico.\nFonti.\nI primi cenni sull'Ogdoade si trovano scritti gi\u00e0 nei \"Testi dei sarcofagi\" del Medio Regno, nei \"Testi delle piramidi\" e documentati gi\u00e0 nella V dinastia nel tempio funerario del sovrano Sahura.\nI testi sull'Ogdoade sono frammentati e scritti successivamente dal clero tebano che adatt\u00f2 la cosmogonia ermopolitana ai propri dogmi, come nella \"Pietra di Shabaka\" conosciuta anche come \"Testo di Teologia Menfita\".\nEvoluzione religiosa.\nGli dei primevi sopravvissero nell'iconografia prendendo l'aspetto di babbuini cinocefali che salutano il sole nascente, Atum.\nDurante il Medio Regno, Huh divenne il dio dell'eternit\u00e0 ed il Nun acquis\u00ec maggiore importanza nella religione egizia\nCentri di culto egizi.\nL'Ogdoade aveva numerosi centri di culto, oltre Ermopoli, quali Medinet Habu, Esna e Tebe."}
{"id": "381707", "revid": "47767", "url": "https://it.wikipedia.org/wiki?curid=381707", "title": "Ducea di Nelson", "text": ""}
{"id": "381714", "revid": "287204", "url": "https://it.wikipedia.org/wiki?curid=381714", "title": "Chiosco di Sesostri I", "text": "Il Chiosco di Sesostri I \u00e8 un tempio periptero con sedici pilastri, di struttura ridotta, che si trova nel recinto templare di Karnak, in Egitto. \nEdificato, in occasione della festa Heb-Sed del Re Sesostri I (XII Dinastia), \u00e8 a pianta quasi quadrata (7 m circa per lato), e si eleva su un basso piedistallo a cui si accede attraverso due rampe d'accesso contrapposte che adducevano, verosimilmente, ciascuna ad un trono simboleggiante, rispettivamente l'Alto ed il Basso Egitto. Presenta modanature a tori angolari e la copertura coronata da una cornice a gola egizia.\nSi ritiene, infatti, che il tempio facesse parte dell'apparato cerimoniale della festa giubilare di Sesostri I che prevedeva la ripetizione della cerimonia di intronizzazione quale sovrano delle \"Due Terre\". Esso ospitava la barca di Amon.\nIl \"chiosco\", demolito nel corso dei lavori di ristrutturazione continua cui il complesso templare di Karnak \u00e8 stato sottoposto nell'arco di oltre 1600 anni (dalla XII alla XXX Dinastia), \u00e8 di fatto stato \"riassemblato\" in epoca moderna da H. Chevrier utilizzando i suoi componenti originali rinvenuti quale materiale di riempimento di uno dei Piloni (il III di Seti I).\nPoich\u00e9 la conservazione \u00e8 quasi perfetta si possono ammirare la purezza compositiva e la raffinata decorazione che ricoprono le pareti e i pilastri mediante incisioni e rilievi nel calcare pi\u00f9 fino. Questo conserva rare tracce di pittura e di copertura d'intonaco.\nSulle colonne, Sesostri I appare con Amon e altre divinit\u00e0 tra cui Anubi, Ptah, Atum, Toth, Horo e Amonet.\nIl vestiario \u00e8 rappresentato fin nei minimi particolari delle pieghe e ogni geroglifico \u00e8 da considerarsi un capolavoro. Infatti l'artista ha reso con estrema abilit\u00e0 persino la trasparenza delle ali dell'ape."}
{"id": "381716", "revid": "490388", "url": "https://it.wikipedia.org/wiki?curid=381716", "title": "Actinomyces", "text": "Actinomyces \u00e8 un genere di batteri Gram-positivo.\nFisiologia e struttura.\nI batteri del genere \"Actinomyces\" sono bacilli gram-positivi anaerobi obbligati o facoltativi non acido-resistenti (a differenza di \"Nocardia\", morfologicamente simile). Sono caratterizzati da una crescita lenta nelle colture di laboratorio e si rendono responsabili di infezioni croniche a sviluppo lento. In genere sviluppano forme filamentose (ife) simil-fungine, tuttavia sono da considerarsi batteri per la mancanza di mitocondri e membrana nucleare, inoltre si replicano per scissione e sono sensibili alle penicilline (ma non ai chemioterapici antimicotici).\nPatogenesi.\nI batteri del genere \"Actinomyces\" colonizzano il tratto respiratorio superiore, il tratto gastrointestinale e apparato genitale femminile. Normalmente non sono presenti sulla superficie cutanea e si rendono causa di malattia nell'uomo solo quando le normali barriere mucose vengono danneggiate da un trauma, interventi chirurgici o infezioni in genere.\nLa patologia viene indicata con il termine di actinomicosi ed \u00e8 caratterizzata dallo sviluppo di lesioni granulomatose croniche che diventano suppurative con formazione di ascessi spesso collegati da tragitti fistolosi. Negli ascessi e nei tragitti fistolosi sono spesso visibili colonie macroscopiche di microrganismi simili per aspetto a granelli di sabbia; tali colonie sono indicate con il nome di granuli sulfurei per il caratteristico colore giallo-arancione. Le colonie sono costituite da ammassi filamentosi legati insieme da fosfato di calcio, caratteristica che conferisce alla superficie del tessuto interessato dall'infezione una consistenza dura.\nPi\u00f9 frequentemente \"Actinomyces\" \u00e8 responsabile di infezioni miste (polimicrobiche) del cavo orale."}
{"id": "381717", "revid": "486946", "url": "https://it.wikipedia.org/wiki?curid=381717", "title": "Football Club Potenza", "text": ""}
{"id": "381720", "revid": "363629", "url": "https://it.wikipedia.org/wiki?curid=381720", "title": "Proiezione elettorale", "text": "Una proiezione elettorale consiste nella previsione statistica dei risultati complessivi di un'elezione a partire dai risultati ottenuti in un insieme ridotto e definito a priori di seggi.\nA differenza dei sondaggi e degli exit poll, una proiezione elettorale si basa su voti effettivamente dati dagli elettori; anch'essa, per\u00f2, soffre degli stessi problemi statistici riguardo alla scelta di un campione rappresentativo dell'elettorato. Inoltre \u00e8 invalso l'uso di fornire proiezioni iniziali quando si ha a disposizione solamente una percentuale ridotta del campione scelto; in questo caso il tasso di errore delle previsioni naturalmente cresce di conseguenza."}
{"id": "381728", "revid": "1652635", "url": "https://it.wikipedia.org/wiki?curid=381728", "title": "Gemini (I Cavalieri dello zodiaco)", "text": ", conosciuto anche come Arles nella serie animata, \u00e8 uno dei personaggi della serie manga e anime \"I Cavalieri dello zodiaco\" di Masami Kurumada.\n\u00c8 il Cavaliere d'oro appartenente alla costellazione dei Gemelli, poi dopo essersi sostituito con l'inganno a Shin dell'Ariete e infine Specter di Ade. Ha un fratello gemello di nome Kanon, che gli succede come Cavaliere d'oro durante lo scontro con il dio dell'oltretomba.\nCaratteristica peculiare del personaggio \u00e8 quella di avere due personalit\u00e0, una buona e pacifica e una malvagia, assetata di potere, desiderosa di usurpare Atena e governare sulla Terra; quest'ultima personalit\u00e0 \u00e8 l'antagonista principale della prima parte della serie classica.\nNell'edizione italiana della Star Comics del manga classico e nell'adattamento Dynamic dei film, oltre che nei successivi manga tratti dalla serie come \"Episode G\" e \"Next Dimension\", viene chiamato Saga dei Gemelli, traduzione fedele del nome originale, mentre nella prima edizione Granata Press del manga classico viene chiamato Gemini dei Gemelli.\nCreazione e concezione.\nIn un'intervista del 1989 rilasciata sull'artbook \"Jump Gold Selection 3\" Kurumada rivel\u00f2 di aver deciso fin dal principio che il Grande Sacerdote avrebbe dovuto essere il Gold Saint dei Gemelli, ma era indeciso se fossero dovuti essere due gemelli o una sola persona con doppia personalit\u00e0 (alla fine furono utilizzate entrambe le idee). Il nome del personaggio, in origine, doveva essere Shura, ma poi tale nominativo fu assegnato al Gold Saint del Capricorno. La scelta del nome \"Saga\" deriva da una lettura alternativa dell'ideogramma che indica il sesso (inteso come divisione fra maschi e femmine). Il nome Arles (usato esclusivamente nell'anime classico durante il periodo in cui il personaggio assume il ruolo di Grande Sacerdote) fu invece scelto come nome provvisorio dallo sceneggiatore della serie Takao Kyoyama, in riferimento al filosofo Aristotele (\"Ar\"[isote]\"les\").\nBiografia.\nSerie classica.\nSaga \u00e8 inizialmente il Cavaliere d'oro dei Gemelli, considerato da tutti un uomo valoroso dall'animo pacifico e generoso e perci\u00f2 molto amato dagli abitanti del Santuario; senza che nessuno lo sapesse, tuttavia, egli era affetto dal disturbo dissociativo di identit\u00e0 e possedeva anche una parte malvagia, ambiziosa e assetata di potere. Un giorno suo fratello Kanon gli propose di uccidere Atena, il Grande Sacerdote e Aiolos del Sagittario per dominare sul Santuario: inorridito da quest'offerta, Saga la rifiut\u00f2 con forza accusando il fratello di tradimento e imprigionandolo nella prigione di Capo Sounion, ai piedi dell'antico tempio di Poseidone, ma cos\u00ec facendo risvegli\u00f2 la sua parte malvagia, che inizi\u00f2 a mettere segretamente in atto il suo piano di conquista.\nDopo aver saputo della reincarnazione di Atena, Saga venne convocato dal Grande Sacerdote, che gli comunic\u00f2 di aver scelto Aiolos e non lui come suo successore: Saga finse di accettare la decisione salvo poi raggiungere quest'ultimo sull'Altura delle Stelle per assassinarlo e assumerne le sembianze. Nei panni del Grande Sacerdote Saga cerc\u00f2 di uccidere la neonata Atena ma fall\u00ec a causa dell'intervento dello stesso Aiolos, che fugg\u00ec portando con s\u00e9 la bimba: Saga boll\u00f2 quindi Aiolos come traditore costringendolo alla fuga (durante la quale trov\u00f2 la morte per mano di Shura del Capricorno) dopodich\u00e9 cominci\u00f2 a governare sul Santuario.\nTredici anni dopo la fuga di Aiolos, Saga cerca di eliminare Saori Kido, la reincarnazione di Atena, e i cinque Bronze Saints al suo seguito: stufo dai continui insuccessi dei suoi sottoposti decide di ricorrere ai Gold Saints, convocandoli al Santuario per proteggere le Dodici Case. Pur non essendo fisicamente presente nella casa dei Gemelli, Saga riesce comunque ad ostacolare i Bronze Saints: muovendo a distanza la sua Gold Cloth e generando delle potenti illusioni, Saga imprigiona Hyoga nell\"'Another Dimension\" prima di essere costretto alla ritirata da Shun.\nAlcune ore pi\u00f9 tardi, quando i Cavalieri di Atena hanno ormai completato la scalata del Santuario, Saga affronta prima Seiya e poi Ikki, entrambi giunti al suo cospetto, e nonostante sia in vantaggio per buona parte dello scontro non riesce ad impedire ai due di salvare Atena grazie allo scudo della statua della Dea situata vicino alla residenza del Grande Sacerdote. Saga si scontra quindi con Atena e, dopo che la sua parte buona ha ripreso il sopravvento, si suicida dopo averle chiesto perdono per i suoi crimini.\nTempo dopo scoppia una nuova guerra sacra tra Atena stessa e Ade e quest'ultimo riporta in vita Saga, Shion, Shura, Camus dell'Acquario, Death Mask del Cancro e Aphrodite dei Pesci arruolandoli nel suo esercito di Spectre con la missione di uccidere la Dea. Nonostante inizialmente sembrino passati dalla parte di Ade, Saga e gli altri Cavalieri d'oro fingono solamente di obbedire al Dio dell'Oltretomba in quanto il loro vero obbiettivo \u00e8 quello di ottenere il sacrificio di Atena e ridestare il God Cloth della Dea. Al termine di un'estenuante scalata alle Dodici Case, nella quale apparentemente uccidono Shaka della Vergine con l\"'Athena Exclamation\", Saga, Shura e Camus arrivano al cospetto di Atena: la Dea, che ha compreso le loro reali intenzioni, decide di suicidarsi per poter giungere da viva nell'Oltretomba cos\u00ec da sfidare di persona Ade. Poco dopo anche Saga, insieme a Shura e Camus, torna nell'Oltretomba a causa dello scadere delle dodici ore di vita provvisoria concessagli da Ade ma riappare alla Giudecca, insieme a tutti gli altri Gold Saints, sacrificandosi per distruggere l'immenso Muro del Pianto e permettere ai Bronze Saints di raggiungere Atena nell'Elisio.\nAdattamento anime.\nNell'adattamento anime realizzato negli anni ottanta le vicende che riguardano Saga sono state modificate. Egli non prende il posto di Shion, che uccide ugualmente sulla Star Hill, ma si sostituisce al \"fratello\" di quest'ultimo, Arles, un personaggio creato appositamente dalla Toei Animation, e quindi non da Kurumada. Viste le scarse informazioni su Arles e sulla sua morte per mano di Saga, lo sceneggiatore dell'anime Takao Koyama scrisse un racconto riempitivo intitolato \"La storia segreta di Capricorn\", nel quale veniva chiarito che Arles era la guardia del corpo ed il braccio destro di Shion, amato da quest'ultimo come un fratello, che intu\u00ec il piano malvagio di Saga e da quest'ultimo fu assassinato in un periodo antecedente al ritorno di Shura del Capricorno al Santuario e successivo alla fuga di Aiolos con Atena.\nSaga compare anche nella saga di Asgard, presente solo nell'anime, sotto forma di spirito a Seiya per incoraggiarlo nella battaglia contro Hilda di Polaris.\n\"Episode G\".\nIn \"Episode G\" si scopre che, prima di attentare alla vita della neonata Atena, Saga venne contattato da Crono, signore dei Titani che era stato sconfitto e sigillato da Zeus millenni prima. Crono, che aveva bisogno della morte di Atena per i propri scopi, esort\u00f2 Saga ad ucciderla, donando al Gold Saint dei Gemelli la daga d'oro mietitrice di Dei. Saga fall\u00ec l'assassinio e, dopo la fuga di Aiolos con Atena, cominci\u00f2 a governare sul Grande Tempio, fingendo di allearsi sia con Crono che con Ponto, che stava portando avanti una sua strategia, atta a far scontrare i Titani (sudditi di Crono) con i Gold Saints, in modo da far morire i primi e poterne assorbire la forza.\nDurante questo periodo, Saga riesce a piegare al suo volere Shura del Capricorno con il Genr\u014d Ma\u014d-Ken, per poi rivelare la sua vera identit\u00e0 a Death Mask del Cancro, il quale gli rinnova spontaneamente il giuramento di fedelt\u00e0. Al nuovo alleato, Saga rivela i suoi piani, ovvero diventare come Ares, Dio della guerra e dei massacri. A conferma dei suoi obbiettivi, indossa dei nuovi paramenti, capaci di celare completamente la natura del suo cosmo e delle sue intenzioni, in modo tale da ingannare ancora pi\u00f9 facilmente sia Ponto che Crono.\nQuando Crono compare improvvisamente di fronte alla statua di Atena per impossessarsi della Megas Drepanon, Saga cerca inizialmente di facilitare il compito al Dio, ordinando a tutti i Gold Saints di non uscire dalle proprie case. Improvvisamente, per\u00f2, la parte buona di Saga si risveglia e comincia una dura battaglia contro Crono. Ad un passo dalla vittoria, tuttavia, la parte malvagia ritorna a prendere il sopravvento su Saga, che si ritira. Per questo, nonostante gli interventi di Aiolia, Aldebaran e Shura, Crono riesce nel suo intento, liberando la Megas Drepanon e riconquistando il proprio corpo divino. Nell'epilogo della guerra, Saga decide di rimanere al Santuario, osservando da dietro le quinte la vittoria dei Gold Saints guidati da Aiolia contro Crono e Ponto.\n\"Next Dimension\".\nIn \"Next Dimension\", che alterna gli avvenimenti del passato (la guerra del XVIII secolo contro Ade) con quelli del presente (cio\u00e8 nel XX secolo, dopo la sconfitta del Dio nell'Oltretomba al termine della serie classica), Saga, insieme agli altri Gold Saints della sua epoca, compare sotto forma di spirito per aiutare Atena e Shijima di Virgo ad uscire da una distorsione spazio-temporale.\n\"Saintia Sho\".\nIn \"\", che funge da spin-off del manga di Kurumada, Saga compare nelle vesti di Grande Sacerdote quando percepisce il risveglio di Eris. Dopo che il suo lato malvagio viene epurato dallo scudo di Atena, nella battaglia finale alle Dodici Case, tale spirito ascende al cielo, tornando sulla Terra assieme alle dea della discordia. Dotato di un nuovo corpo, torna nuovamente a combattere Atena e i suoi seguaci.\n\"Soul of Gold\".\nNella serie ONA \"\", dopo aver distrutto il Muro del Pianto, tutti i Gold Saints (Saga compreso) vengono misteriosamente riportati in vita come Einherjar nei territori di \u00c1sgar\u00f0r con l'obbiettivo di ostacolare il nuovo celebrante di Odino, , e i suoi God Warrior (o Cavalieri di Asgard). Affronta uno di questi, , che protegge \"Nifelheim\", la stanza della nebbia all'interno dell'albero Yggdrasil. Sigmund \u00e8 deciso a vendicare suo fratello Orion, che crede morto per colpa dei Saint di Atena, ma Saga si dimostra troppo superiore, riuscendo con poca difficolt\u00e0 a frantumare parte dell'armatura del suo avversario. A questo punto, grazie anche all'intervento dello spirito del fratello che lo incita a non proseguire la battaglia, Sigmund capisce di star combattendo dalla parte sbagliata. Subito dopo, per\u00f2, l'asgardiano cade sotto il controllo di Andreas e supplica Saga di ucciderlo. Ammirato dalla volont\u00e0 dell'avversario, il Gold Saint dei Gemelli risveglia il suo God Cloth e sconfigge l'avversario, risparmiandogli per\u00f2 la vita.\nNel prosieguo della serie si scopre che \u00e8 stato Odino a riportare in vita i Gold Saints ad Asgard allo scopo di fermare Andreas Riise che, controllato da Loki, intende utilizzare Yggdrasil per far rinascere la lancia Gungnir, un'arma divina dal potere sconfinato. Dopo aver tentato invano di uccidere la divinit\u00e0 con l'Atena Exclamation, usata insieme a Mu dell'Ariete e Dohko della Bilancia, Saga ricompare nella battaglia finale contro Loki, quando, insieme a tutti i Gold Saints, interviene per soccorrere Aiolia del Leone e Aiolos del Sagittario. Grazie a dei petali intrisi del sangue di Atena ed inviati proprio dalla Dea dall'Elisio, i dodici risvegliano i loro rispettivi God Cloths definitivi, sconfiggono Loki e salvano Asgard. Prima di lasciare ancora una volta il mondo dei vivi, i Gold Saints vengono contattati da Poseidone che, risvegliato dal cosmo dei dodici, si offre di usare la propria forza divina per inviare i Gold Cloths in aiuto dei cinque Bronze Saints, impegnati a combattere Ade nell'Elisio.\n\"Episode 0\".\nQuesto mini-manga di Kurumada si svolge parallelamente alla fuga di Aiolos di Sagitter con la piccola Atena. Dopo aver salvato la Dea da Saga, Aiolos \u00e8 costretto ad attraversare le Dodici Case per fuggire dal Santuario. Dopo aver sconfitto nell'ordine Aphrodite di Pisces alla dodicesima casa, Shura di Capricorn alla decima e Death Mask di Cancer alla quarta, il Gold Saint del Sagittario entra nella terza e vi trova il Gold Cloth dei Gemelli incustodito. Aiolos \u00e8 sicuro di poter fuggire indisturbato, ma improvvisamente Saga, che si trova alla tredicesima casa, quella del Sacerdote, controlla a distanza il suo Cloth e lancia l'Another Dimension per imprigionare sia Aiolos che Atena. Poco prima di riuscire nel suo obbiettivo, per\u00f2, la parte buona di Saga si risveglia ed annulla la tecnica, permettendo ad Aiolos e ad Atena di fuggire.\n\"Saint Seiya: Origin\".\nIn questo ulteriore prequel, anch'esso ad opera di Kurumada, vengono narrate le origini di Saga, Kanon e della doppia personalit\u00e0 malefica di Saga: i due gemelli, nati in qualche angolo sconosciuto della Terra (presumibilmente la Grecia) vengono misteriosamente teletrasportati al Santuario, dove vengono trovati, in fasce, dal Gran Sacerdote Shion, il quale per\u00f2 nota subito che, insieme a loro, \u00e8 presente anche un terzo bambino. Tale bambino si scopre essere un Lemure, uno spirito maligno incorporeo inviato dalla malvagia dea Ker, divinit\u00e0 del destino e sorella minore di Hypnos e Thanatos, allo scopo di causare la distruzione del Santuario facendolo colpire dall'interno. Dohko, dai Cinque Picchi, avverte il pericolo che la creatura potrebbe rappresentare ed invia un messaggio telepatico a Shion, consigliandogli di eliminarla, trattandosi del presagio malefico della Stella della dea Ker ma Shion rifiuta di compiere tale delitto, dal momento che ha detto che, nonostante sia un nemico, non pu\u00f2 togliere la vita a un bambino. Il \"terzo bambino\" prende quindi possesso di Saga, rendendo poi inconsapevoli Kanon e Shion cancellando i ricordi dei cavalieri dell'Ariete e della Bilancia. Dopo il tentato omicidio della piccola Athena, Saga, in preda al rimorso, tenta di suicidarsi con il Pugnale d'oro, ma in quel momento la dea Ker sembra impedirgli di togliersi la vita e gli dice che gli \u00e8 stata affidata la missione di uccidere Athena sin da quando \u00e8 nato e che non lo lascer\u00e0 morire finch\u00e9 tale piano non sar\u00e0 portato a termine.\n13 anni dopo, durante la battaglia delle Dodici Case, il Lemure di Saga viene espulso dal suo corpo grazie alla luce dello Scudo di Atena e fugge raggiungendo Ker, che si aggirava intorno al Santuario. La dea calpesta la creatura, facendola sparire per sempre.\nPersonaggio.\nAspetto e personalit\u00e0.\nSaga \u00e8 un personaggio dalla doppia personalit\u00e0, tratto che sottolinea la sua appartenenza alla costellazione dei Gemelli; il suo stesso aspetto varia a seconda della personalit\u00e0 dominante: quando \u00e8 dominato dalla sua parte buona \u00e8 raffigurato come un uomo dal viso pacifico, con gli occhi azzurri e i capelli biondi, mentre quando \u00e8 dominato dalla sua parte malvagia il suo volto diventa malvagio e i suoi capelli neri. Nell'anime, come molti altri personaggi, Saga ha subito un cambio di tinta: la personalit\u00e0 buona ha i capelli e gli occhi blu, quella cattiva ha i capelli grigi e la sclera degli occhi rossa. Questa colorazione \u00e8 stata mantenuta anche nelle successive opere derivate dal manga di Kurumada, come gli OAV della serie \"Hades\", gli ONA \"\" e il manga \"Next Dimension\" (quest'ultimo unico caso in cui Kurumada ha utilizzato la colorazione dell'anime anzich\u00e9 quella del suo manga). In \"Episode G\", diversamente dalle precedenti versioni, la personalit\u00e0 buona di Saga ha i capelli grigi, quella cattiva li ha neri o blu scuro. Nel primissimo episodio dell'anime, invece, quando compare per arbitrare la sfida tra Seiya e Cassios, Saga, vestito come Grande Sacerdote, viene rappresentato erroneamente con i capelli castani. Nel manga e nell'anime classico, Saga non indossa alcun vestito sotto il Gold Cloth. In \"Soul of Gold\", invece, ha un vestiario molto simile a quello del fratello Kanon, ossia maglietta a maniche corte blu, pantaloni grigi e polsi fasciati con delle bende.\nQuando indossa i panni del Grande Sacerdote, il volto di Saga \u00e8 oscurato dall'elmo che indossa. Nell'anime, invece, gli animatori hanno coperto il volto di Saga con una maschera blu (simile a quella delle Sacerdotesse Guerriero), aggiungendogli anche un elmo rosso (raffigurante una specie di Ofiuco, il tredicesimo segno zodiacale) e dei coprispalle dello stesso colore, decorati con degli spuntoni.\nQuando \u00e8 sotto il controllo della parte buona, Saga ha un carattere pacifico, gentile e leale ed \u00e8 uno dei Saint pi\u00f9 devoti alla dea Atena. Mu dell'Ariete (o Dohko nell'anime) racconta che Saga, prima degli eventi narrati nella serie classica, si distingueva per la sua generosit\u00e0, al punto che tutti gli abitanti del Grande Tempio lo adoravano come un Dio. Quando \u00e8 sotto il controllo della parte malvagia, invece, Saga diventa un essere senza scrupoli, assetato di potere, il cui unico scopo \u00e8 quello di dominare la Terra spodestando Atena. Egli, infatti, si considera un salvatore, ossia il pi\u00f9 adatto per proteggere gli uomini dagli dei dominando su di essi in quanto pi\u00f9 forte. Nell'anime, la parte malvagia di Gemini si dimostra immeritevole di indossare il Gold Cloth dei Gemelli, il quale si stacca dal Gold Saint nel momento in cui quest'ultimo tenta di attaccare Atena.\nCloth.\nCome tutti i Cavalieri di Atena anche Saga indossa un Cloth (o Sacra Armatura), pi\u00f9 precisamente il Gold Cloth (o Armatura d'oro) dei Gemelli: questa rappresenta una figura con due teste e quattro braccia o, pi\u00f9 precisamente, due gemelli fusi in uno per le spalle e privi di gambe. Il Cloth dei Gemelli esiste anche come Surplice, ovvero le armature degli Spectre di Ade, con una tinta viola e grigia e forme leggermente modificate.\nIn \"\", il Gold Cloth di Saga, che \u00e8 stato bagnato dalle lacrime di Atena dopo la battaglia alle Dodici Case, riesce ad evolversi temporaneamente in God Cloth (o Armatura divina); esso copre quasi totalmente la superficie del suo corpo ed \u00e8 dotato di ali. Nell'epilogo dello scontro con Loki, grazie a dei petali intrisi del sangue di Atena, Saga riesce a risvegliare anche il God Cloth definitivo, che dura pi\u00f9 a lungo di quello precedente.\nUna versione in parte ridisegnata del Gold Cloth dei Gemelli compare nel film remake \"La leggenda del Grande Tempio\", dove mostra forme estetiche in parte basate sulla versione classica. Una differenza sta nella colorazione bicolore, con il lato sinistro dorato e quello destro nero.\nTecniche e abilit\u00e0.\nSaga \u00e8 un Gold Saints capace di scagliare colpi fisici, mentali e dimensionali. In qualit\u00e0 di Cavaliere d'oro, e quindi facente parte dell'\u00e9lite dell'esercito della Dea Atena, Saga possiede il \"Settimo senso\", che gli permette di muoversi e lanciare attacchi alla velocit\u00e0 della luce. Sebbene non venga mai affermato nella serie classica, in \"\" Saga viene definito il Gold Saint pi\u00f9 potente della sua generazione. Di seguito vengono riportare le tecniche usate dal personaggio nel corso dei vari manga e anime:\nOltre a queste tecniche Saga pu\u00f2 generare un labirinto di illusioni alla casa dei Gemelli e controllare a distanza il suo Gold Cloth, facendolo persino assemblare cos\u00ec che possa combattere al suo posto; durante la battaglia contro Seiya dimostra inoltre di poter privare il suo avversario dei cinque sensi.\nNella saga di Hades si dimostra in grado di utilizzare l', tecnica effettuabile solo da tre Gold Saints contemporaneamente e consistente in un'ondata di energia dotata di uno spaventoso potere distruttivo paragonabile a quello del Big Bang.\nApparizioni.\nIn altri media.\nOltre ai manga e agli anime, Saga compare in tre film. In \"\" (1988), ambientato dopo le battaglie alle dodici case, viene resuscitato insieme a Shura del Capricorno, Camus dell'Acquario, Death Mask del Cancro e Aphrodite dei Pesci dal Dio Apollo, che lo integra nella sua guardia personale. Quando capisce che il Dio del Sole ha in mente di uccidere Atena, Saga decide di attendere il momento pi\u00f9 propizio per intervenire. Consapevole che solo Seiya pu\u00f2 sconfiggere Apollo, si reca dal Bronze Saint, incoraggiandolo e permettendogli di riprendersi dallo stato di depressione in cui era caduto in seguito alla morte apparente di Atena. Infine si sacrifica per uccidere , uno dei seguaci di Apollo, per permettere a e agli altri Bronze Saints di salvare Atena. Questa pellicola non \u00e8 in continuit\u00e0 con la serie classica.\nFa anche una breve apparizione in \"Le porte del paradiso\" (2005), ambientato dopo le battaglie contro Ade, dove viene punito per le sue azioni contro gli Dei e imprigionato, insieme agli altri Gold Saints (ad eccezione di Aiolos), in una specie di scogliera d'ambra sulla Terra in stato di totale incoscienza. Inizialmente, questo film avrebbe dovuto essere l'inizio del seguito ufficiale della serie classica, con il benestare di Masami Kurumada, che aveva scritto un breve capitolo di prologo. Tuttavia, a seguito dello scarso successo del film al cinema, \"Le porte del paradiso\" venne successivamente disconosciuto dal mangaka, alludendo anche al fatto che molti elementi da lui proposti per la trama non furono usati dal regista Yamaguhi.\nNel film in CGI \"\" (2014), che ri-narra la battaglia alle Dodici Case, con modifiche alla trama e al design dei personaggi, le vicende di Saga sono molto diverse. Uccide a tradimento Aphrodite dei Pesci, e grazie al Cosmo sottratto a Saori Kido risveglia una creatura di pietra con le sembianze del dio egizio Anubi che incomincia a distruggere il Grande Tempio. In seguito si trasforma in un terrificante mostro, mettendo in difficolt\u00e0 tutti i suoi avversari. Ad un passo dalla vittoria, per\u00f2, lo spirito di Aiolos arriva in aiuto di Seiya che, indossando il Gold Cloth del Sagittario, unisce il suo cosmo a quello di Saori Kido per sconfiggere definitivamente Saga. Ferito dalla freccia dell'armatura del Sagittario, il Gold Saint dei Gemelli viene ritrovato in fin di vita da Saori e, prima di morire, chiede perdono per tutte le sue azioni malvagie."}
{"id": "381729", "revid": "76963", "url": "https://it.wikipedia.org/wiki?curid=381729", "title": "Maki Got\u014d", "text": "Ha cantato in molti sottogruppi Hello! Project come Pucchi Moni, Akagumi 4, 7nin Matsuri, Sexy 8, Gomattou e Nochiura Natsumi. Got\u014d ha molti soprannomi tra cui ricordiamo \"Gottchan\", \"Gotsuan\", \"Gocchin\" e \"Gomaki\".\nInformazioni.\nNel 1999 Maki Got\u014d entr\u00f2 a far parte delle Morning Musume. Durante il suo periodo nelle Morning Musume fu una dei membri fondatori del Pucchi Moni e inizi\u00f2 la sua carriera da solista nel 2001 con il singolo "}
{"id": "381737", "revid": "11684", "url": "https://it.wikipedia.org/wiki?curid=381737", "title": "Cosanostra", "text": ""}
{"id": "381738", "revid": "1543377", "url": "https://it.wikipedia.org/wiki?curid=381738", "title": "Frankia", "text": "Frankia \u00e8 un genere di batteri filamentosi dotati della capacit\u00e0 di fissare l'azoto. Generano simbiosi con piante non leguminose formando tipiche strutture radicali chiamate actinorrize.\nLe principali famiglie in cui sono attive queste simbiosi sono le Betulaceae, (Ontano, Betulla); le Elaeagnaceae, (Elaeagnus, Hippophae). \nLa associazione actinorrizica \u00e8 presente anche in erbe, ad esempio: (Dryas), o in felci. Riguarda tutti i continenti, fatta eccezione per l'Antartide."}
{"id": "381744", "revid": "111496768", "url": "https://it.wikipedia.org/wiki?curid=381744", "title": "Penny", "text": "Un penny (plurale in inglese britannico \"pence\"; in inglese americano \"pennies\") \u00e8 una moneta o una valuta utilizzata in molte nazioni di cultura anglosassone.\nValore.\nIl \"penny\" \u00e8 in genere la denominazione di minor valore delle monete in circolazione.\nInoltre, varianti del termine \"penny\" che hanno la stessa radice sono, o sono state monete di paesi non di lingua inglese:\nNegli Stati Uniti e in Canada il termine \"penny\" si utilizza anche al plurale, per indicare fisicamente un insieme di monetine da un \"penny\" o, genericamente, quando ci si riferisce a una quantit\u00e0 astratta di denaro.\nViceversa, in Inghilterra si utilizzano due distinte dizioni per il plurale di \"penny\": \"pence\" quando ci si riferisce genericamente a una quantit\u00e0 di denaro in astratto, ad esempio l'espressione \"one hundred pence\" (cento \"pence\") si utilizza per identificare una sterlina, mentre l'altro termine plurale \"pennies\" si usa quando ci si riferisce fisicamente a pi\u00f9 monete da un \"penny\": ad esempio, si usa dire \"one hundred pennies\" (cento \"pennies\") per indicare cento monetine ciascuna delle quali da un \"penny\"."}
{"id": "381748", "revid": "30297", "url": "https://it.wikipedia.org/wiki?curid=381748", "title": "Luigi De Gaspari", "text": ""}
{"id": "381749", "revid": "22166", "url": "https://it.wikipedia.org/wiki?curid=381749", "title": "Gigi De Gaspari", "text": ""}
{"id": "381760", "revid": "287204", "url": "https://it.wikipedia.org/wiki?curid=381760", "title": "Eregion", "text": "Eregion, dagli Uomini chiamata Agrifogliere (in inglese Hollin), \u00e8 una regione di Arda, l'universo immaginario fantasy creato dallo scrittore inglese J. R. R. Tolkien. Questa regione si trova a sud di Gran Burrone ed \u00e8 delimitata ad est dalle Montagne Nebbiose, ad ovest dal fiume Bruinen e a sud confina con le terre del Dunland. Dall'Eregion si accede ai Cancelli Occidentali di Moria.\nStoria.\nNella Seconda Era questa regione era abitata dagli Elfi, in particolare da buona parte dei Noldor rimasti nella Terra di Mezzo. A governare questo reame furono, prima di spostarsi a Lothl\u00f3rien, Galadriel e Celeborn. In seguito a governare questa regione fu Celebrimbor, un nipote di F\u00ebanor; Celebrimbor grazie all'aiuto di Annatar cre\u00f2 gli Anelli del Potere; quando per\u00f2 si accorse che Annatar era in verit\u00e0 Sauron, l'Oscuro Signore, decise di nascondere i tre anelli elfici Vilya, Narya, e Nenya per evitare che cadessero sotto il potere del nemico. Galadriel e Celeborn, che avevano ostacolato Annatar, erano stati costretti ad andarsene dagli artigiani elfici, desiderosi di apprendere la saggezza di Annatar-Sauron. Il gesto di Celebrimbor, che si pent\u00ec e chiese l'aiuto della Dama dei Noldor, fece scoppiare la guerra tra Sauron e gli Elfi (1695-1700 circa). Durante la guerra la regione dell'Eregion fu devastata dalla furia di Sauron e gli elfi sopravvissuti la abbandonarono rifugiandosi a Lindon, Lothl\u00f3rien, e Gran Burrone. Tuttavia, grazie a Gil-galad, a Elrond, Celeborn e Amroth, figlio del Re di L\u00f3rien Amd\u00edr, ma soprattutto al grande esercito inviato da N\u00famenor dal Re Tar-Minastir, Sauron venne sconfitto e si rifugi\u00f2 a Mordor umiliato, meditando vendetta contro gli Elfi e i Dunedain per molti secoli.\nLa citt\u00e0 pi\u00f9 grande (e forse l'unica) dell'Eregion \u00e8 Ost-in-Edhil, dove si suppone che Celebrimbor abbia forgiato gli Anelli.\nLa Guerra dell'Anello.\nL'Eregion, dopo la devastazione di Sauron, rimase disabitato. Solo i Raminghi di tanto in tanto ci passavano. Nel 3019 T.E. la Compagnia dell'Anello os\u00f2 sfidare l'Eregion e il Caradhras (o Cancello Cornorosso). Costretti dalla tormenta che li sorprese sulle Montagne Nebbiose i Nove Viandanti intrapresero la via di Moria, dove Gandalf per\u00ec nello scontro con il Balrog."}
{"id": "381761", "revid": "33689", "url": "https://it.wikipedia.org/wiki?curid=381761", "title": "Tanaquil", "text": "Biografia.\nEtrusca di nobile discendenza, fu una delle donne pi\u00f9 influenti nella storia politica romana.\nTanaquil incoraggi\u00f2 il marito Lucumone a lasciare la loro citt\u00e0, Tarquinia, per emigrare a Roma, vista l'ostilit\u00e0 di cui era fatto oggetto Lucumone in patria.\nFu sempre Tanaquil, profonda conoscitrice delle cose religiose, ad interpretare l'evento di cui fu protagonista Lucio Tarquinio al loro arrivo a Roma (un'aquila prima rub\u00f2 il berretto al marito poi torn\u00f2 indietro e lo lasci\u00f2 sulla sua testa) come segno del favore degli dei verso il marito.\nAncora lei aiut\u00f2 il marito a inserirsi nella vita sociale e politica di Roma, fino alla sua elezione a re, e fu lei a fare in modo che il popolo romano eleggesse come successore di Tarquinio suo genero Servio Tullio. Quando infatti suo marito mor\u00ec, ella annunci\u00f2 che era sopravvissuto all'attentato e che aveva designato come suo successore Servio Tullio, ed egli le promise che avrebbe dato il regno al di lei figlio quando questi avesse raggiunto la maggiore et\u00e0, ma non lo fece.\nTanaquil non ha goduto di alcuna fortuna letteraria, se si esclude \"Die Sage von Tanaquil\" di Johann Jakob Bachofen."}
{"id": "381762", "revid": "23390", "url": "https://it.wikipedia.org/wiki?curid=381762", "title": "Orientamento omosessuale", "text": ""}
