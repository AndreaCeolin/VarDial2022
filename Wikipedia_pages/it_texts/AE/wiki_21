{"id": "283842", "revid": "71155", "url": "https://it.wikipedia.org/wiki?curid=283842", "title": "Juliette Binoche", "text": "Ha vinto i maggiori premi di interpretazione nei principali festival europei: la Coppa Volpi per la migliore interpretazione femminile alla 50\u00aa Mostra internazionale d'arte cinematografica di Venezia con \"Tre colori - Film blu\" (1993), l'Orso d'argento per la migliore attrice al Festival di Berlino per \"Il paziente inglese\" (1997) e il Prix d'interpr\u00e9tation f\u00e9minine al Festival di Cannes per \"Copia conforme\" (2010). Nel 1997 vince l'Oscar alla migliore attrice non protagonista e il Premio BAFTA per \"Il paziente inglese\". Ha vinto inoltre anche un Premio C\u00e9sar, un National Board of Review of Motion Pictures e tre European Film Award.\nBiografia.\nFiglia di Jean-Marie Binoche, un mimo, regista teatrale e scultore francese, e di Monique Stalens, un'attrice polacca originaria di Cz\u0119stochowa, ha solo tre anni e mezzo quando i genitori si separano.\nAll'et\u00e0 di 15 anni viene mandata a studiare in una scuola specializzata superiore d'arte, dopo la quale frequenta il \"Conservatoire national sup\u00e9rieur d'art dramatique\" di Parigi. All'et\u00e0 di 18 anni ottiene una piccola parte nel film indipendente \"Liberty Belle\". Cercando nel contempo di costruirsi una carriera, lavora nei cinque anni successivi come commessa in un negozio di Parigi e come modella per un pittore. Ha 24 anni quando ottiene il suo primo ruolo importante nel film \"L'insostenibile leggerezza dell'essere\" (1989) di Philip Kaufman, al fianco di Daniel Day-Lewis. Il regista Leos Carax la sceglie per il suo film \"Gli amanti del Pont-Neuf\" (1991), un'esperienza fondamentale nella sua carriera di attrice; le riprese sembrano non finire mai e per questo motivo l'attrice deve declinare diverse proposte tra le quali \"La doppia vita di Veronica\" e \"Jurassic Park\".\nNel 1992 si fa notare al grande pubblico grazie al ruolo di Anna Barton nel film \"Il danno\" di Louis Malle, tratto dall'omonimo romanzo di Josephine Hart. La sua intensa interpretazione le frutta grandi elogi e l'offerta di ruoli di rilievo come quello in \"Tre colori - Film blu\" (1993), la prima parte dell'acclamata \"Trilogia dei colori\" del regista polacco Krzysztof Kie\u015blowski, per la quale vince la Coppa Volpi per la miglior interpretazione femminile e il Premio C\u00e9sar per la migliore attrice nel 1993. A questo premio era stata candidata gi\u00e0 quattro volte e altre tre candidature seguiranno, durante la sua carriera. L'attrice rifiuta diverse proposte arrivate da Hollywood pur di interpretare questo ruolo, in particolare declina l'offerta del ruolo della protagonista di \"Jurassic Park\". Il motivo principale \u00e8 quello di non permettere a nessun'altra persona di scegliere per lei i film e i ruoli da interpretare, cosa che in Europa \u00e8 quasi sempre possibile, ma non altrettanto negli Stati Uniti.\nInterpreta parti di eroina romantica ne \"L'ussaro sul tetto\" (1995), mentre ne \"Il paziente inglese\" (1997) il soggetto la impegna in un ruolo ambientato durante la seconda guerra mondiale. Quest'ultimo film le permette di superare i confini europei conseguendo ampia notoriet\u00e0 nei paesi anglofoni. Per la sua interpretazione ottiene infatti l'Oscar alla miglior attrice non protagonista, premio per il quale \u00e8 candidata anche nel 2000 per la sua partecipazione alla commedia romantica \"Chocolat\" con Johnny Depp. Nello stesso anno Nanni Moretti la vorrebbe protagonista del suo film \"La stanza del figlio\", vincitore poi a Cannes, anche se la parte che le viene proposta sar\u00e0 efficacemente ricoperta da Laura Morante. Nel 2001 fa il suo debutto a Broadway nel dramma di Harold Pinter \"Tradimenti\" e per la sua interpretazione ottiene una candidatura al Tony Award alla miglior attrice protagonista in un'opera teatrale. \nTra i suoi lavori successivi spicca il ruolo della truccatrice chiacchierona, bloccata in un aeroporto in \"Jet lag\" (2002) e le interpretazioni nel thriller \"Niente da nascondere\" (2005) di Michael Haneke e nel film drammatico \"Mary\" (2005) di Abel Ferrara che, insieme a \"Alcuni giorni in settembre\" (2005) di Santiago Amigorena, pongono le basi per l'avvio di una nuova stagione nella sua carriera d'attrice, rinnovato slancio che si concretizza con \"Cosmopolis\" (2012), il film di David Cronenberg tratto dal romanzo di Don DeLillo.\nOltre ai suoi impegni cinematografici, recita anche a Broadway. \u00c8 l'attrice pi\u00f9 pagata della storia del cinema francese. Nel 2008, grazie al coreografo inglese originario del Bangladesh Akram Khan, studia danza contemporanea e parte per una tourn\u00e9e mondiale con lo spettacolo \"In I\". Come veicolo promozionale per questo spettacolo compare sulla copertina di \"Playboy\". Nel maggio 2010 torna a Cannes, dove vince il premio come migliore attrice, grazie alla sua interpretazione in \"Copia conforme\". Nel 2015 recita nel film \"L'attesa\", diretto da Piero Messina, per il quale ottiene una candidatura al David di Donatello per la migliore attrice protagonista 2016. Seguono \"Ma Loute\" (2016), il secondo film interpretato dall'attrice sotto la direzione di Bruno Dumont, \"L'amore secondo Isabelle\" (2017) di Claire Denis, con G\u00e9rard Depardieu (vincitore alla Quinzaine des r\u00e9alisateurs di Cannes), \"Il gioco delle coppie\" di Olivier Assayas e \"Le verit\u00e0\" di Hirokazu Kore'eda, con Catherine Deneuve, due film questi ultimi che sono presentati a Venezia nel 2018 e nel 2019, inaugurando il film del regista giapponese la Mostra Internazionale d'Arte Cinematografica proprio nel 2019. Sempre nel 2019, infine, \"Il mio profilo migliore\" di Safy Nebbou, con Fran\u00e7ois Civil, presentato a Berlino, edizione del festival in cui Juliette Binoche ha presieduto la giuria.\nVita privata.\n\u00c8 stata legata dal 1986 al 1991 al regista Leos Carax e nel 1992 ha avuto una relazione con il tuffatore Andr\u00e9 Halle, da cui ha avuto un figlio, Rapha\u00ebl (1993).\nDal 1994 al 1997 \u00e8 stata legata all'attore Olivier Martinez, e dal 1999 al 2003 all'attore Beno\u00eet Magimel, conosciuto sul set di \"I figli del secolo\" (1999), dove ha interpretato George Sand, e da cui ha avuto una figlia, Hannah (2000).\nDal 2003 al 2004 \u00e8 stata legata all'attore Mathieu Amalric. Tra il 2005 e il 2009 ha avuto una relazione con lo sceneggiatore argentino Santiago Amigorena."}
{"id": "283843", "revid": "125751994", "url": "https://it.wikipedia.org/wiki?curid=283843", "title": "La leggenda di Al, John e Jack", "text": "La leggenda di Al, John e Jack \u00e8 un film del 2002, diretto dal trio comico Aldo, Giovanni e Giacomo e da Massimo Venier; si tratta del quarto film di Aldo, Giovanni e Giacomo.\nIl film si basa sulla storia dei tre gangster Al, John e Jack, gi\u00e0 incontrati in brevi sketch presenti all'interno dei film del trio \"Tre uomini e una gamba\" (1997) e \"Cos\u00ec \u00e8 la vita\" (1998).\nIl film ha incassato , risultando uno dei maggiori successi commerciali del trio, dopo \"Chiedimi se sono felice\" e \"Cos\u00ec \u00e8 la vita\".\nTrama.\nNew York, 1958. I tre gangster Al, John e Jack stanno apparentemente guardando un film in macchina ad un drive-in. Tra gli spettatori c'\u00e8 anche uno spietato e temuto boss della mafia americana, Sam Genovese. Costui sta per uccidere un uomo, quando all'improvviso gli va di traverso un pezzo di pollo e rischia la morte per soffocamento, ma l'uomo che stava per uccidere gli salva la vita: Genovese, per gratitudine, decide di risparmiarlo. Al, incaricato da John, va a registrare tutto quanto, ma nel momento in cui i tre, seduti in macchina, devono ascoltare quanto registrato, Al prende la scossa e perde la memoria.\nJohn e Jack raccontano ad Al quella vicenda. Quest'ultimo, in seguito alla forte scossa, ha contratto una rara sindrome che causa la perdita totale della memoria ogni qualvolta il malato si addormenti. Quattro giorni prima, durante i festeggiamenti per il compleanno di Jack, quest'ultimo scarta i regali fatti dai suoi due amici. John ha scelto un libro che tratta di Caravaggio, mentre Al una pistola nuova. Jack, per\u00f2, dopo un iniziale entusiasmo per il regalo di Al, dimostra subito di non saper gestire l'arma, con la quale uccide il loro gatto nel tentativo di fissare un quadro.\nI tre mafiosi si rivelano inaffidabili e quasi mai in grado di portare a termine i compiti a loro assegnati. Infatti falliscono l'ennesimo incarico, andando erroneamente ad uccidere un barbiere quando il vero bersaglio era in realt\u00e0 un traditore collaboratore dell'FBI. Il Boss, per punizione, decide di giocare la loro vita ai dadi e, grazie all'incompetenza in matematica del Boss, i tre si salvano. Genovese decide allora di dare loro un'ultima possibilit\u00e0 con un incarico semplice: portare la zia del Boss a visitare la citt\u00e0. I tre si recano al luogo dell'appuntamento ma, dopo aver individuato la donna, Jack le spara, involontariamente, uccidendola, proprio con la pistola regalatagli per il compleanno, che teneva incautamente nella fondina ascellare.\nOra i tre devono nascondersi e decidono di farlo a casa del fratello omosessuale di Al, Herbert, innamorato di John. Mentre cercano una soluzione, Al rivela a John che il fratello \u00e8 innamorato di lui, e John, imbarazzato, lo respinge. Quella sera, finalmente, trovano una scappatoia. Vengono a sapere che in serata il loro Boss avrebbe intenzione di eliminare un mafioso con cui aveva dei conti in sospeso e pensano cos\u00ec di vendere Sam Genovese all'FBI registrando tale avvenimento, per toglierlo cos\u00ec dalla circolazione una volta per tutte. Sam, quindi, risparmia la vita proprio a colui che doveva eliminare, mentre Al prende la scossa.\nJohn e Jack ideano una nuova strategia: simulare un finto attentato alla vita del Boss, in modo tale da salvargli la vita, fatto che li porterebbe certamente ad essere risparmiati. Il piano consiste nel far arrampicare Al dalla loro stanza d'albergo fino a quella del Boss, eludendo cos\u00ec la sorveglianza dei due \"gorilla\" alla porta. Una volta dentro Al si nasconder\u00e0 nell'armadio, fino al momento opportuno (porter\u00e0 con s\u00e9 un cavo elettrico con una lampadina accesa, che Jack e John faranno spegnere quando dovr\u00e0 uscire dall'armadio). A quel punto Genovese arriver\u00e0 nella stanza ed ordiner\u00e0 il suo solito pasto, pollo e patate fritte. Nel frattempo John e Jack nasconderanno una pistola nel vassoio del pranzo di Genovese. Una volta arrivato il cameriere, Al dovr\u00e0 uscire dall'armadio, scoperchiare il vassoio e, con la pistola, uccidere il cameriere. Racconter\u00e0, poi, che loro tre avevano intercettato voci su un certo attentato nei confronti del Boss e che si erano cos\u00ec mossi per sventarlo.\nDopo molti dubbi, Al riesce ad arrivare all'armadio, ma poco prima del momento fatidico, di nascosto, sente dal notiziario televisivo che \u00e8 stato rapito un ragazzo affetto da un'insolita malattia che gli provoca amnesia totale ogni volta che si addormenta. Controllando i suoi documenti, capisce che quel ragazzo \u00e8 lui. Ora la vera storia viene a galla: John e Jack sono due fratelli truffatori che hanno rapito il povero malato per nasconderlo nella camera del Boss, inscenando un finto sequestro per denunciare quest'ultimo alla polizia, incassando le taglie sia del mafioso che del malato.\nQuando i due entrano nella camera con la polizia, Al non si trova nell'armadio; John e Jack non capiscono che fine abbia fatto. I due, ormai, si arrendono all'idea di avere contro la polizia per la pessima figura fatta e la falsa accusa, e si preparano ad essere portati via, quando da sotto il letto arrivano dei lamenti. Con grande sorpresa vi scoprono Al che accusa, mentendo, il Boss di averlo rapito e Genovese viene arrestato.\nAl decide di perdonare i due e ritorna a lavorare nella lavanderia di famiglia. Due anni dopo, in seguito all'appello del pugile professionista Hurricane Hogan, che offre 5000 dollari a chiunque osi sfidarlo, lo smemorato viene misteriosamente rapito di nuovo. Risvegliandosi sul ring, ed incitato da John e Jack, si prepara alla sfida. Cadendo al tappeto, Al perde la memoria per l'ennesima volta.\nAccoglienza.\nIncassi.\nIl film \u00e8 il terzo maggior incasso al botteghino per il trio comico dopo \"Chiedimi se sono felice\" del 2000 e \"Cos\u00ec \u00e8 la vita\" del 1998."}
{"id": "283853", "revid": "114453771", "url": "https://it.wikipedia.org/wiki?curid=283853", "title": "Humphrey Cobb", "text": "Biografia.\nL'opera che lo consacr\u00f2 al grande pubblico fu \"Orizzonti di Gloria\" (\"Paths of Glory\"), romanzo scritto nel 1935, che fu adattato per il grande schermo nel 1957 da Stanley Kubrick con il film omonimo.\nCobb fu anche autore della sceneggiatura del film \"San Quentin\", con Humphrey Bogart.\nCombatt\u00e9 nell'esercito canadese per tre anni durante la prima guerra mondiale. Visse anche negli Stati Uniti."}
{"id": "283859", "revid": "745179", "url": "https://it.wikipedia.org/wiki?curid=283859", "title": "Reticolo endoplasmatico rugoso", "text": ""}
{"id": "283861", "revid": "212348", "url": "https://it.wikipedia.org/wiki?curid=283861", "title": "400 metri (disambigua)", "text": "I 400 metri sono una gara presente in diverse discipline sportive:"}
{"id": "283897", "revid": "2178", "url": "https://it.wikipedia.org/wiki?curid=283897", "title": "Stemma del Regno Unito", "text": ""}
{"id": "283903", "revid": "11694", "url": "https://it.wikipedia.org/wiki?curid=283903", "title": "Baobab", "text": ""}
{"id": "283904", "revid": "834", "url": "https://it.wikipedia.org/wiki?curid=283904", "title": "Scherma antica", "text": ""}
{"id": "283906", "revid": "767487", "url": "https://it.wikipedia.org/wiki?curid=283906", "title": "Blackstar (gruppo musicale)", "text": "I Blackstar (o Blackstar Rising) furono un gruppo heavy metal inglese della fine degli anni novanta. Furono fondati da Jeff Walker, Ken Owen e Carlo Regadas e si possono considerare una naturale evoluzione dell'esperienza dei Carcass. Nella loro musica erano presenti venature blues unite a un cantato di tipo \"growl\". Pubblicarono un unico album, \"Barbed Wire Soul\", per poi sciogliersi in seguito alla malattia del batterista Owen. In alcune zone l'album fu distribuito, forse per motivi legali, col nome del gruppo riportato come \"Blackstar Rising\"."}
{"id": "283911", "revid": "123888599", "url": "https://it.wikipedia.org/wiki?curid=283911", "title": "Ken Owen", "text": "Biografia.\n\u00c8 uno dei fondatori della band death metal Carcass, nella quale rimane dal 1985 al 1995, quando la band si scioglie. \nBatterista dotato di un'ottima tecnica, \u00e8 considerato uno dei migliori nell'ambito del metal estremo.\nI primi album della band (\"Reek of Putrefaction\" e \"Symphonies of Sickness\") sono di genere grindcore e il suo drumming era perlopi\u00f9 basato su una velocit\u00e0 inverosimile, elemento fondamentale per il genere.\nCon il passare degli anni, il suo stile diventa pi\u00f9 maturo, sviluppando una grande tecnica, come del resto anche il genere del gruppo subisce una notevole trasformazione, passando dal grindcore ad un progressive death metal molto tecnico.\nL'album della svolta fu \"Necroticism - Descanting the Insalubrious\", un disco molto amato dai fans del metal estremo e considerato dalla critica una perla rara del death metal.\nCon \"Heartwork\", i Carcass raggiungono l'apice della loro carriera. Brani come \"Carnal Forge\", \"No Love Lost\", \"This Mortal Coil\" e \"Blind Bleeding the Blind\", mostrano la sua grande esperienza con la doppia cassa e gli intricati cambi di tempo di scuola progressive rock, genere di cui il batterista \u00e8 un grande appassionato.\nDopo il primo scioglimento della band, nel 1995 fonda, insieme al cantante/bassista Jeff Walker, il gruppo hard rock dei Blackstar.\nNel febbraio 1999 viene colpito da un'emorragia cerebrale e rimane in coma per dieci mesi. Dopo una lunga riabilitazione, nel 2003 ha ripreso a suonare la batteria e oggi produce musica techno."}
{"id": "283912", "revid": "834", "url": "https://it.wikipedia.org/wiki?curid=283912", "title": "Scherma storica", "text": ""}
{"id": "283913", "revid": "2519", "url": "https://it.wikipedia.org/wiki?curid=283913", "title": "Mo i Rana", "text": " \nMo i Rana (pronunciato \"mu i rana\", per i locali semplicemente \"Mo\") \u00e8 la citt\u00e0 capoluogo del comune di Rana, nella contea di Nordland in Norvegia. Ha ricevuto lo status di citt\u00e0 nel 1997.\nPosizione geografica.\nMo i Rana \u00e8 situata poco a sud del circolo polare artico (66\u00b0 33' 39\") e sorge al termine del Fiordo di \"Nordrana\" a circa 30 chilometri di distanza dal lago \"Svartisvatn\", sovrastato dall'imponente ghiacciaio \"Svartisen\", il secondo della Norvegia come dimensione.\nStoria.\nL'agricoltura venne sviluppata a Mo i Rana sin dall'et\u00e0 del ferro, anche se la costa venne abitata per prima. In tempi pi\u00f9 moderni la citt\u00e0 crebbe economicamente dapprima con la pesca e successivamente attraverso lo sfruttamento minerario del territorio. Nel XVIII secolo aument\u00f2 il commercio con la Svezia.\nDopo le distruzioni della seconda guerra mondiale il governo norvegese avvi\u00f2 un processo di industrializzazione costruendo nei pressi della citt\u00e0 una grande fonderia di ferro realizzando in questo modo, nel 1955, uno dei pi\u00f9 importanti progetti industriali norvegesi che contribu\u00ec, nel giro di quindici anni, a fare crescere la popolazione da 3.000 a 20.000 abitanti. Negli anni ottanta tuttavia la crisi internazionale dell'acciaio colp\u00ec anche la Norvegia e nel 1988 la fonderia dovette essere chiusa.\nLa citt\u00e0, nonostante le difficolt\u00e0 derivanti dalla crisi, non fu abbandonata a se stessa ed il Governo norvegese si attiv\u00f2 pensando al futuro di Mo i Rana; il primo passo fu, nel 1987, il trasferimento da Oslo della Biblioteca Nazionale, consentendo un nuovo sviluppo, mentre altre aziende si apprestavano a sorgere.\nCollegamenti.\nMo i Rana dispone di un piccolo aeroporto locale (Codice aeroportuale IATA MQN), con collegamenti alle citt\u00e0 pi\u00f9 vicine (Trondheim, Bod\u00f8, Mosj\u00f8en), principalmente servito dal vettore Wider\u00f8e.\nLa citt\u00e0 \u00e8 raggiungibile con autoveicoli o motoveicoli percorrendo la strada europea E06, ed \u00e8 collegata agli altri centri anche con un servizio di autobus, di pullman e di treni."}
{"id": "283914", "revid": "3831", "url": "https://it.wikipedia.org/wiki?curid=283914", "title": "Metafonia", "text": ""}
{"id": "283915", "revid": "52076", "url": "https://it.wikipedia.org/wiki?curid=283915", "title": "Udu", "text": ""}
{"id": "283919", "revid": "2373", "url": "https://it.wikipedia.org/wiki?curid=283919", "title": "Alessandro Greco", "text": "Biografia.\n\u00c8 sposato con la showgirl Beatrice Bocci, i due si sono sposati civilmente il 29 settembre 2008 e in chiesa il 6 aprile 2014. La coppia ha due figli: Alessandra, figlia adottiva del conduttore nata da una precedente relazione della moglie, e Lorenzo.\nCarriera.\nInizia la carriera come presentatore imitatore in radio e TV private a livello locale e in feste di piazza. Nel 1992 partecipa al concorso per nuovi talenti nel programma \"Stasera mi butto\" su Rai 2, senza vincere. Nel 1995 e nel 1996 \u00e8 nel cast di \"Unomattina estate\" e conduce la seconda edizione del \"Seven Show\" in onda sul circuito Italia 7. Negli anni successivi gli \u00e8 affidata la conduzione di \"Furore\", di cui interpretava la sigla iniziale, Rai 2 (5 edizioni, dal 1997 al 2001) e \"Colorado\", su Rai 1. Nel 1998 partecipa come concorrente all'ultima puntata del programma di Canale 5 \"Beato tra le donne\", puntata di soli concorrenti VIP, vincendo anche la puntata e il titolo di Beato vip tra le donne 1998.\nNel 1999 conduce \"Portami al mare fammi sognare\" con Laura Freddi. Nel 2000 conduce \"Una Canzone per te\" insieme a Federica Panicucci, entrambi su Rai 2. Nel 2005 partecipa come concorrente al reality show \"La talpa\" su Italia 1, assieme alla moglie, Beatrice Bocci.\nDa gennaio 2008 conduce \"Chi c'\u00e8 c'\u00e8, chi non c'\u00e8 non parla\", programma in cui raccoglie le lamentele e gli sfoghi degli ascoltatori, in onda su RTL 102.5 il sabato dalle 9 alle 11. Da gennaio 2009, invece, sempre sulla stessa emittente, affianca Ana Laura Ribas nella conduzione di \"No problem - W l'Italia\", in onda il venerd\u00ec, il sabato e la domenica dalle 11 alle 13, programma in cui \u00e8 a contatto con i radioascoltatori che vogliono fare pubblicit\u00e0 alle proprie attivit\u00e0 o cercano semplicemente l'anima gemella. Di seguito, resta solo alla conduzione dello stesso programma. Da gennaio 2010 sempre per RTL 102.5 passa ad affiancare Charlie Gnocchi nel programma del weekend \"Shaker\" in onda il sabato e la domenica dalle 17 alle 19, per poi tornare a \"No problem - W l'Italia\", in onda dal venerd\u00ec alla domenica dalle 11 alle 13.\nDal 7 settembre 2008 \u00e8 tornato in Rai in qualit\u00e0 di conduttore televisivo nella trasmissione \"Il Gran Concerto\", un programma educativo per i pi\u00f9 giovani, curato da Raffaella Carr\u00e0 e Sergio Japino a carattere musicale basato sul format spagnolo \"El Concertazo\" promosso dalla TVE, in onda la domenica mattina su Rai 3 che si propone di far conoscere e divertire con la musica classica, eseguita dall'Orchestra sinfonica nazionale della RAI. Da settembre dello stesso anno \u00e8 inoltre inviato di Raffaella Carr\u00e0 per il programma \"Carr\u00e0mba! Che fortuna\".\nDal 20 settembre 2009 presenta le nuove puntate de \"Il gran concerto\", giunto alla seconda edizione. Da febbraio 2010 ha inaugurato la conduzione di un nuovo programma, \"Marcopolo Club\", su Marcopolo, la tv dei viaggi (DTT canale 61, SKY canale 414). Il 10 settembre 2010 da Piazza Bra in Verona, presenta per Rai 2 la serata finale di \"Festival Show\", affiancato da Veronica Maya. Dal 18 settembre successivo torna su Rai 3 con le nuove puntate della terza serie de \"Il Gran Concerto\", culminate con uno speciale di Natale in prima serata su Rai 3, il 25 dicembre. Nell'estate 2011 conduce insieme a Lorena Bianchetti il \"Derby del cuore\".\nNell'estate 2012 conduce la cinquantacinquesima edizione del \"Festival di Castrocaro\", su Rai 1. Nel 2014, poi, entra a far parte del cast della quarta edizione di Tale e quale show. Da giugno 2015 conduce \"Unomattina Estate - Effetto Estate\" con Benedetta Rinaldi e Rita Forte. A ottobre 2015 partecipa alle finali di \"Tale e quale show\", arrivando settimo su 11 concorrenti. Il 31 marzo 2017 ritorna, dopo 16 anni, a condurre nuovamente \"Furore\", assistito da Gigi e Ross.\nNella stagione televisiva 2017/2018 conduce il nuovo quiz di Rai 1 \"Zero e lode!\", basato sul format inglese \"Pointless\" della BBC.\nIl 6 settembre 2019 conduce l'ottantesima edizione di \"Miss Italia\" su Rai 1 (dopo 7 anni di assenza dall'ultima edizione del 2012). Nello stesso anno pubblica il suo primo libro, intitolato \"Ho scelto Ges\u00f9: un'infinita storia d'amore\", scritto assieme a sua moglie Beatrice Bocci; Greco infatti si professa cattolico. Nel gennaio del 2020 prende parte come concorrente al talent show \"Il cantante mascherato\", condotto da Milly Carlucci, dove arriva in finale e si classifica al terzo posto.\nIl 14 dicembre 2020 conduce l'ottantunesima edizione di Miss Italia. A causa del COVID-19 il programma \u00e8 stato trasmesso solo in streaming sulla pagina social ufficiale del concorso.\nDal 16 ottobre 2021, \u00e8 alla conduzione del nuovo programma del mezzogiorno \"Dolce Quiz\" in onda su Rai 2."}
{"id": "283921", "revid": "6066", "url": "https://it.wikipedia.org/wiki?curid=283921", "title": "Mishna", "text": ""}
{"id": "283924", "revid": "1318658", "url": "https://it.wikipedia.org/wiki?curid=283924", "title": "Essaouira", "text": " \nEssaouira (; in berbero: \u2d4e\u2d53\u2d33\u2d30\u2d39\u2d53\u2d54, \"Mugadur\") \u00e8 una citt\u00e0 del Marocco, capoluogo della provincia omonima, nella regione di Marrakech-Safi. La citt\u00e0 \u00e8 affacciata sull'Oceano Atlantico, a 130\u00a0km a sud di Safi e a 170\u00a0km a nord di Agadir.\nLa sua \"medina\" (citt\u00e0 vecchia) \u00e8 iscritta nella lista dei patrimoni mondiali dell'umanit\u00e0 dell'UNESCO.\nStoria.\nLa citt\u00e0 venne fondata, secondo la tradizione, sin dal VII secolo a.C. da mercanti cartaginesi in un luogo abitato da popolazioni berbere, che \u00e8 davanti alle Isole Canarie. Ben presto la citt\u00e0 divenne uno scalo commerciale sulla rotta verso il Golfo di Guinea e verso il III secolo a.C. fu ripresa dai berberi che vi instaurarono una monarchia.\nIn seguito alla terza guerra punica il regno berbero di Essaouira entr\u00f2 nell'orbita commerciale romana basandosi sull'industria della salagione e sulla tintura a base di porpora, ma perse la sua indipendenza nel 42 d.C., quando venne annessa alla provincia romana della \"Mauretania tingitana\" (da \"Tingis\", antico nome di Tangeri).\nParecchi secoli dopo la conquista araba, avvenuta nel VII secolo, la citt\u00e0 si riprese dal suo lungo torpore quando venne riscoperta dai marinai portoghesi, che si installarono in citt\u00e0 ribattezzandola Mogador (derivato da Sidi Mogdoul wali locale). L'arrivo degli europei coincise con la fioritura della comunit\u00e0 ebraica, che divennero intermediari politici e commerciali tra il sultano e le potenze straniere.\nNel 1764, il sultano Muhammad III del Marocco decise di fare di Essaouira una base navale fortificata e chiam\u00f2 pertanto l'architetto militare francese Th\u00e9odore Cornut a ridisegnare la citt\u00e0. In tre anni i lavori stravolsero l'impianto urbanistico della vecchia Mogador per creare una citt\u00e0 moderna di stampo europeo, con un largo viale centrale a portici e dritte vie trasversali; il tutto fu rinchiuso in una poderosa cinta di mura. Alla sua planimetria perfettamente regolare la citt\u00e0 deve il suo nome attuale: \u00abla ben disegnata\u00bb.\nFino alla prima met\u00e0 del XIX secolo Essaouira vide crescere sempre pi\u00f9 la sua importanza e la citt\u00e0 godette di una formidabile prosperit\u00e0 grazie anche alla numerosa comunit\u00e0 ebraica, il cui numero era superiore a quello dei musulmani. Per anni unico porto marocchino aperto al commercio estero, Essaouira divenne un importante scalo marittimo dove venivano imbarcate le merci giunte in citt\u00e0 attraverso le vie carovaniere.\nIl declino di Essaouira divenne rapido con l'instaurazione del Protettorato francese del Marocco (1912) e con lo sviluppo di altri porti (Casablanca, Tangeri e Agadir). Finita al margine delle rotte marittime a causa delle sue acque poco profonde, la citt\u00e0 \u00e8 rapidamente risorta negli ultimi cinquant'anni, grazie al turismo ma anche alla sua vocazione culturale e musicale.\nA conferma del cosmopolitismo di Essaouira nel XIX secolo sono stati costruiti antichi cimiteri musulmani, ebraici e cristiani affacciati sull'oceano.\nLa casba e il quartiere ebraico.\nLa casba, cio\u00e8 la cittadella fortificata che difendeva il porto, \u00e8 una piattaforma protetta da mura merlate su cui si trovano dei cannoni spagnoli dei secoli XVII e XVIII rivolti verso l'oceano: nelle casematte a pianterreno si trovano i laboratori degli intarsiatori su legno d'ebano e di cedro.\nInteressante \u00e8 il Museo Sidi Muhammad ben \u02bfAbd Allah dedicato alle arti e alle tradizioni regionali con collezioni di strumenti musicali, raccolta di gioielli, di tappeti e costumi cittadini, di armi e pitture su legno e perfino riproduzioni dei disegni che si fanno sul corpo con l'henn\u00e9 in occasione di cerimonie o feste.\nOrmai abbandonato dagli ebrei \u00e8 il \"mellah\", il quartiere ebraico. Gli ebrei costituivano agli inizi del XX secolo la maggioranza della popolazione di Essaouira ed una comunit\u00e0 ricca dedita al commercio e all'oreficeria: si contavano circa 17.000 ebrei contro meno di 10.000 musulmani. Molti ebrei vengono ogni anno in pellegrinaggio al cimitero ebraico dove \u00e8 sepolto il gran rabbino Haim Pinto.\nLa storia ebraica della citt\u00e0 inizi\u00f2 con la sua fondazione operata dal sultano Muhammad III del Marocco, che incoraggi\u00f2 gli ebrei a trasferirsi nella citt\u00e0 per il commercio con l'Europa.\nL'artigianato di Essaouira.\nOltre che per il surf e il turismo, Essaouira \u00e8 celebre oltre ai confini del Marocco principalmente per due prodotti di artigianato. In citt\u00e0 \u00e8 estremamente facile trovare ceramiche, tappeti e prodotti in cuoio di pregevole fattura, ma quel che \u00e8 unico ad Essaouira sono l'olio di Argan e il legno di Tuia. Pressoch\u00e9 ovunque, sia fuori citt\u00e0 che nella medina, \u00e8 infatti possibile trovare negozi e fattorie che vendono prodotti a base di olio di Argan. I prodotti pi\u00f9 pregiati son quelli di cosmesi, soprattutto per pelle e capelli, ma dall'Argan si ricavano anche prodotti alimentari. L'altra eccellenza di Essaouira sono i prodotti ricavati dal legno di Tuia (o Thuja) un legno scuro di cui viene lavorato sia il tronco che le radici. Con questo legno, spesso impreziosito con intarsi in legno di limone ed ebano, vengono creati sia mobili che complementi di arredo di straordinaria fattura.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "283935", "revid": "173006", "url": "https://it.wikipedia.org/wiki?curid=283935", "title": "Calvario", "text": "Calvario (dal latino \"Calvariae locus\" e pi\u00f9 tardi \"Calvarium\" \u00abluogo del cranio\u00bb, traduzione dall'aramaico \"g\u016blg\u016bt\u0101\" \u00abcranio, teschio\u00bb, in greco \"\u0393\u03bf\u03bb\u03b3\u03bf\u03d1\u1fb6\", da cui il latino \"Golg\u014ftha\" e l\u2019italiano G\u00f2lgota. In arabo \u062c\u064f\u0645\u062c\u064f\u0645\u064e\u0629, \u011fum\u011fuma) \u00e8 la collina (secondo la tradizione un monticulus) appena fuori dalle mura di Gerusalemme su cui, secondo la narrazione dei vangeli, sal\u00ec Ges\u00f9 per esservi crocifisso. Il nome deriva dal fatto di essere il luogo della sepoltura di Adamo o per la presenza dei teschi dei condannati non seppelliti. In effetti il Golgota, per tradizione vuole essere la tomba di Adamo. In molte iconografie antiche infatti, le crocifissioni venivano raffigurate con un teschio inumato, dipinto sotto la croce.\nCollocazione.\nSecondo la tradizione il luogo \u00e8 appena fuori dalle mura di Gerusalemme del tempo di Ges\u00f9, a nord-ovest, ma all'interno dell'attuale citt\u00e0 vecchia (in epoche pi\u00f9 recenti le mura vennero spostate verso nord). Consiste in un rilievo roccioso di pochi metri, che attualmente \u00e8 inglobato all'interno della basilica del Santo Sepolcro, in particolare la Cappella della Crocifissione, gestita dai Frati Minori della Custodia di Terra Santa, e la Cappella della Morte, dei greci ortodossi. Esse furono costruite rialzando di alcuni metri, in modo da ricoprire e racchiudere la roccia, che \u00e8 visibile in parte attraverso un vetro e si pu\u00f2 toccare infilando la mano in un foro nel pavimento sotto l'altare eretto sulla sua sommit\u00e0, in quello che si ritiene il punto esatto dove Ges\u00f9 fu crocifisso. Nella parte sinistra della chiesa invece, a poche decine di metri, si trova il sepolcro dove Ges\u00f9 fu deposto.\nUn secondo luogo pi\u00f9 settentrionale fu suggerito dai protestanti nell'Ottocento, perch\u00e9 le rocce assomigliano ad un teschio. Anche questo luogo \u00e8 vicino ad un'antica tomba, nota come \"Tomba del Giardino\". A sostegno dell'ipotesi che questo possa essere il G\u00f2lgota o luogo del Cranio viene portato il fatto che questa montagnola \u00e8 situata immediatamente fuori delle mura di Gerusalemme, sul lato e la cima di questo luogo, dove sarebbe stata posta la croce, \u00e8 ben visibile dall'interno della citt\u00e0. I Romani infatti, (ricordiamo infatti che Gerusalemme e tutta la Giudea era all'epoca parte dell'Impero romano e che Ges\u00f9 fu condannato e giustiziato dai romani) usavano crocifiggere in luoghi alti e ben visibili a tutti.\nUso al tempo di Ges\u00f9.\nLa collina era usata come luogo di esecuzione della pena della crocifissione, molto in uso presso i Romani. Si suppone che il suo nome derivi da questo, oppure dalla sua forma tondeggiante come la calotta di un cranio.\nSi nomina il Golgota nel Vangelo secondo Matteo: nel Vangelo secondo Marco: nel Vangelo secondo Luca: e nel Vangelo secondo Giovanni: \nLa tesi di Origene su Ges\u00f9 nuovo Adamo.\nOrigene (III secolo), riteneva che il Golgota fosse anche il luogo della sepoltura di Adamo: questo fatto simbolicamente ribadiva il ruolo di Ges\u00f9 come \"nuovo Adamo\", fondatore della nuova umanit\u00e0 redenta (cfr. 1 Corinzi ). Per questo motivo, nelle rappresentazioni della crocefissione, ai piedi della Croce \u00e8 spesso raffigurato il teschio di Adamo.\nAltri significati.\nAnalogamente al significato che ha acquistato il vocabolo \"croce\", il termine \"calvario\" sta a indicare figurativamente una fase lunga e dolorosa della salute di una persona, quasi sempre in riferimento alle sue ultime ore di vita, o comunque una prolungata serie di patimenti. Questo uso deriva dal fatto che la piet\u00e0 popolare, ad esempio nella pratica della \"Via Crucis\", ha visto la salita di Ges\u00f9 al Calvario come una salita lunga e tormentosa che deve concludersi con la morte del Redentore.\nFigurazione artistica.\nLa sacra altura sulla quale Ges\u00f9 venne crocifisso \u00e8 osservabile anche nel pi\u00f9 antico mosaico absidale a noi giunto presente nella basilica di Santa Pudenziana a Roma dove \u00e8 rappresentato Cristo in trono circondato dagli apostoli.\nSullo sfondo, oltre a poter osservare la rappresentazione di una citt\u00e0 ideale in prospettiva (che secondo molti studiosi rappresenterebbe la Gerusalemme Celeste) \u00e8 possibile notare la Croce Gemmata posta sulla sommit\u00e0, appunto, del Golgota."}
{"id": "283940", "revid": "306856", "url": "https://it.wikipedia.org/wiki?curid=283940", "title": "Studi postcoloniali", "text": "Studi postcoloniali \u00e8 un'espressione usata per descrivere una vasta gamma di fenomeni sociali, politici e culturali che si sviluppano a partire dal declino e dal crollo del colonialismo europeo che si verific\u00f2 fin dalla met\u00e0 del XX secolo in poi. \nIl discorso post-coloniale \u00e8 un movimento intellettuale e accademico che va oltre la divisione tra il \u201cnoi\u201d e \u201cloro\u201d. Decostruisce temi centrali come il potere e l\u2019identit\u00e0 e scrive la storia delle minoranze. \nDefinizione.\nLa \"teoria postcoloniale\" (\"Post-colonial theory\"), un insieme aperto di teorie filosofiche, letterarie e legate agli area studies anglosassoni, hanno a che fare con diversi temi di grande rilevanza per quelle societ\u00e0 che sono o erano colonie di altri paesi. A partire dai tardi anni sessanta e dai primi anni settanta, con le opere di studiosi quali Frantz Fanon ed Edward Said, il settore ha avuto un considerevole sviluppo grazie all'opera di altri critici: Homi K. Bhabha, Kwame Nkrumah, Albert Memmi, Aim\u00e9 C\u00e9saire, Declan Kiberd, Gayatri Spivak, Bill Ashcroft.\nFilosofia, etica, politica.\nCome teoria filosofica, etica e politica, gli studi postcoloniali si occupano di argomenti quali l'identit\u00e0 sociale, la sociologia, la razza e l'etnicit\u00e0: i dilemmi dello sviluppo di un'identit\u00e0 nazionale sulla scia della dominazione coloniale; il modo in cui la conoscenza dei popoli colonizzati \u00e8 stata asservita all'interesse dei colonizzatori, e come viene prodotta e usata la conoscenza di popoli subordinati.\nCos\u00ec si \u00e8 venuto a formare un pensiero decoloniale, che dialoga tra potere, modernit\u00e0 e capitalismo, sviluppatosi partendo dal dibattito Latino-Americano e che si pu\u00f2 osservare in film come L'ora dei Forni di Octavio Getino e Fernando Solanas (ispirati dalle rivoluzioni del 1968) e che si \u00e8 esteso nella storia mondiale fino ad arrivare alla globalizzazione. Questa modalit\u00e0 di pensiero \u00e8 stata accettata in ambito internazionale con la definizione di decolonianidad, ovvero la necessit\u00e0 di proseguire lungo il percorso di liberazione dall\u2019oppressione coloniale.\nGli studi post-coloniali sono quindi pratiche di resistenza al colonialismo e al dominio coloniale. Il dibattito decoloniale discute sulla rimozione delle categorie razziali, sulla redifinizione della relazione con il potere e sulla possibilit\u00e0 di rivedere la costruzione sociale della realt\u00e0; \u00e8 un percorso non lineare che richiede flessibilit\u00e0, e che serve a superare l\u2019eurocentrismo e le strutture patriarcali del sapere.\nLo scopo degli studi post-coloniali \u00e8 quello di rivedere la storia da una prospettiva non occidentale, con un focus regionale e nazionale, connesso con il contesto politico, sociale e storico delle nazioni.\nGli studi sulla decolonizzazione hanno sviluppato concetti che criticano il ruolo del pensiero di tradizione occidentale, razionalista ed eurocentrato, e la classificazione coloniale di stampo razziale e sessuale. Questo ha fatto nascere il filone di studi post-coloniali. Gli studi post-coloniali di matrice anglosassone sono diversi da quelli sviluppatosi in America Latina, perch\u00e9 anche se entrambi hanno legami fra cultura e capitalismo, quelli anglosassoni trascurano il fatto che \u00e8 impossibile comprendere il capitalismo globale senza tener conto dei discorsi razziali che organizzano la popolazione.\nIn letteratura.\nCome teoria letteraria, gli studi postcoloniali trattano della letteratura post-coloniale prodotta sia dai cittadini dei paesi colonizzatori che da quelli colonizzati che rispondono all'eredit\u00e0 coloniale con il fenomeno del \"writing back\", cio\u00e8 della risposta dei colonizzati alla madrepatria (dal titolo del saggio di Bill Ashcroft \"The Empire Writes Back: Theory and Practice in Post-Colonial Literature\", del 1990). Cos\u00ec gli studi postcoloniali si rivolgono sia al modo in cui la letteratura delle potenze coloniali viene o veniva usata per giustificare il colonialismo (p. es. con il mito del \"fardello dell'uomo bianco\" di Rudyard Kipling), mediante la perpetuazione delle rappresentazioni dei colonizzati come inferiori, e il modo in cui gli scrittori dei paesi colonizzati hanno tentato di articolare e persino celebrare le proprie identit\u00e0 culturali e svincolarle dai loro colonizzatori.\nI tentativi di sviluppare un'unica definizione degli studi postcoloniali o teorie postcoloniali si sono dimostrati ardui. In effetti, alcuni autori hanno criticato l'uso del termine \"postcoloniale\" per descrivere le teorie, discutendo che il termine presuppone una dominazione socioculturale continuativa da parte degli imperi coloniali.\nIn Italia.\nIn Italia gli studi postcoloniali sono stati limitati ad ambiti specialistici, come quello storico (che ha studiato le imprese coloniali italiane, vedi Angelo Del Boca), quello relativo alle letterature e culture di lingua inglese (Silvia Albertazzi, Iain Chambers, Lidia Curti), oppure quello comparatistico (dove spiccano i contributi di Armando Gnisci), o ancora in rapporto agli studi decoloniali latinoamericani (Gennaro Ascione). In generale la breve durata dell'esperienza coloniale italiana (in Libia e nel Corno d'Africa) sommatasi alla rimozione di quell'esperienza a partire dal 1945 hanno fatto s\u00ec che non esista una tradizione locale di studi postcoloniali; solo negli ultimi anni si stanno adottando e adattando paradigmi di analisi storica e culturale concepiti in rapporto al mondo francofono e anglofono."}
{"id": "283945", "revid": "1165513", "url": "https://it.wikipedia.org/wiki?curid=283945", "title": "Long Beach (disambigua)", "text": "Long Beach o Longbeach pu\u00f2 riferirsi a:"}
{"id": "283947", "revid": "1318658", "url": "https://it.wikipedia.org/wiki?curid=283947", "title": "Orto botanico di Padova", "text": "L'orto botanico di Padova, fondato nel 1545, \u00e8 il pi\u00f9 antico orto botanico al mondo ancora nella sua collocazione originaria. Situato in un'area di circa 2,2 ettari, si trova nel centro storico di Padova, nei pressi del Prato della Valle. Dal 1997 \u00e8 Patrimonio dell'umanit\u00e0 dell'UNESCO.\nStoria.\nL'Orto botanico di Padova, istituito nel 1545, nasce per la coltivazione delle piante medicinali che costituivano la maggioranza dei \"semplici\", medicamenti provenienti dalla natura. Per tale ragione la denominazione primitiva dell'orto era \"Giardino dei Semplici\" (\"\"Horti Simplicium\").\nL'ateneo padovano, fondato nel 1222, era gi\u00e0 largamente famoso per lo studio delle piante, in particolare per l'applicazione di queste alle scienze mediche e farmacologiche. Quando l'Orto fu fondato regnava una grande incertezza circa l'identificazione delle piante usate dai celebri medici dell'antichit\u00e0: erano frequenti errori e frodi, con gravissimi danni per la salute dei pazienti. L'istituzione di un \"horto medicinale\" fu sollecitata su richiesta di Francesco Bonafede, che allora ricopriva la cattedra di Lettura dei Semplici presso l'Universit\u00e0 di Padova, per facilitare l'apprendimento ed il riconoscimento delle piante medicinali autentiche rispetto alle sofisticazioni. Nel 1545 un decreto del senato della Repubblica di Venezia ne approva la costituzione: i lavori sono immediatamente avviati.\nIl primo custode dell'orto \u00e8, nel 1547, Luigi Squalermo detto Anguillara, che fa introdurre 1800 medicinali. Nel 1551 all'Anguillara viene affiancato Pier Antonio Michiel, gi\u00e0 creatore di un mirabile giardino privato, conoscitore e amatore delle specie vegetali ed autore di un eccellente erbario illustrato.\nL'Orto, per la rarit\u00e0 dei vegetali contenuti e per il prezzo elevato dei medicamenti che da essi venivano ricavati, era oggetto di frequenti furti notturni, nonostante le severe pene comminate dalla legge. Per tale ragione fu edificato un muro di recinzione circolare, tutt'oggi visibile e caratterizzante da qui il nome di \"Hortus Cintus\"\".\nNel corso dei secoli, l'Orto botanico di Padova si \u00e8 situato al centro di una fittissima rete di relazioni internazionali, esercitando un ruolo preponderante nell'ambiente della ricerca nello scambio di idee, di conoscenze e di piante. Per tali motivazioni nel 1997 \u00e8 stato inserito dall'UNESCO nella lista dei patrimoni dell'umanit\u00e0 come bene culturale, costituendo una testimonianza eccezionale di una tradizione culturale inveterata da secoli (criterio iii) ed inoltre testimonia uno scambio di influenze cruciali nell'area culturale delle scienze botaniche (criterio ii); a tal proposito vedere le \"Linee guida operative della Convenzione del patrimonio mondiale\". La motivazione in base alla quale l'orto botanico fu inserito nella lista dei patrimoni dell'umanit\u00e0 \u00e8 la seguente:\nNell'ottobre 2014 \u00e8 stata inaugurata la nuova ala dell'Orto botanico, denominata \"Giardino della Biodiversit\u00e0\".\nOrto antico.\nLa struttura odierna dell'orto mantiene sostanzialmente quella del progetto iniziale, opera di Daniele Barbaro, anche se presto modificata parzialmente dal Michiel: un quadrato inscritto in un cerchio rimanda all'ideale di un \"Hortus Conclusus\", luogo paradisiaco destinato ad accogliere coloro che ricercassero il rapporto tra l'uomo e l'universo.\nL'Orto ha attualmente una superficie di quasi 22.000 metri quadrati e contiene oltre 6.000 piante coltivate, raccogliendo 3.500 specie differenti; che rappresentano, seppur in forma ridotta, una parte significativa del regno vegetale. La struttura \u00e8 circondata da un muro circolare costruito nel 1552 per arginare i furti di erbe medicinali. All'interno quattro spalti sono a loro volta suddivisi in aiuole. Al centro una piscina per le piante acquatiche viene alimentata da un fiotto d'acqua calda proveniente da una falda posta a quasi trecento metri sotto il livello dell'orto.\nNumerose sono le piante introdotte per la prima volta in Italia attraverso l'Orto botanico.Fra queste il \"Ginkgo biloba\", la magnolia, la patata, il gelsomino, l'acacia e il girasole.\nAlberi storici.\nNell'orto botanico dell'Universit\u00e0 di Padova sono presenti alcune piante notevoli per la loro longevit\u00e0, comunemente indicate come alberi storici. Ciascuna di queste, come tutte le piante conservate nell'Orto, reca un'apposita etichetta con il nome scientifico della specie, la famiglia di appartenenza, le iniziali del catalogatore che per primo la ha descritta ed infine l'anno di impianto nell'Orto. Si possono ammirare i seguenti esemplari, elencati in ordine cronologico.\nAmbienti.\nLe piante, per loro stessa definizione, sono legate all'ambiente, di cui diventano caratteristica prevalente insieme alla fauna. Le caratteristiche ambientali sono determinate dal tipo del suolo, dalla temperatura, dalla quantit\u00e0 di acqua e dall'irraggiamento solare. Nell'orto sono stati ricostruiti alcuni ambienti naturali dove sono coltivate le piante che li caratterizzano.\nGiardino della biodiversit\u00e0.\nNel maggio 2002, l'adiacente Collegio Antonianum dei Gesuiti ha venduto gran parte dei suoi terreni all'Orto botanico e nel 2008 sono cominciati i lavori di ampliamento. Inaugurato nell'ottobre 2014, rappresenta la nuova parte dell'Orto botanico, rendendolo una delle serre pi\u00f9 avanzate al mondo in questo campo. All'interno di questa nuova e futuristica struttura sono raccolte pi\u00f9 di 1.300 specie di piante, provenienti da ogni parte del mondo. All'interno del Giardino le piante sono disposte secondo una metodologia fitogeografica, cosicch\u00e9 il visitatore ha l'immediata rappresentazione della ricchezza o povert\u00e0 di biodiversit\u00e0 presente in ogni fascia climatica.\nSolar Active Building.\nL'edificio, a bassissimo impatto ambientale, consiste in una teca di vetro lunga 100 metri ed alta 18, la cui forma ed organizzazione spaziale sono ottimizzate al fine di sfruttare al meglio l'apporto di energia solare. Le precipitazioni naturali alimentano una vasca di raccolta di 450 metri cubi, mentre le cascate poste sulla facciata principale (vedi foto) assicurano la movimentazione e corretta ossigenazione della riserva idrica. Oltre che dalle precipitazioni, l'acqua necessaria al funzionamento della serra \u00e8 attinta da un pozzo artesiano profondo 284 metri da cui viene prelevata acqua con temperatura di 24\u00a0\u00b0C, al fine di permettere la vita alle piante tropicali tutto l'anno. Il pozzo serve anche per integrare la riserva idrica in caso di siccit\u00e0 o scarsit\u00e0 di precipitazioni. L'energia ricavata dai pannelli fotovoltaici garantisce il funzionamento delle pompe e dei relativi sensori che regolano il ciclo dell'acqua nella serra. Inoltre l'edificio \u00e8 in grado di trasformare l'ambiente intorno a s\u00e9, poich\u00e9 la superficie di vetro della serra \u00e8 rivestita da una particolare pellicola in grado di produrre una reazione chimica, sfruttando i raggi ultravioletti, il cui effetto \u00e8 un abbattimento dell'inquinamento atmosferico (150 metri/cubi al giorno). All'interno di questa grande struttura troviamo pi\u00f9 ambienti ripartiti al suo interno con climi completamente differenti, da quello tropicale del Sud America a quello pi\u00f9 torrido e secco tipico del deserto, passando per un clima subtropicale. L'edificio, attraverso sofisticate tecnologie, \u00e8 in grado di autoregolare una serie di parametri per garantire il clima migliore per ogni tipologia di piante, in base a dati analizzati da un sistema totalmente computerizzato. Le vetrate della facciata principale sono in grado, automaticamente in base alle condizioni, di aprirsi e chiudersi per regolare al meglio il flusso di calore ed umidit\u00e0 presenti nella struttura.\nAltre attivit\u00e0.\nDal 1835, all'interno dell'Orto botanico si trova una biblioteca che dispone di antiche e nuove testimonianze. Oltre ai libri, conserva materiale di varia natura come ad esempio erbari secchi, manoscritti, fotografie, quadri, planimetrie storiche e oggetti museali. Nello stesso anno fu fondato nel comprensorio dell'orto un erbario, diventato oggi un museo che ha al suo interno una fornita collezione di piante essiccate, alghe, funghi, muschi, licheni, galle, legni, semi e frutti. L'erbario del museo comprende circa 500.000 campioni provenienti da Italia, Europa, Asia, Africa e Americhe, pervenuti a partire dalla fine del XVIII secolo.\nIn una palazzina attigua all'ingresso dell'orto si trovano le sale espositive del Centro di Ateneo per i Musei, dove vengono allestite mostre relative alla botanica a fini di divulgazione scientifica. Durate tali eventi si possono ammirare vari reperti conservati nei musei dell'ateneo cittadino."}
{"id": "283949", "revid": "78273", "url": "https://it.wikipedia.org/wiki?curid=283949", "title": "Manipolatrice", "text": ""}
{"id": "283950", "revid": "30300", "url": "https://it.wikipedia.org/wiki?curid=283950", "title": "Wirrarika", "text": ""}
{"id": "283951", "revid": "767487", "url": "https://it.wikipedia.org/wiki?curid=283951", "title": "Bingo Bongo", "text": "Bingo Bongo \u00e8 un film comico diretto dal regista Pasquale Festa Campanile che ha per protagonista Adriano Celentano nel ruolo di un uomo-scimmia. Simile a Tarzan, Bingo Bongo \u00e8 il personaggio principale che fugge per la citt\u00e0 di Milano e che conosce la lingua per dialogare con gli animali, tramite la quale fa da interprete per ci\u00f2 che le razze animali vorrebbero chiedere all'uomo.\nTrama.\nUn aereo precipita su una foresta ed un bambino viene salvato da un albero, che gli permette di atterrare senza farsi male. Decenni dopo, un gruppo di esploratori nella foresta pluviale del Congo ritrovano quel bambino, cresciuto da solo tra gli animali della foresta.\n\u00c8 il dottor Muller, capo degli scienziati antropologi, a decidere di chiamarlo Bingo Bongo, e gli scienziati diventano subito oggetto della sfacciataggine dell'uomo. Il professor Fortis riceve calci nel sedere nel tentativo di visitarlo; e bucce di banana in faccia nel tentativo di studiare le sue reazioni agli stimoli esterni. Gli scienziati hanno paura perch\u00e9 vedono la forza delle mani di Bingo Bongo, che comincia a piegare le sbarre della grande gabbia nella quale \u00e8 rinchiuso. Sta quasi per uscire, ma ad un tratto Bingo Bongo richiude le sbarre d'acciaio e torna in gabbia. Il motivo \u00e8 che ha visto il professor Fortis imbracciare un fucile; quindi Bingo Bongo sbalordisce l'\u00e9quipe medica per scatti di forza animale, ma anche per la sua umana intelligenza.\nL'unico scienziato con cui Bingo Bongo va d'accordo \u00e8 la bella dottoressa Laura, che ha il coraggio di entrare nella gabbia. L'apprendimento della lingua umana e delle regole di vita in una grande metropoli moderna deludono Bingo Bongo, ora ospitato a casa della dottoressa Laura, ed invaghito di lei. Avviene la fuga per la citt\u00e0 ricca di comica avventura: l'arresto da parte della polizia, poi il rifugio tra le scimmie di uno zoo, il viaggio tentato per tornare in Africa, il dormire su uno dei rari alberi cittadini, e molte situazioni tragicomiche.\nPer quanto concerne il film di produzione turca del 1975 intitolato \"HANZO\" la storia parla di un soggetto scomparso da bambino che viene allevato nella foresta selvaggia dagli orsi e, di conseguenza, crede di essere uno di loro assumendo gli stessi comportamenti animaleschi. Un giorno, a causa di alcuni lavori di scavo che interessano le zone nelle quali ha stabilito il suo habitat, il selvaggio viene scoperto, catturato e portato in citt\u00e0 dove viene visitato e supervisionato da medici che cercano di riportarlo alla normalita' dopo essere stato per lungo tempo lontano dalla civilta'. La situazione sfugge di mano quando il protagonista si innamora della dottoressa che si prende cura di lui molto da vicino.\nColonna sonora.\nLa colonna sonora \u00e8 composta di due brani dello stesso Adriano Celentano, \"Uh... uh...\" e \"Jungla di citt\u00e0\". Entrambi fanno parte dell'album \"Uh... uh...\" uscito nello stesso anno.\nProduzione.\nIl ruolo della partner femminile \u00e8 coperto da Carole Bouquet, mentre i ruoli di spalla del \"molleggiato\" vedono impegnati Enzo Robutti e Felice Andreasi. La scena iniziale del film si svolge nel Politecnico di Milano.\nCelentano contrappone al linguaggio ed alle regole della civilt\u00e0 urbana la fantomatica lingua che gli permette comici dialoghi con gli animali. Oltre alla scimmia Renato, che \u00e8 un caro amico di \"Bingo Bongo\", c'\u00e8 l'asino che dorme in un letto, la gallina che ha voglia di astenersi dalle uova, il passerotto sull'albero che accarezza la mano di \"Bingo Bongo\", il cane che chiede favori al suo portavoce. La lingua della comunicazione inter-species \u00e8 formata dalla combinazione di uno o pi\u00f9 versi del monosillabo \"uh\", che ricordano il titolo dell'album \"Uh... uh...\".\nNel film, alla fine, Adriano parla con King Kong e lo calma.\nRiprese.\nCome da trama, Milano \u00e8 la principale location del film; vari luoghi-simbolo del capoluogo lombardo vennero sfruttati quali: \nMa anche altri luoghi fuori Milano vennero sfruttati per la realizzazione della pellicola, come:\nDistribuzione.\nIl film \u00e8 stato distribuito nelle sale cinematografiche italiane a partire dal 23 dicembre 1982.\nLa prima TV and\u00f2 in onda il 18 novembre 1984 su Canale 5 alle 20.25.\nAccoglienza.\nIncassi.\nIl film risult\u00f2 8\u00ba campione d'incassi nella stagione cinematografica italiana 1982-83.\nCuriosit\u00e0.\nCuriosamente il film ha svariate somiglianze con uno di produzione turca degli anni '70 dal titolo \"HANZO\". In questo caso per\u00f2 il protagonista \u00e8 una sorta di uomo dei boschi cresciuto tra gli orsi. Altra curiosit\u00e0 \u00e8 la somiglianza tra Celentano e il protagonista del film turco Kemal Sunal, personaggio popolarissimo in quel Paese."}
{"id": "283952", "revid": "108037845", "url": "https://it.wikipedia.org/wiki?curid=283952", "title": "Test strutturale", "text": "Il test strutturale, detto anche \"white box\" o \"verifica strutturale\", \u00e8 un particolare tipo di test che viene effettuato per rilevare errori in uno o pi\u00f9 componenti (parte di codice, metodo, funzione, classe, programmi, ecc.) di un sistema software. Il suo funzionamento si basa su alcuni criteri che hanno lo scopo di trovare dati di test che consentano di percorrere tutto il programma. \nPer trovare un errore nel codice, infatti, bisogna usare dei dati che \u201cpercorrono\u201d la parte erronea del programma. Per testare una parte di programma si introduce il concetto di cammino: una sequenza di istruzioni attraversata durante un'esecuzione. Naturalmente non esiste un criterio in grado di testare ogni singolo cammino dato l'elevato numero di questi ultimi (soprattutto in presenza di cicli), tuttavia, \u00e8 possibile trovare un numero finito di cammini indipendenti che combinati tra loro forniscano tutti (o per lo meno la maggior parte) i restanti cammini. \nSe eseguito correttamente e senza particolari eccezioni, il test pu\u00f2 coprire fino al 90% delle istruzioni.\nA differenza della metodologia \"black box\", per cui non si ha a disposizione il codice, alla base della metodologia white box sta proprio l'analisi del codice, che permette appunto di identificare i cammini da percorrere e viene effettuata anche in modo manuale, con l'uso di diagrammi di flusso che mostrano i diversi cammini del programma e delle tabelle di traccia, che simulano l'esecuzione del codice."}
{"id": "283956", "revid": "1154737", "url": "https://it.wikipedia.org/wiki?curid=283956", "title": "Monte Prel\u00e0", "text": "Il monte Prel\u00e0 \u00e8 una montagna dell'Appennino Ligure alta 1.406 m s.l.m. \nGeografia.\nLa montagna \u00e8 situata nel comune di Torriglia nella citt\u00e0 metropolitana di Genova e si trova a sud del monte Antola. Dalle sue pendici nascono i fiumi Scrivia e Trebbia, affluenti di destra del Po."}
{"id": "283983", "revid": "729019", "url": "https://it.wikipedia.org/wiki?curid=283983", "title": "Isola Santo Stefano", "text": "Santo Stefano (in gallurese \"Santu Stefanu\", in sardo \"Santu Ist\u00e8vene\") \u00e8 un'isola dell'arcipelago di La Maddalena nella Sardegna nord-orientale.L'isola \u00e8 propriet\u00e0 privata, ad eccezione del versante orientale su cui insistono insediamenti della Marina Militare italiana.\nSi trova all'interno del Parco nazionale dell'Arcipelago di La Maddalena.\nGeografia fisica.\nL'isola ha una superficie di 3\u00a0km\u00b2 e la cima pi\u00f9 alta, il monte Zucchero, raggiunge una quota di 101\u00a0m. Per superficie \u00e8 la quarta isola dell'arcipelago ed \u00e8 situata a met\u00e0 strada fra Palau e La Maddalena da cui dista circa 1.500 metri. \nDi formazione granitica di colore rosa e bianco, si affaccia su un mare color smeraldo, specie sul versante meridionale prospiciente capo d'Orso.\nStoria.\nL\u2019isola di Santo Stefano, in epoca antica (neolitico), \u00e8 stata abitata dall\u2019uomo; nel 1963 alcuni studiosi, tra i quali il Prof. Giovanni Lilliu, pubblicano un lavoro riguardante alcuni scavi effettuati in un piccolo tafone (riparo sotto-roccia) a circa cento metri dalla costa della cala di Villamarina, con la descrizione del rinvenimento di materiale ceramico e litico corrispondente a quel periodo preistorico. Alcuni utensili sono ricavati dal granito, dal porfido e dal quarzo; la presenza dell\u2019ossidiana scheggiata e lavorata in numero di 142 pezzi, fa pensare che il riparo fosse utilizzato come \u201cofficina di lavoro\u201d considerata anche la sua superficie e l\u2019altezza non utilizzabile per viverci per tanto tempo. La presenza di forme tafonate nell\u2019intero arcipelago e il rinvenimento anche in altre isole di materiali come l\u2019ossidiana, indica una certa frequentazione di questi luoghi da parte dell\u2019uomo preistorico.\nLe cave di granito, quelle relative all\u2019area di Villamarina, iniziarono ad essere sfruttate nell\u2019anno 1924 e vennero definitivamente abbandonate nel 1964. In questi quarant\u2019anni, l\u2019Impresa che si occup\u00f2 dell\u2019estrazione fu quella di Stefano Schiappacasse (divenuta in seguito Societ\u00e0 Industriale Santo Stefano). Il proprietario Battista Serra ne condusse la direzione con la collaborazione del fidato braccio destro Marcello Molinari fino agli anni 50, per poi lasciare il posto al figlio Pasquale, socio della Societ\u00e0 Industriale S. Stefano. Gli scalpellini impiegati nei siti pi\u00f9 importanti come cava Viviani, cava Fontanella e Cala Levante, arrivarono ad essere anche 180 unit\u00e0; per un certo periodo, queste cave erano sicuramente le pi\u00f9 attrezzate d'Italia con la centrale di aria compressa e tubazioni che le collegava tutte; inoltre potevano usufruire anche di macchine di movimentazione, pulegge di rinvio e gru su binari per il carico del materiale sui carrelli fino al punto di imbarco. La presenza di masse granitiche imponenti e un porto ben riparato dai venti, come quello della cala di Villamarina, hanno permesso alla Societ\u00e0 Schiappacasse di estrarre granito per poterlo distribuire in Italia e all\u2019estero. Cos\u00ec come per le cave di Cala Francese, la posizione strategica al centro del Mediterraneo ha permesso di fornire questa pietra da costruzione che si \u00e8 imposta per la sua qualit\u00e0 e resistenza rispetto ad altre.\nNella \"cala di Villamarina\", in una vecchia cava di granito abbandonata, si pu\u00f2 vedere il busto di un'enorme statua incompiuta di Costanzo Ciano, commissionata da Mussolini allo scultore Arturo Dazzi per il mausoleo dello stesso Ciano presso Livorno.\nIl mausoleo doveva essere sormontato da una statua suddivisa in sei conci di diverse misure per un\u2019altezza complessiva di 12 metri. Il contratto stipulato tra l\u2019ingegnere capo del Regio Genio Civile di Livorno M. Taddeucci e la Ditta Schiappacasse prevedeva la fornitura di granito da lavorare nella cava di Villamarina per la statua di Costanzo Ciano nelle vesti di marinaio d\u2019Italia, la prua del MAS con i siluri ed altre parti scultoree. Lo scultore Dazzi volle una prima sbozzatura dei conci della statua per poter vedere l\u2019effetto, successivamente lui stesso avrebbe completato l\u2019opera di finitura in cava; \u00e8 certo che Dazzi non venne a Santo Stefano e non complet\u00f2 l\u2019opera, ma furono gli scalpellini di Villamarina a farlo. Nella cava, dei sei pezzi previsti per la statua ne sono stati realizzati solo quattro; le misure, rispetto a quelle di progetto, sono leggermente pi\u00f9 grandi; partendo dall\u2019alto e quindi dalla testa, questa ha le dimensioni di mt. 3,90 di base per un\u2019altezza di mt. 2,85; il secondo pezzo del dorso ha le dimensioni di mt. 3,90 per un\u2019altezza di mt. 1,50; il terzo pezzo della pancia con il braccio ha le dimensioni di mt. 4,55 per un\u2019altezza di mt. 2,00; il quarto pezzo del bacino ha le dimensioni di mt. 3,55 per un\u2019altezza di mt. 1,70. Se a Monteburrone il monumento \u00e8 stato depredato, danneggiato e incivilmente imbrattato con vernici, il busto nella cava di Villamarina \u00e8 perfettamente conservato e ammirato dal visitatore che viene attratto da questa figura silente visibile dal mare.\nLe fortificazioni.\nLungo la costa sud dell'isola sorge la Torre Quadra, costruita nel 1773 su disegni e calcoli dell'architetto militare cav, Saverio Belgrano di Famolasco. Il forte \u00e8 chiamato comunemente \"Torre Napoleonica\" in quanto, durante l'attacco all'arcipelago del 22 febbraio 1793, l'allora tenente colonnello di artiglieria Napoleone Bonaparte, se ne impossess\u00f2 e da l\u00ec bersagli\u00f2 il centro di La Maddalena, ma fu costretto a fuggire dalla pronta manovra di Domenico Millelire. La torre \u00e8 a base quadrata, con murature a volta molto spesse, circondata da un profondo fossato largo tre metri e in parte occupato da piccoli locali adibiti a servizi, forno e prigione.\nSull'isola vi \u00e8 un altro forte chiamato San Giorgio costruito nel 1809, successivamente a quello Carlo Felice posto all'isola di La Maddalena; realizzato in posizione elevata rispetto alla Torre Quadra, assolveva al compito di controllo del versante ovest dell'isola. Al piano terra vi era un piccolo corpo di guardia e all'interno due sotterranei di modeste dimensioni adibiti a prigione o magazzini ed una stanza pi\u00f9 grande destinata ai soldati. Attraverso una rampa si accedeva al piazzale superiore dove insistevano una stanza ed una piccola polveriera. Sui lati ovest e nord si aprivano, nei parapetti, le troniere per le bocche da fuoco.\nL'isolotto Roma.\nL'isolotto Roma chiude una piccola insenatura dell'isola. Su di esso sorge un monumento opera dello scultore Carlo Fontana in memoria dei marinai italiani caduti nell'affondamento della corazzata Roma e delle navi Da Noli e Vivaldi.\nLa base militare.\nNel 1972, il governo Andreotti concesse agli USA di impiegare una zona della base navale della Marina Militare situata nella parte orientale dell'isola per ospitarvi una base militare navale di appoggio per sommergibili a propulsione nucleare che \u00e8 stata dismessa il 25 gennaio 2008."}
{"id": "283987", "revid": "2178", "url": "https://it.wikipedia.org/wiki?curid=283987", "title": "Stemma inglese", "text": ""}
{"id": "283988", "revid": "1543377", "url": "https://it.wikipedia.org/wiki?curid=283988", "title": "Conservatoire national sup\u00e9rieur d'art dramatique", "text": "Il Conservatoire national sup\u00e9rieur d'art dramatique (CNSAD), in italiano Conservatorio nazionale d'arte drammatica, \u00e8 una scuola di teatro sita a Parigi, in Francia."}
{"id": "283990", "revid": "4106", "url": "https://it.wikipedia.org/wiki?curid=283990", "title": "Bocchetta", "text": ""}
{"id": "283994", "revid": "56620", "url": "https://it.wikipedia.org/wiki?curid=283994", "title": "I simulacri", "text": "I simulacri (\"The Simulacra\") \u00e8 un romanzo di fantascienza dello scrittore statunitense Philip K. Dick pubblicato nel 1964. Il romanzo \u00e8 ambientato nel XXI secolo, in degli ipotetici \"Stati Uniti d'Europa ed America\", governati dal partito unico Democratico-Repubblicano, tramite il presidente, Der Alte, e la First Lady Nicole, vero motore del potere.\nSi tratta di un romanzo corale, in cui non si riesce a individuare un protagonista preciso ma piuttosto una lunga serie di personaggi che si muovono fra complotti di stato, lotte del potere fra corporazioni e conflitti sociali fra \u00e9lite e massa.\nTrama.\nLa storia si basa sull'intreccio di alcune vicende:\nLe trame s'incrociano in una successione di colpi di scena e rivelazioni, che culminano in una catastrofe finale, con lo scoppio di una guerra civile che porta gli USEA sull'orlo della distruzione."}
{"id": "284000", "revid": "124003475", "url": "https://it.wikipedia.org/wiki?curid=284000", "title": "Burbank (contea di Los Angeles)", "text": "Burbank \u00e8 un comune (\"city\") degli Stati Uniti d'America della contea di Los Angeles nella regione denominata California meridionale dello stato della California, a a nord-est del centro di Los Angeles. La popolazione era di persone al censimento del 2010.\nPresentata come la \"Media Capital of the World\", si trova a sole poche miglia a nord-est di Hollywood; numerosi media e societ\u00e0 di intrattenimento hanno sede o hanno importanti impianti di produzione a Burbank, tra cui The Walt Disney Company, Warner Bros. Entertainment, ABC Studios, Freeform, Nickelodeon, Universal, NBC, Cartoon Network, e Insomniac Games. In citt\u00e0 si trova anche l'Aeroporto Bob Hope.\nLa citt\u00e0 prende il nome da David Burbank, odontoiatra ed imprenditore nato nel New Hampshire, che vi fond\u00f2 un allevamento di pecore nel 1867.\nGeografia fisica.\nSecondo l'Ufficio del censimento degli Stati Uniti, ha un'area totale di .\nClima.\nBurbank ha un clima mediterraneo, con estati calde ed inverni miti o caldi.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 72,7% di bianchi, il 2,5% di afroamericani, lo 0,5% di nativi americani, l'11,6% di asiatici, lo 0,1% di oceaniani, il 7,7% di altre etnie, e il 4,8% di due o pi\u00f9 etnie. Ispanici o latinos di qualunque etnia erano il 24,5% della popolazione."}
{"id": "284001", "revid": "486946", "url": "https://it.wikipedia.org/wiki?curid=284001", "title": "Gogol", "text": ""}
{"id": "284004", "revid": "6923", "url": "https://it.wikipedia.org/wiki?curid=284004", "title": "Isola Spargi", "text": "Spargi \u00e8 un'isola dell'arcipelago di La Maddalena nella Sardegna nord-orientale in provincia di Sassari.\nGeografia.\nL'isola appartiene al parco nazionale dell'Arcipelago di La Maddalena e con una superficie di 4,20\u00a0km\u00b2 \u00e8 la terza per estensione dell'arcipelago. Essa ha uno sviluppo costiero di 11\u00a0km e la punta di Guardia Preposti, la pi\u00f9 elevata dell'isola raggiunge la quota di 153 metri s.l.m. Di natura granitica, ricchissima di acqua e vegetazione ospita numerose specie protette di uccelli.\nStoria.\nNei primi decenni dell'Ottocento un bandito, Natale Berretta, perseguitato dalla legge, si nascose sull'isola riuscendo a sfuggire cos\u00ec al carcere, ma quando finalmente la sua innocenza fu provata decise di restarvi con la sua famiglia allevando capre e vacche.\nNell'ultimo secolo fu utilizzata solo nella prima e nella seconda guerra mondiale e i ruderi dei vari forti sono tutt'oggi visibili, fra i quali l'Opera Antinave Rubin de Cervin a Punta Zanotto \u00e8 sicuramente il meglio conservato.\nNei fondali circostanti l'isola sono stati recuperati vari reperti e i resti di una nave romana del II secolo a.C. oggi esposti al museo navale di La Maddalena."}
{"id": "284006", "revid": "6923", "url": "https://it.wikipedia.org/wiki?curid=284006", "title": "Ayyavazhi", "text": "LAyyavazhi, chiamato anche Ayyavalismo o Ayyava\u1e3bi, \u00e8 un credo definibile come monista occasionalmente incluso tra le correnti dell'Induismo, sebbene venga considerata una religione separata da quest'ultima dai seguaci stessi, da diversi studiosi e in diverse fonti governative.\nL'Ayyavalismo \u00e8 incentrato sulla figura di Ayya Vaikundar, sulla sua vita e sui suoi insegnamenti contenuti nelle scritture ayyavali, ovvero l\"Akilam\" e l\"Arulnul\". Oggi la religione ayyavali \u00e8 maggiormente diffusa nel sud dell'India, dove nacque, in particolare in alcuni distretti del Tamil Nadu come Kanyakumari, Tirunelveli e Thoothukudi.\nPer la presenza \u2014 nella dottrina ayyavali \u2014 del concetto del Dharma, \u00e8 classificato tra le religioni dharmiche. Sebbene l'Ayyavazhi condivida molti concetti \u2014 in particolare mitologici e pratici \u2014 con l'Induismo, si differenzia da questo sotto parecchi e basilari aspetti, specialmente il concetto del contrasto tra bene e male, oltre che la visione della vita dopo la morte che alcuni associano alle idee abramitiche sul paradiso, a cui si aggiunge la esplicita condanna al sistema delle caste.\nEtimologia.\nVi sono pi\u00f9 teorie e interpretazioni sul significato del termine \"Ayyavazhi\", in tamil \u0b85\u0baf\u0bcd\u0baf\u0bbe\u0bb5\u0bb4\u0bbf, \"Ayy\u0101va\u1e3bi\". Una possibile interpretazione \u00e8 \"la via di Ayya\", considerando dunque \"Ayya\" come il nome proprio di Ayya Vaikundar; una seconda interpretazione vuole che l'espressione significhi \"la via del padre\", dato che \"ayya\" nella lingua tamil \u00e8 spesso utilizzato con il significato di \"caro padre\", \"pap\u00e0\"; per altri il significato \u00e8 \"la verit\u00e0 ultima del maestro\", in quanto interpreterebbero \"ayya\" come \"maestro\". Altre speculazioni sul significato del termine includono \"il sistema religioso del guru\" e \"la via dell'unione con Dio\", in cui \"Ayya\" \u00e8 visto come un nome stesso indicante la Divinit\u00e0. In verit\u00e0 le interpretazioni possono essere molteplici \u2014 ed effettivamente ne sono state proposte molte altre \u2014 proprio per il fatto che i termini \"ayya\" e \"vali\" siano usati con una vastissima gamma di accezioni nella lingua tamil.\nStoria.\nLa rapida diffusione di questa religione \u00e8 stata per la prima volta notata dai missionari cristiani attivi nei nella met\u00e0 del XIX secolo, per il crescente numero di fedeli che partecipavano ai culti di Ayya Vaikundar (1809/1810-1851), nello stato principesco del Travancore, nel sud dell'India.\nAyya Vaikundar nacque come col nome Muthukuttisamy, a Swamithope, villaggio nei pressi di Nagercoil. Apparteneva a una casta di basso grado sociale, i C\u0101\u1e47\u0101rs/N\u0101\u1e6d\u0101r, in una parte dell'India dove il sistema delle caste era particolarmente rigido e oppressivo. Fin da giovane mostr\u00f2 una certa devozione verso Vi\u1e63\u1e47u. Impiegato come scalatore della palma del genere \"Borassus\" (utilizzata per svariati usi, non ultima la produzione del vino di palma) e come agricoltore, sub\u00ec diverse forme di discriminazione ed emarginazione.\nIdentificandosi pienamente tra le masse oppresse, Muthukuttisamy/Ayya interpret\u00f2 la sua condizione e quella dei suoi simili come frutto di una perniciosa forza malefica, il \"K\u0101l\u012b\" (o \"Kaliyan\"), sia cosmica che personale, sia invisibile che tangibile attraverso svariati emanazioni ed eoni, la quale trovava massima espressione fisica nel maharaja di Travancore stesso, Swathi Thirunal Rama Varma (noto anche come \"Thiruvithkanur\"), che Ayya chiamava \"Kalineecan\" (\"la personificazione del male\").\nDichiarando s\u00e9 stesso come un avatar di Vi\u1e63\u1e47u (secondo la tradizione la divinit\u00e0 si incarn\u00f2 in lui il 4 marzo 1833), inizi\u00f2 un progetto di emancipazione sociale che ebbe grande seguito tra le caste di basso livello, portando inevitabilmente a duri scontri con l'organizzazione dello stato del Travancore, oltre che a contrasti con i cristiani britannici, che nel XIX secolo tentavano di imporre le conversioni forzate in India.\nNel corso degli anni successivi Ayya nomin\u00f2 5 discepoli (\"cidar\"), di cui la famiglia dei discendenti del primo (i \"Payyan\") gestisce tuttora a Swamithope il principale tempio ayyavali.\nGli insegnanti di Ayya continuarono ad essere trasmessi a lungo solo per via orale. I primi scritti apparvero attorno al 1918, la prima copia stampata dell\"Arul Nool\" nel 1927 e dell\"Akilam\" nel 1933.\nUn rapporto della London Missionary Society del 1847, sei anni prima della morte di Ayya, riporta che attorno a Thengapattanam (sulla costa del Tamil Nadu), l'Ayyavazhi conta tra i C\u0101\u1e47\u0101rs non meno di 10.000 aderenti.\nNel 2015, in tutto il mondo, sono stimati circa 700.000 aderenti.\nTeologia.\nL'Ayyavazhi ha una teologia che condivide alcuni aspetti con quella induista, ma prende apertamente e radicalmente le distanze da questa. Le differenze sono varie e profonde, e questo \u00e8 uno dei motivi che fanno dell'Ayyavazhi una religione separata e diversa dall'Induismo. La religione ayyavali \u00e8 un sistema indicato come monistico (o, altrimenti, enoteista) nato nella prima met\u00e0 del XIX secolo nel sud dell'India, tuttavia presenta molte caratteristiche che la avvicinano anche alle idee panteistiche e possiede una distinzione abbastanza marcata tra il concetto di bene e il concetto di male, rendendola dunque anche una religione inferentemente dualistica. I due principi cosmici sono rappresentati rispettivamente da Dio e dal male primordiale, Kroni, sebbene quest'ultimo fosse scisso in sei entit\u00e0, le quali furono progressivamente distrutte nel corso di sei ere. L'ultima parte, tuttavia, chiamata Kaliyan \u2014 spirito del male che pu\u00f2 manifestarsi sulla terra \u2014 verr\u00e0 distrutta solamente dopo il giudizio universale. Questa visione dualistica \u00e8 stata causa di numerose controversie interne all'Ayyavazhi stesso, dato che i testi sacri della religione ayyavali sono incentrati pi\u00f9 sul discorso dell'unione finale con la Divinit\u00e0, che sulla dottrina escatologica della liberazione dal male per l'ottenimento di questa unione finale. Anche l\"Arulnul\", scritto probabilmente dai discepoli di Ayya \u2014 ovvero i \"citar\" \u2014 tratta di una concezione monistica piuttosto che dualistica. Molti ayyavali e molti studiosi sostengono inoltre che l'Ayyavazhi sia anche panteistico, in particolare per la presenza nel sistema dottrinale del concetto dell'Ekam, lo spirito cosmico di Dio \u2014 e la Divinit\u00e0 stessa nella sua espressione creativa \u2014 che permea tutte le cose che esistono. L'Ayyavazhi \u00e8 monistico, ovvero insegna che Dio \u00e8 uno \u2014 \u00e8 il principio di tutto ci\u00f2 che esiste \u2014 ma che non \u00e8 un'entit\u00e0 uniforme, immobile e inattiva. Al contrario la Divinit\u00e0 \u00e8 agente, immanente e donatrice di vita. L'universo \u00e8 il prodotto della manifestazione di Dio, della sua creazione che si esprime perennemente attraverso la natura. Dio si pu\u00f2 dire dunque che corrisponde al motore, alla fonte, all'energia che fluisce all'interno di ogni cosa dando a questa forma e vita. Dio non \u00e8 singolare, \u00e8 plurale, ovvero \u00e8 manifesto nell'universo attraverso la molteplicit\u00e0 ed entra in contatto con chi lo contempla attraverso innumerevoli forme e sfaccettature, le quali corrispondono alle varie divinit\u00e0, ovvero i nomi e le forme che Dio assume. Secondo la teologia ayyavali la Divinit\u00e0 si manifesta principalmente in forma tricefalica, vale a dire nei suoi tre principali aspetti \u2014 la Trim\u016brti \u2014, ovvero Brahm\u0101, il creatore dell'universo in cui si trova la Terra; \u015aiva, il distruttore; e Vi\u1e63\u1e47u il conservatore. Questi tre aspetti della Divinit\u00e0 sono quelli necessari al mantenimento dell'equilibrio cosmico, la creazione non esisterebbe senza la distruzione, ed entrambe non esisterebbero senza la conservazione, dalla quale scaturisce sempre il nuovo. Dio \u00e8 dunque creatore, distruttore e conservatore allo stesso tempo. La Divinit\u00e0 \u00e8 possibile inoltre che si incarni per entrare in contatto diretto con gli esseri viventi in grado di precepirne l'essenza; l'incarnazione si verifica con la formazione della cosiddetta Trinit\u00e0, la quale \u00e8 ancora una volta composta da tre aspetti: l'anima universale, l'Ekam; lo spirito, ovvero il N\u0101r\u0101ya\u1e47a, corrispondente al dio Vi\u1e63\u1e47u in grado di incarnarsi attraverso gli avatar; e infine il corpo fisico, ovvero una manifestazione della Divinit\u00e0 facente parte della realt\u00e0 all'interno della quale si incarna.\nSecondo gli ayyavali, Dio si sarebbe incarnato sulla Terra attraverso Ayya Vaikundar, suo figlio e profeta. I parallelismi con la dottrina cristiana \u2014 con la sua concezione della Divinit\u00e0 in tre persone \u2014 sono molto evidenti, sebbene il legame sia presente anche tra Cristianesimo e Induismo, tanto che quest'ultimo \u2014 come l'Ayyavazhi \u2014, si propone come spiegazione pi\u00f9 completa e approfondita ai misteri della stessa religione cristiana. L'Ekam (che in tamil ha un significato oscuro, grossomodo \"l'uno ineffabile\"), la Divinit\u00e0, \u00e8 un ente senza forma, infinito ed eterno. Dio non muta \u2014 sebbene sia attivamente espresso, come precedentemente spiegato \u2014 poich\u00e9 \u00e8 oltre il tempo e lo spazio, essendo la causa prima di ogni cosa, e quindi anche di queste limitazioni, dettate unicamente dai sensi dell'uomo. La teologia dell'Ayyavazhi si differenzia tuttavia rispetto alle altre teologie basate sul monismo. Tratta dell'Ekam, l'unit\u00e0 ultima di cui tutte le cose sono fatte, l'unit\u00e0 che sta dietro al velo che riveste la realt\u00e0, dato dai sensi umani.\nDottrina.\nGli ayyavali credono nella reincarnazione e nel Dharma Yuga, una dimensione in cui \u2014 una volta conclusosi il ciclo reincarnazionista \u2014 l'anima si reca. Nella mitologia ayyavali il paradiso \u00e8 descritto come l'ottavo regno spirituale, l'ultimo, in cui \u00e8 presente lo spirito di Ayya e gli spiriti dei Santror. Gli ayyavali condannano il sistema indiano della suddivisione in caste e rigettano il tradizionale utilizzo delle murti come iconografie sacre. Ayya introdusse infatti un elemento non antropomorfo per la rappresentazione della Divinit\u00e0, ossia l'Elunetru, considerato come il trono simbolico della potenza divina, piuttosto che la potenza divina stessa, la quale \u00e8 impossibile da rappresentare; il nome alternativo dell'Elunetru, vale a dire \"Asanam\", significa infatti letteralmente \"trono\". L'Elunetru \u00e8 solitamente posto nei palliyarai, ovvero i sancta sanctorum dei templi ayyavali. Dietro l'Asanam \u00e8 sempre posto uno specchio che deve riflettere il fedele in preghiera. Lo specchio \u00e8 fondamentale per il concetto della teologia ayyavali secondo cui Dio \u00e8 all'interno di ogni cosa e ogni essere; la riflessione rende partecipe il fedele di questo mistero. I tre kumba che sormontano il sancta sanctorum dei templi sono le simbolizzazioni dell'essenza della Trinit\u00e0 ayyavali, di cui N\u0101r\u0101ya\u1e47a si \u00e8 incarnato prendendo la forma di Ayya Vaikundar. La dottrina dell'Ayyavazhi \u00e8 strettamente correlata allo Sm\u0101rta e all'Advaita Ved\u0101nta, in particolare per quanto riguarda le concezioni della Trim\u016brti. Come nell'Induismo tradizionale, anche la religione ayyavali concepisce tutti gli d\u00e8i come i vari aspetti di manifestazione di un unico Dio, l'Uno assoluto e infinito. Una differenza fondamentale tra la religione induista e la religione ayyavali sta sicuramente nel fatto che quest'ultima riconosca una figura molto simile al Satana delle religioni abramitiche, ovvero Kroni, che \u00e8 la manifestazione primordiale del male, e si presenta sotto molteplici aspetti \u2014 come R\u0101va\u1e47a e Duryodhana \u2014 e in molteplici epoche e circostanze. Dio a sua volta si manifesta attraverso la pluralit\u00e0 delle divinit\u00e0 celesti, di cui Vi\u1e63\u1e47u pu\u00f2 rendersi anche pi\u00f9 accessibile all'uomo incarnandosi attraverso i suoi avatar, inclusi R\u0101ma, Krishna e eventualmente lo stesso Ayya. Dio si incarna e si manifesta con lo scopo di porre fine al male e alla sofferenza. Kroni \u00e8 concepito come lo spirito che governa il Kali Yuga attraverso il suo sesto frammento, Kaliyan. Lo Yuga attuale \u00e8 considerato un'epoca nella quale il male e la corruzione sono pi\u00f9 attivi e presenti nel mondo fisico. Gli ayyavali \u2014 come gli induisti \u2014 credono tuttavia che il Kali Yuga sia sul punto di concludersi. La carit\u00e0 e le azioni umanitarie sono di fondamentale importanza per il sistema dottrinale dell'Ayyavazhi; il culto si svolge almeno una volta la settimana e i fedeli recano al tempio offerte di vario genere chiamate (chiamate \"anna dharman\").\nEtica.\nL'insegnamento etico dell'Ayyavazhi \u00e8 contenuto principalmente all'interno dell\"Akilam\" \u2014 oltre ad essere espresso dai simbolismi rintracciabili nella mitologia \u2014 ed \u00e8 considerato un insieme di precetti trasmessi da Dio attraverso le divinit\u00e0 e i mistici, accumulati in vari luoghi e in vari periodi storici. Anche l\"Arulnul\" detiene un insegnamento etico, legato in particolare ai pensieri e all'esperienza all'interno della religione ayyavali che condussero coloro che lo scrissero. Le virt\u00f9 primarie sacralizzate dalle religiosit\u00e0 ayyavali sono i Nitam, delle rappresentazioni esemplari di quali dettami dovrebbero seguire la societ\u00e0, la popolazione umana e i governanti. Principale degli insegnamenti ayyavali \u00e8 il rispetto della vita e il diretto contatto che questa deve avere con la natura. Quest'ultima \u00e8 identificata come massima espressione della creativit\u00e0 di Dio nella perenne manifestazione dell'universo. La vita suggerita dal sistema Nitam \u00e8 una vita fatta di spiritualit\u00e0, e questa spiritualit\u00e0 va ricercata nella bellezza della natura e del mondo che circonda l'uomo. Un'altra fonte che rappresenta uno dei cardini dell'etica ayyavali sono i Vincai, ovvero una serie di regole che Dio comunic\u00f2 direttamente al suo figlio e profeta Ayya, incarnandosi in questi attraverso la manifestazione di Vi\u1e63\u1e47u. La carit\u00e0 e le questioni umanitarie sono le colonne portanti di questa serie di insegnamenti, e accompagnano il cammino che l'essere umano pu\u00f2 percorrere per giungere all'unione con l'uno infinito. Parallelamente a tutto questo sistema, e posto ad un livello di valore superiore, \u00e8 l'amore; questo \u00e8 considerato il motore che dovrebbe guidare tutti gli uomini, aiutandoli nella sconfitta del male \u2014 il Kalimayai, l'illusione causata dalla preponderanza maligna di Kaliyan nella sua era, il Kali Yuga \u2014 e nel raggiungimento dell'obiettivo ultimo della salvezza in Dio.\nLiturgia.\nIn aggiunta ai concetti filosofici e mitologici, i rituali ayyavali rappresentano una parte importante della dottrina religiosa. Molti dei riti e dei simboli tradizionali sono riportati dagli stessi testi sacri, in particolare dall\"Akilam\"; molti altri appartengono invece a tradizioni religiose antecedenti la nascita dell'Ayyavazhi. Si tratta soprattutto di pratiche derivate dallo sciamanesimo diffuso nelle aree del sud indiano, oppure di rituali derivati dalla dottrina stessa dell'Induismo, religione da cui l'Ayyavazhi ha inevitabilmente tratto molti elementi. Certi riti possono essere praticati solo all'interno dei templi pathi, altri vengono invece officiati in qualsiasi tempio o \u2014 in alternativa \u2014 in luoghi considerati particolarmente numinosi, come caverne o boschi. Una pratica molto importante \u00e8 quella del vegetarianesimo, di cui viene espressa l'enfasi sia nell\"Akilam\" sia nell\"Arulnul\". Pare che da una pratica diffusa nel passato tra i fedeli dell'Ayyavazhi, volta a proteggere questi dalle malattie prima di avere accesso ai templi, si sia evoluta e trasformata in una pratica a tutti gli effetti religiosa, quella del bagno rituale. Questa abluzione completa viene eseguita dai fedeli ogni volta che vogliono entrare in un tempio ayyavali; i luoghi di culto allestiscono spesso fonti all'esterno per permettere questa usanza. Il Thirumanam (che letteralmente significa \"il santo nome di Dio\") \u00e8 un segno distintivo dei fedeli ayyavali. Si tratta di un marchio bianco che i fedeli usano disegnarsi tra gli occhi, rappresentando la fiamma sacra del fiore di loto, simbolo della Divinit\u00e0 stessa, ineffabile e irrappresentabile. Il segno deriva probabilmente dall'usanza tipica delle tradizioni induiste del disegnare marchi simili sempre tra gli occhi del fedele; e presenta affinit\u00e0 in particolare con i simboli utilizzati dai vaishnava e dagli \u015bivaiti. I fedeli maschi usano solitamente portare un turbante all'interno dei templi, per venerare la Divinit\u00e0. Anche questa usanza si \u00e8 andata a consolidare nel tempo all'interno della dottrina ayyavali, e oggi rappresenta un elemento di distinzione che permette un'ulteriore separazione dell'Ayyavazhi dall'Induismo. Il rituale pi\u00f9 importante di tutti \u00e8 tuttavia quello rivolto direttamente alla Divinit\u00e0, consistente in particolare in offerte di cibo, incensi, candele e fiori. Questo rito collettivo viene chiamato panividai (che letteralmente \u00e8 traducibile come \"servizio\"); si svolge all'interno dei templi al cospetto dell'Elunetru \u2014 il simulacro simbolico di Dio \u2014, uno specchio, unico oggetto che possa esprimere la natura divina, ovvero il fatto che Dio \u00e8 un'entit\u00e0 immanente, che permea tutte le cose. Il servizio comune include solitamente delle preghiere e inni cantati, oltre che dei rituali estatici e di contatto diretto con le divinit\u00e0. Questa messa \u00e8 considerabile un corrispondente del p\u016bj\u0101 che viene celebrato nell'Induismo. Le preghiere che fanno parte del rituale sono andate formandosi nella storia dell'Ayyavazhi; inizialmente canti popolari, si sono trasformate in vere e proprie liturgie ben definite e complesse. La preghiera che prende luogo la mattina o la sera, viene chiamata Ukappatippu o \"Ukappattu\". Si basa essenzialmente sull'esaltazione della natura divina di Ayya e della sua missione nella distruzione del male per l'instaurazione del Dharma Yuga. Altre formule liturgiche includono l\"Ucippatippu\", una sorta di inno incantatorio che tratta della natura di Dio stesso; il \"Vasappatippu\", una preghiera ripetitiva attraverso la quale viene invocata la prosperit\u00e0; e infine il \"Potippu\", un'altra preghiera che esalta la vita e invoca la protezione della Divinit\u00e0, recitata oggi all'inizio delle messe. Lo sciamanesimo \u00e8 un elemento che ancora oggi caratterizza molti rituali ayyavali, come le precedentemente citate pratiche estatiche che vengono eseguire durante alcune cerimonie. Tali espressioni ritualistiche si basano soprattutto sulla possessione spirituca, e introducono l'Ayyavalismo in una dimensione che potrebbe essere definita esoterica. Le persone si crede vengano possedute dall'essenza delle divinit\u00e0 o di Dio stesso, che attraverso un corpo umano rende disponibili i suoi precetti. L\"Akilam\" legittimizza le pratiche sciamaniche come atti di devozione, e l\"Arulnul\" fa lo stesso, parlando delle pratiche di divinazione che possono essere praticate nei templi. Anche se riconosciuto dai testi sacri, lo sciamanesimo viene comunque considerato una bassa forma di culto, oppure come una pratica che pu\u00f2 essere riservata per l'iniziazione dei discepoli alla metafisica. D'altra parte, nonostante quanto affermato finora, in parecchi templi i riti sciamanici vengono fortemente criticati da un grande numero di ayyavali, e spesso considerati come espressione di una falsa divinit\u00e0 emanata da Vi\u1e63\u1e47u, citata anche nell\"Akilam\".\nMitologia.\nRuolo importante nell'Ayyavazhi \u00e8 quello della mitologia. Questa narra di eventi storici o meno che accaddero nel passato, accadono nel presente, o accadranno nel futuro. La mitologia ayyavali suddivide il tempo in tre ere o Yuga: l'era dei Santror (ovvero l'epoca primordiale, in cui i Santror \u2014 i sette primi uomini \u2014 vivevano sulla Terra), il Kali Yuga e il Dharma Yuga (la nuova era, iniziata con la fondazione dell'Ayyavazhi, religione che porter\u00e0 l'uomo di nuovo in stretto rapporto con il divino). Strettamente associata alla mitologia dell'Induismo, quella dell'Ayyavazhi \u00e8 fortemente basata sull'idea di una sintesi simbolica di concetti religiosi e sociali. Il numero degli Yuga e degli avatar che segnarono o segneranno ciascuno di questi \u00e8 una delle caratteristiche che accomuna la concezione ayyavali da quella induista, sebbene l'Ayyavazhi si distanzi dall'Induismo in quanto mentre quest'ultimo proclama la venuta futura dell'avatar Kalki, la religione ayyavali sostiene che il Kali Yuga non sia stato chiuso da Kalki, bens\u00ec dalla Trinit\u00e0 ayyavali, incarnatasi poi in Ayya, iniziatore del Dharma Yuga. Un'altra discrepanza \u00e8 ad esempio la concezione del male, che mentre nell'Induismo non esiste, nell'Ayyavazhi \u00e8 personificato nella figura di Kroni, e del suo ultimo spirito, Kaliyan \u2014 che non equivale alla dea K\u0101l\u012b, un aspetto di Dio e concezione unicamente induista. I miti ayyavali narrano inoltre \u2014 sfociando in ambito teologico \u2014 dell'incarnazione di Dio nell'era attuale \u2014 il Kali Yuga \u2014, la quale avrebbe portato al termine dell'era dominata dal male per porre inizio al Dharma Yuga, un nuovo tempo di forte vicinanza spirituale alla Divinit\u00e0. Questa incarnazione \u00e8 secondo l'Ayyavazhi il suo fondatore, Ayya Vaikundar.\nRegole di Ayya.\nLe regole di Ayya sono i precetti che il dio Vi\u1e63\u1e47u avrebbe comunicato direttamente ad Ayya Vaikundar permettendogli di fondare una nuova religione. N\u0101r\u0101ya\u1e47a si incarn\u00f2 in Ayya Vaikundar attraverso il contatto di questi con il mare che bagna Thiruchendur. Vaikundar acquis\u00ec la consapevolezza del segreto legato all'incarnazione a Veiyelal (la madre di Sampooranathevan, conosciuto come Muthukutti nella storia umana) e al suo viaggio verso Detchanam. A quei tempi Murga lo incontr\u00f2, e cadde ai suoi piedi guardando verso nord. Ayya disse a Muruga che era venuto per distruggere il Kalyian e stabil\u00ec delle regole o \"atti\":\nEscatologia.\nIl dualismo caratteristico dell'Ayyavazhi, rende il concetto ayyavali della salvezza qualcosa di abbastanza differente rispetto alla concezione induista. Gli ayyavali credono che l'anima sia una parte dell'Ekam, lo spirito divino che permea l'universo]\n. Dunque tutte le persone, tutti gli esseri viventi, sono in realt\u00e0 parte di Dio; la materia di cui sono fatti \u00e8 Dio, il quale \u00e8 per\u00f2 anche qualcosa di ancor pi\u00f9 profondo, ovvero un intelletto mistico che si incarna nel corpo fisico di ogni uomo pervadendolo con il suo spirito, l'Ekam. La salvezza escatologica perseguita dai fedeli della religione ayyavali consiste nell'unione di quest'anima all'Uno; l'anima, dopo la morte, si reintegra con la matrice della quale \u00e8 sempre stata parzialmente una falange, ovvero lo spirito di Dio. L'anima giunge all'unione con la Divinit\u00e0 e ha accesso ad un eterno stato di beatitudine, molto simile alla concezione del paradiso delle religioni abramitiche. L'Ayyavazhi sostiene per\u00f2 anche la reincarnazione, infatti i fedeli credono che l'anima si incarni nel mondo spirituale, nel paradiso, e da qui abbia inizio un nuovo livello di esistenza nel Dharma Yuga. La concezione della vita dopo la morte \u00e8 definibile, alla luce di quanto detto finora, una commistione tra il sistema abramitico e il sistema dharmico. L'anima, per poter giungere felicemente alla nuova vita, deve per\u00f2 evitare le insidie di Kaliyam, l'ultima potenza di Kroni. Deve schierarsi contro il male sulla Terra per raggiungere senza problemi il paradiso.\nInsegnamenti.\nMentre la maggior parte degli insegnamenti chiave ayyavali possono essere reperiti all'interno dell\"Akilam\", alcuni altri precetti sono collezionati in un insieme di vari libri scritti dai primi discepoli di Ayya e raccolti nell\"Arulnul\". Come la dottrina del Dharma, anche gli altri insegnamenti dell'Ayyavazhi coprono due campi: quello sociologico e quello mistico. I precetti sociali riguardano in particolare l'approccio che l'uomo deve avere con il prossimo, al base del quale non deve sussistere alcun tipo di discriminazione o di divisione della societ\u00e0. Gli insegnamenti mistici pongono il proprio punto focale sulla concezione dello spazio e del tempo, e sull'interpretazione spirituale di questi. L'uomo pu\u00f2 mantenere un rapporto con la Divinit\u00e0, chiamata essa stessa \"Ayya\" nei libri, ovvero \"caro padre\". L'Ayyavazhi condanna esplicitamente il sistema castale e questa opposizione fu la causa di alcuni sconvolgimenti sociali verificatisi nel Travancore, zona conosciuta per la forte enfasi del sistema delle caste. Sin dall'inizio l'Ayyavazhi prese una posizione decisa contro l'oppressione sociale e politica. Per tutti questi motivi la figura di Ayya \u00e8 vista spesso anche come esempio di personalit\u00e0 riformatrice e innovatrice. La mistica ayyavali enfatizza fortemente l'unione con l'unit\u00e0 suprema, e, nonostante alcuni cambiamenti teologici questa concezione \u00e8 stata mantenuta tale. L'unione con Dio \u00e8 tuttavia contrastata dal male, il quale si insidia nella vita dell'uomo impedendogli il raggiungimento dell'illuminazione. L'intera esistenza universale \u00e8 vista come un'immensa natura fatta di continui mutamenti, evoluzionistici o involuzionistici, l'Ekam. L'anima umana \u00e8 concepita come un'entit\u00e0 che cambia in base allo spazio e al tempo in cui si trova, ed \u00e8 soggetta inoltre alle forze del male. Ogni cosa \u00e8 un prodotto, una manifestazione dell'Ekam, che \u00e8 in un certo senso l'energia primordiale da cui tutto ha origine, la suprema coscienza. L'anima dell'uomo \u2014 essendo essa stessa un'emanazione dell'Ekam \u2014 \u00e8 pregna della sua energia e delle sue qualit\u00e0. Ognuna di queste anime \u00e8 inoltre un riflesso dell'anima dell'universo, una sfaccettatura dello spirito che permea tutte le cose \u2014 e questo \u00e8 uno dei significati legati alla venerazione degli specchi. L'uomo, per giungere all'unione con Dio, deve dapprima privarsi del velo di Maia, deve cio\u00e8 riuscire a concepire l'esistenza come quello che realmente \u00e8, vale a dire una manifestazione del tutto. L'uomo deve capire che Dio \u00e8 immanente, che costituisce l'universo con il suo spirito eterno, l'Ekam. Tutte le anime di qualsiasi essere vivente sono considerate le tante braccia di Ekam, della Divinit\u00e0, dello spirito cosmico. Per quanto riguarda l'insegnamento che pu\u00f2 derivare dall'approccio dell'Ayyavazhi con altri sistemi religiosi, questo \u00e8 applicato \u2014 nell'universo religioso e culturale ayyavali \u2014 in modo sia inclusivistico sia esclusivistico. L'Ayyavazhi infatti accetta la presenza di una molteplicit\u00e0 di religioni, accetta il fatto che un'opinione comune per tutti gli uomini non esiste e non esister\u00e0 mai, dato che la molteplicit\u00e0 corrisponde alla natura dell'uomo e al suo modo di percepire le cose. Dunque la religione ayyavali riconosce come valide le divinit\u00e0 dell'Induismo, il concetto islamico di Allah, e differenti aspetti di altre religioni. L'Ayyavazhi, come l'Induismo, tende inoltre ad inglobare il Cristianesimo, dato che questo e le dottrine di questo, sono spiegate e reinterpretate secondo l'ottica ayyavali. Ges\u00f9, come accade nella religione induista, \u00e8 infatti visto come un avatar, una delle tante incarnazioni di Vi\u1e63\u1e47u sulla Terra.\nL'esclusivismo della religione ayyavali scaturisce proprio dalla stessa capacit\u00e0 inclusivista; infatti dal momento in cui concetti quali l'Allah islamico e il Ges\u00f9 cristiano vengono fagocitati dal complesso sistema ayyavali, risultano conseguentemente annullati da questo. L'universalismo esclusivistico ayyavali accetta la figura di Ges\u00f9 come un possibile avatar, ma rigetta il Cristianesimo e la Bibbia, considerandoli elaborazioni umane, incomplete rispetto alla rivelazione introdotta dal profeta Ayya. Allo stesso modo l'Ayyavazhi accetta gli avatar dell'Induismo, ma non ne accetta i Veda e le altre sacre scritture; accetta il concetto di Allah come un'interpretazione dell'Ekam, ma rigetta l'Islam e le idee che questo propone.\nTesti e luoghi sacri.\nI libri sacri dell'Ayyavazhi sono l\"Akilam\" (conosciuto estensivamente anche come \"Akilattirattu Ammanai\") e l\"Arulnul\". Questi libri contengono le basi della dottrina, della morale, della filosofia e della mitologia ayyavali. L\"Akilam\" sembra sia stato scritto a un discepolo chiamato Hari Gopalan, il quale avrebbe trascritto le parole comunicate a sua moglie Laksmi direttamente dal dio Vi\u1e63\u1e47u. La seconda scrittura sacra della religione ayyavali \u00e8 l\"Arulnul\", un testo composto da vari libri e che si crede sia stato scritto dai vari discepolo durante la loro vita, sotto ispirazione divina. I due testi dell'Ayyavazhi contengono dettami anche sul culto e sulle profezie ayyavali. Entrambi i testi, nella loro prima versione, furono scritti in lingua tamil. Per quanto riguarda i luoghi considerati santi dall'Ayyavazhi, questi sono essenzialmente quelle aree del sud dell'India in cui il figlio di Dio avrebbe sostato durante la sua vita terrena. In queste aree sorgono solitamente degli importanti templi, e sono le zone di destinazione di gran parte dei pellegrinaggi dei fedeli. Il luogo sacro pi\u00f9 importante \u00e8 sicuramente Swamithoppe, dove sorge il tempio centrale dell'Ayyavazhi. Esistono nonostante tutto alcune controversie sulla natura numistica o meno dei luoghi santi proclamati dall'Ayyavazhi. Il dubbio sorge nel momento in cui non si connosce alla perfezione il viaggio che Ayya condusse durante la sua predicazione; pertanto molti dei luoghi oggi proclamati come sacri dalla religione ayyavali sono considerati tali da una fetta di fedeli, mentre un'altra porzione di questi ritiene inutile considerare importanti zone di cui non si ha la sicurezza vi abbia risieduto il profeta. Un esempio di queste aree al centro di polemiche \u00e8 l'Avatharappathi, la zone in cui \u2014 secondo la tradizione \u2014, Vaikundar sarebbe emerso delle acque come incarnazione terrena del dio Vi\u1e63\u1e47u. Il luogo \u00e8 menzionato dall\"Akilam\", mentre l\"Arulnul\" non ne parla. Altro luogo importante, e meno dibattuto di altri, \u00e8 l'area naturale del Marunthuvazh Malai, luogo in cui \u2014 secondo alcuni miti \u2014 Ayya sarebbe stato soggetto di un tentativo di omicidio da parte di alcuni detrattori, i quali avrebbero cercato di ucciderlo offrendogli del latte avvelenato.\nTempli e simbologia.\nGli ayyavali hanno stabilito, nel corso del tempo, numerosi templi per il culto della loro religione. Questi edifici religiosi si distinguono essenzialmente in due tipologie: i templi maggiori (chiamati \"pathi\") e i templi minori (chiamati \"nizhal tangal\"). I primi sono i templi pi\u00f9 importanti e pi\u00f9 grandi, che vengono solitamente costruiti nei luoghi considerati pi\u00f9 significativi; i secondi sono invece dei templi ordinari, costruiti ovunque e non necessariamente grandi. In entrambe le tipologie di struttura templare si svolgono comunque gli stessi tipi di cerimonie, e si apprende la religione ayyavali. In mancanza di una Chiesa organizzata e di un clero, l'Ayyavazhi o ha posto il suo centro presso il tempio di Swamithoppe, il quale per\u00f2 non amministra gli altri templi, i quali vengono infatti mantenuti e gestiti da comunit\u00e0 locali. I templi minori sono quelli che di solito amministrano le importanti attivit\u00e0 umanitarie promosse dalla spinta etica dell'Ayyavazhi . Il simbolo dell'Ayyavazhi \u2014 ufficialmente riconosciuto dagli anni quaranta del XX secolo \u2014 \u00e8 un fiore di loto che sorregge la fiamma bianca sacra, chiamata \"Namam\", la quale simboleggia l'Anima dell'universo, l'irrappresentabilit\u00e0 di Dio, nonch\u00e9 il suo nome pi\u00f9 alto. Il loto rappresenta il chakra pi\u00f9 importante della religione induista e di quella ayyavali, ovvero il Sahasrara, rappresentato a sua volta \u2014 solitamente \u2014 come un fiore dai mille petali per l'Induismo e dai milleotto petali per l'Ayyavazhi. Il numero milleotto \u2014 sebbene anche nella tradizione ayyavali sia utilizzato in alternativa al classico mille \u2014 \u00e8 particolarmente importante poich\u00e9, oltre ad apparire in numerosi passi dell\"Akilam\" e dell\"Arulnul\", corrisponde all'anno in cui si incarn\u00f2 Ayya, calcolato con il calendario tradizionale. Sempre secondo alcune citazioni dei testi sacri ayyavali, inoltre, il Sahasrara sarebbe una rappresentazione del Dharma Yuga che ha avuto inizio con l'incarnazione di Ayya. Questo senso di lettura \u00e8 riconducibile al fatto che gli Yuga della mitologia vengono spesso interpretati come una rappresentazione simbolica degli otto chakra, i punti cardine dell'energia mistica che fluisce attraverso il corpo umano.\nOrganizzazione.\nUna delle caratteristiche preminenti del culto ayyavali \u00e8 la sua semplicit\u00e0. Le preghiere esprimono il sentimento religioso in maniera chiara ed efficace e l'assenza di iconografia religiosa rende la comprensione del divino pi\u00f9 immediata. Probabilmente \u00e8 per questi motivi che l'Ayyavazhi \u00e8 penetrato cos\u00ec radicatamene, ormai, nelle comunit\u00e0 del sud del Tamil Nadu e del sud del Kerala, luoghi in cui \u00e8 diventato molto difficile trovare un villaggio in cui non ci sia un tempio ayyavali. La struttura religiosa si \u00e8 evoluta nel solco delle sacre scritture ed \u00e8 andata affermandosi come un sistema religioso a tutti gli effetti nuovo. I fedeli chiamano la loro religione \"il sentiero di Dio\", con l'espressione \"Ayya vali\", e sostengono che la loro religione sia stata annunciata per diffondersi in tutto il mondo, unificando il genere umano all'insegna di un'unica fede. D'altro canto, tuttavia, gli ayyavali riconoscono la dignit\u00e0 e la validit\u00e0 delle altre religioni. Oggi l'Ayyavazhi non \u00e8 organizzato in modo uniforme, sebbene si stia indirizzando verso questa forma di strutturazione. Le messe e i cerimoniali comuni, oltre che le processioni e la costruzione dei templi, vengono in massima parte gestite dalle comunit\u00e0 dei fedeli sparpagliate nel sud dell'India. A parte per la condanna al sistema delle caste che rende i suoi fedeli invisi alle gerarchie pi\u00f9 elevate ma di converso pi\u00f9 vicini alle masse, l'Ayyavazhi si trova in buoni rapporti con l'Induismo, in particolare per le molte basi comuni. Le divinit\u00e0 induiste venerate dai locali che si convertono all'Ayyavazhi non vengono \u2014 nella maggior parte dei casi \u2014 negate, ma addirittura si sta avviando un forte processo di \u2014 si pu\u00f2 dire \u2014 induistizzazione del comparto teologico ayyavali. I fedeli continuano infatti, spesso, a venerare K\u0101l\u012b, Durg\u0101, Ga\u1e47e\u015ba e tutte le altre divinit\u00e0 tipicamente induiste, sempre e comunque aspetti dell'unica divinit\u00e0.\nCollegamenti esterni.\nInni e preghiere"}
{"id": "284013", "revid": "767487", "url": "https://it.wikipedia.org/wiki?curid=284013", "title": "Burbank (contea di Santa Clara)", "text": "Burbank \u00e8 un census-designated place degli Stati Uniti d'America nella Contea di Santa Clara, nello Stato della California. Secondo il censimento del 2000 aveva una popolazione di 5.239 abitanti. La zona \u00e8 indicata come tale a fini statistici.\n\u00c8 parte dell'area urbana della citt\u00e0 di San Jose."}
{"id": "284015", "revid": "254059", "url": "https://it.wikipedia.org/wiki?curid=284015", "title": "Caterina Rangoni", "text": "Biografia.\nEra figlia di Gherardo Rangoni (?-1447) e di Beatrice Boiardo di Rubiera.\nCaterina aveva gi\u00e0 conosciuto Antonio, ospite della sua famiglia, ed erano stati ben presto intrapresi accordi per le nozze. Dopo la morte del marito, Caterina, a causa della giovane et\u00e0 dei figli, chiam\u00f2 il fratello Ugo Rangoni ad aiutarla nella reggenza di Forl\u00ec, dal 1449 al 1454, quando, insofferenti della tutela dello zio, i giovani Francesco IV Ordelaffi e Pino III Ordelaffi lo costrinsero a lasciare Forl\u00ec.\nNel 1463, Pino si ammal\u00f2 gravemente e Caterina lo indusse a sospettare di Francesco.\nPer la avvenuta guarigione, comunque, la madre volle, nella chiesa di San Francesco Grande, un altare con una pala della Vergine, con altri santi e lo stesso Pino inginocchiato in preghiera.\nIl clima di sospetto e di violenze, per\u00f2, a cui anche Caterina aveva contribuito, non fu superato e nel 1467, Pino, ormai signore di Forl\u00ec dopo aver fatto assassinare Francesco, e dopo aver fatto avvelenare la moglie Barbara Manfredi, fece avvelenare anche la madre Caterina."}
{"id": "284016", "revid": "599013", "url": "https://it.wikipedia.org/wiki?curid=284016", "title": "M\u00e1rcio Amoroso", "text": "Caratteristiche tecniche.\nEra un attaccante dotato tecnicamente e preciso nel concludere a rete.\nCarriera.\nCresce in patria nel , per passare poi ai giapponesi del dove rimane dal 1992 al 1993. Una volta ripresosi, nel 1996 arriva in Italia, all', inizialmente in prestito per 800 milioni di lire e subito dopo a titolo definitivo per 7 miliardi complessivi. In tre campionati segna 38 gol e prende parte alla fenomenale stagione 1997-1998 dei bianconeri, chiusa al 3\u00ba posto finale \u2014 miglior piazzamento dei friulani da quarant'anni a quella parte.\nNella stagione 1998-1999 vince la classifica marcatori con 22 reti. Nel 1999 da Udine passa al per la cifra di 70 miliardi di lire, dove resta per due anni segnando solo 11 gol a causa di un infortunio. Nel 2001-2002 \u00e8 protagonista nella stagione di esordio al , che vince il campionato tedesco grazie ai suoi 18 gol in 31 presenze; tra gli altri, il 4 aprile 2002 sigla una tripletta nella netta vittoria dei tedeschi 4-0 sul , nella semifinale di andata della Coppa UEFA. Nelle due annate successive, sempre a causa di un grave infortunio, segna solo 10 gol totali in campionato, prima di rescindere il contratto con la squadra giallonera nel 2004. Nella stagione 2004-2005 \u00e8 agli spagnoli del , in cui colleziona 29 presenze con 5 gol.\nNell'estate 2005 ritorna in Brasile, al , con cui vince la Coppa Libertadores e il mondiale per club (quest'ultimo a dicembre) segnando 18 reti in 26 match. A gennaio 2006 ritenta l'avventura europea: firma un contratto di 18 mesi con il Milan, dove arriva per sostituire Christian Vieri (passato pochi giorni prima al ). Amoroso, per\u00f2, trova poco spazio in squadra, essendo impiegato come quarto attaccante e accomodandosi spesso in tribuna. In campionato gioca 4 partite e segna 1 gol su rigore, quello della vittoria rossonera contro la all'ultima giornata. Esordisce con la maglia meneghina nell'andata dei quarti di finale di Coppa Italia, Milan- (1-0) del gennaio 2006. La sua seconda partita con il Milan coincide con l'esordio in campionato in rossonero, il successivo 19 marzo proprio contro una sua ex squadra, l'Udinese.\nNell'estate 2006 ritorna in Brasile, al . Nel 2007 firma per il , ma dopo soli 4 mesi rescinde il contratto con la squadra di Porto Alegre. Il 9 gennaio 2008 torna in Europa firmando un contratto semestrale con i greci dell'. Agli inizi del mese di novembre 2008 annuncia il ritiro dall'attivit\u00e0 agonistica ma a sorpresa, il 29 dicembre 2008, firma un contratto col Guarani, club della terza divisione brasiliana, nella quale aveva gi\u00e0 giocato a inizio carriera. Successivamente si ritirer\u00e0 senza mai riuscire a esordire con la maglia biancoverde nella stagione 2009.\nTorna in attivit\u00e0 il 1\u00ba luglio 2016, venendo ingaggiato dal Boca Raton FC, militante nell'American Premier Soccer League.\nStatistiche.\nPresenze e reti nei club.\n\"Statistiche aggiornate all'8 marzo 2020.\""}
{"id": "284018", "revid": "122637134", "url": "https://it.wikipedia.org/wiki?curid=284018", "title": "Armin Meiwes", "text": "Questo soprannome \u00e8 dovuto all'episodio cannibalistico a sfondo sessuale di cui \u00e8 stato protagonista: Meiwes \u00e8 stato artefice dell'evirazione, del cannibalismo e del conseguente omicidio di Bernd J\u00fcrgen Armando Brandes, che aveva risposto ad una sua inserzione su una bacheca virtuale su Internet.\nBiografia.\nArmin Meiwes nacque nella cittadina di Essen (all'epoca nella Germania dell'Ovest), il 1\u00ba dicembre 1961. Era il terzo figlio nato dal terzo matrimonio della madre, chiamata da tutti Signora Waltraud e del marito Detlef Meiwes (considerato da Armin come una sorta di eroe per via della sua professione di poliziotto). La sua infanzia fu molto travagliata e triste: a scuola veniva preso di mira dai bulli in quanto era un ragazzo molto timido ed introverso, mentre in famiglia i litigi dei genitori erano frequenti. Per sopperire alla solitudine, si cre\u00f2 un amico immaginario chiamato Frank, ma questo tuttavia non bast\u00f2 ad alleviare la sua solitudine. Il momento pi\u00f9 triste della sua infanzia avvenne quando, il 20 settembre 1970 il padre lasci\u00f2 per sempre la famiglia senza fare pi\u00f9 ritorno. Armin all'epoca aveva solo 8 anni e questo avrebbe avuto grandi ripercussioni sulla sua vita. All'et\u00e0 di 16 anni si trasferisce con la madre in una grande residenza di campagna sita nella cittadina Rotenburg, la cui fama sar\u00e0 legata al caso di cannibalismo che Armin effettu\u00f2 molto tempo dopo. \nLa signora Waltraud si dimostr\u00f2 essere una donna molto invasiva e morbosamente presente nella vita del figlio in quanto era solita presentarsi non solo alle uscite con gli amici che organizzava Armin, ma anche alle uscite con le sue ragazze. Questo influ\u00ec ancor di pi\u00f9 sulla psiche gi\u00e0 contorta del ragazzo (in quanto aveva cominciato a sviluppare una morbosa attrazione per la favola di Hansel e Gretel, specie nella parte in cui Hansel ingrassava per essere divorato dalla strega) in quanto i suoi amici ridevano e si burlavano di lui, mentre le ragazze lo lasciavano continuamente. \nNel 1999, anno della morte della madre, Armin inizia a sfogare tutte le sue pi\u00f9 recondite fantasie e perversioni: divenuto un informatico, inizia a trascorrere molto tempo davanti al computer, leggendo libri che parlavano del cannibalismo ed iniziando la lettura delle biografie di molti serial killer, come se si volesse in qualche modo \"identificare\" in uno di loro. Scopre anche di essere di orientamento bisessuale ed inizi\u00f2 a collezionare una vasta quantit\u00e0 di immagini e documenti su incidenti, torture ed episodi di cannibalismo, arrivando a scoprire di non essere l'unico al mondo ad essere conscio di quelle contorte fantasie. La scoperta di alcuni forum di cannibalismo nel deep web, fra questi il The Cannibal Caf\u00e8 (il pi\u00f9 famoso), faranno nascere nella sua mente l'idea di poter consumare un suo simile.\nL'episodio di cannibalismo.\nArmin Meiwes cre\u00f2 cos\u00ec un sito segreto, aggiungendo tra questi una pagina pubblica, ovvero il The Cannibal Caf\u00e8, usando come soprannome il nome del suo amico immaginario, ovvero Frank. Inizi\u00f2 a postare degli annunci pieni di contenuti forti a livello sessuale, al fine di poter adescare una qualsiasi vittima desiderosa di farsi macellare ed uccidere. In molti rispondevano ai suoi annunci e proprio per questo, inizi\u00f2 a trasformare una delle camere della sua casa in un ambiente dedito alla macellazione, comprando numerosi utensili e macchinari dediti a questo scopo. La stanza in questione venne soprannominata \"Il Mattatoio\". Tuttavia, coloro che venivano da lui per farsi macellare e consumare, una volta vista la stanza se ne andavano via. Meiwes non faceva nulla per farli restare, in quanto doveva essere una loro scelta farsi macellare, quindi li lasciava andare e ci riprovava, pubblicando altri annunci. Il 9 marzo 2001 fu contattato da una vittima desiderosa di farsi macellare e cannibalizzare: si trattava di un ingegnere elettrotecnico tedesco di Berlino, bisessuale, dedito alla antropofagia, di nome Bernd J\u00fcrgen Brandes. Dopo essersi scambiati numerosi messaggi piene di foto e contenuti dal forte contenuto sessuale, i due legarono molto e decisero di incontrarsi.\nArrivato alla residenza di Meiwes, i due iniziarono ad organizzare i preparativi per tutto ci\u00f2 che sarebbe avvenuto. Armin decise di riprendere gli avvenimenti con una videocamera piazzata nella stanza, al fine di poter rivedere tutto ci\u00f2 che aveva compiuto. Dopo averlo condotto nel mattatoio, lo fece spogliare ed inizi\u00f2 a somministrargli una forte dose di alcool e sonniferi. Ma prima di iniziare il processo di macellazione, il signor Brandes chiese ad Armin di soddisfare una delle sue perversioni pi\u00f9 morbose: mutilargli il pene e di farglielo assaggiare. Armin acconsent\u00ec e mutil\u00f2 il pene eretto di Brandes con un coltello e lo assaggi\u00f2 in sua compagnia, dopo averlo fatto saltare alla fiamma con sale, pepe, aglio ed olio in un tegamino, tagliando anche piccole parti da dare in pasto ad uno dei suoi cani. Dopo che il signor Brandes aveva iniziato a perdere molto sangue, Armin lo port\u00f2 in una vasca da bagno per farlo dissanguare. Dopo averlo lasciato dissanguare per tre ore mentre leggeva un libro di Star Trek, lo baci\u00f2 e gli tagli\u00f2 la gola uccidendolo. Dopo averlo ucciso Meiwes appese il suo cadavere su un gancio, lo sezion\u00f2, ne congel\u00f2 le carni in un frigorifero e seppell\u00ec gli scarti nel giardino (anche se su proposta di Brandes avrebbe voluto creare un posacenere con il suo cranio) riservandosi il piacere di mangiarle a propria discrezione per 10 mesi.\nL'omicidio non sarebbe forse stato scoperto se Meiwes non avesse pubblicato un nuovo annuncio su internet con l'intenzione di procurarsi altra carne umana.\nArresto, processo e prima condanna.\nMeiwes fu arrestato nel dicembre 2002 dopo che uno studente di Innsbruck aveva telefonato alla polizia dopo aver visto su Internet nuovi annunci per altre vittime. Durante l'arresto i poliziotti, perquisendo la casa di Meiwes, trovarono le parti del corpo di Brandes conservate in un congelatore. Vennero rinvenuti anche i filmati che Meiwes aveva registrato durante il processo di macellazione.\nDurante tutto il tempo che trascorse per essere condannato, Armin tenne sempre uno sguardo freddo e calcolatore, lasciandosi qualche sussulto durante alcune parti del processo. Il 30 gennaio 2004 fu condannato in primo grado di giudizio a otto anni di carcere in virt\u00f9 di un capo di accusa di omicidio preterintenzionale, in quanto Brandes era consenziente, mentre non venne riconosciuta l'infermit\u00e0 mentale di Meiwes.\nMeiwes confess\u00f2 quello che aveva fatto ed espresse rammarico per le sue azioni, aggiungendo anche l'idea di scrivere una sua autobiografia con l'obiettivo di dissuadere chiunque volesse ripetere le sue malefatte. Durante la prigionia Meiwes divenne in seguito vegetariano. Meiwes ritiene che in Germania vivano circa 800 cannibali.\nCondanna all'ergastolo.\nNell'aprile del 2005 un tribunale tedesco ha ordinato un nuovo processo di appello, che si \u00e8 concluso il 10 maggio 2006 con una condanna all'ergastolo da parte di un tribunale di Francoforte, in virt\u00f9 del mutamento del capo d'accusa in omicidio volontario a sfondo sessuale, a causa della mancanza di consenso della vittima.\nMedia.\nL'emittente privata RTL ha ottenuto e mandato in onda una sua intervista, in cui Meiwes dichiara che \"la carne umana sa di maiale\" e che \"\u00e8 una bella sensazione\" sentire la vittima come parte di s\u00e9. La vicenda di Meiwes \u00e8 stata accostata dalla stampa a quella di un altro celebre cannibale, il giapponese Issei Sagawa che uccise e mangi\u00f2 una studentessa olandese.\nUn precedente risalente alla fine dell'Ottocento \u00e8 quello di Vincenzo Verzeni, accusato di avere ucciso e mangiato due donne. Per la sua difesa nel processo fu chiamato Lombroso, che lo addit\u00f2 come esempio per la sua teoria sull'atavismo, nel senso che l'inclinazione criminale del Verzeni sarebbe gi\u00e0 scritta nei suoi dati somatici e nella conformazione del cervello.\nArmin Meiwes nella musica e nella cultura di massa.\nIl testo della canzone \"Mein Teil\" del gruppo industrial metal tedesco Rammstein \u00e8 ispirata alla vicenda di Meiwes. L'intro della canzone \u00e8 preceduto dal testo del messaggio scritto dal tecnico per cercare la sua vittima:\nInoltre, il rapper statunitense Necro cita Meiwes nella canzone \"Human Consumption\", contenuta nell'album \"The Pre-Fix for Death\" del 2004:\nIl gruppo thrash metal statunitense Rattlehead, con la canzone \"House of Meiwes\" dall'album Step Inside for the Slaughter del 2008.\nLa band grindcore statunitense Macabre, con il brano \"The W\u00fcstenfeld Man-eater\" tratto dall'album Murder Metal del 2003.\nLa band death metal svedese Bloodbath, nella canzone \"Eaten\" dall'album Nightmares made flesh, si \u00e8 ispirata alla vicenda di Meiwes ma dal punto di vista della vittima Bernd J\u00fcrgen Brandes.\nI filmati in cui Meiwes aveva registrato l'omicidio di Brandes vennero inizialmente caricati sul deep web prima di essere sequestrati dalla polizia. Dopo essere stato condannato all'ergastolo, i filmati caricati nella rete oscura andarono perduti e non vennero pi\u00f9 ricaricati."}
{"id": "284022", "revid": "1543377", "url": "https://it.wikipedia.org/wiki?curid=284022", "title": "BIND", "text": "BIND (\"Berkeley Internet Name Domain\", in precedenza \"Berkeley Internet Name Daemon\") \u00e8 il server DNS pi\u00f9 usato su Internet, specialmente sui sistemi Unix e derivati, sui quali \u00e8 lo standard di fatto.\nBIND \u00e8 stato creato da Paul Vixie nel 1988 mentre lavorava per DEC, e oggi viene mantenuto dall'Internet Software Consortium (ISC).\nCome Sendmail, FTP e altri sistemi risalenti al periodo pi\u00f9 permissivo di Internet, BIND si \u00e8 rivelato fonte di diversi problemi di sicurezza, che sono stati tra i motivi che hanno portato alla sua completa riscrittura. La nuova versione (BIND9) ha un'architettura completamente rivista, ed \u00e8 compatibile con le evoluzioni del protocollo DNS, oltre a incorporare nuove funzionalit\u00e0 come estensioni per la sicurezza (DNSSEC, TSIG), compatibilit\u00e0 con IPv6 e supporto per i sistemi multiprocessore."}
{"id": "284026", "revid": "254059", "url": "https://it.wikipedia.org/wiki?curid=284026", "title": "Distretto di Arlesheim", "text": "Il distretto di Arlesheim \u00e8 un distretto del Canton Basilea Campagna, in Svizzera. Confina con i distretti di Liestal a est, di Laufen a sud, con il Canton Soletta (distretto di Dorneck) a sud-est e a sud-ovest, con la Francia (dipartimento dell'Alto Reno in Alsazia) a nord-ovest, con il Canton Basilea Citt\u00e0 a nord e con la Germania (circondario di L\u00f6rrach nel Baden-W\u00fcrttemberg) a nord-est. Il capoluogo \u00e8 Arlesheim.\nComuni.\nAmministrativamente \u00e8 diviso in 15 comuni:"}
{"id": "284029", "revid": "254059", "url": "https://it.wikipedia.org/wiki?curid=284029", "title": "Distretto di Rheinfelden", "text": "Il distretto di Rheinfelden \u00e8 un distretto del Canton Argovia, in Svizzera. Confina con il distretto di Laufenburg a est, con il Canton Basilea Campagna (distretti di Sissach e di Liestal) a sud e con la Germania (circondari di L\u00f6rrach e di Waldshut nel Baden-W\u00fcrttemberg) a nord. Il capoluogo \u00e8 Rheinfelden.\nComuni.\nAmministrativamente \u00e8 diviso in 14 comuni:"}
{"id": "284030", "revid": "767487", "url": "https://it.wikipedia.org/wiki?curid=284030", "title": "L'\u00e2ge d'or", "text": "L'\u00e2ge d'or \u00e8 un film del 1930 diretto da Luis Bu\u00f1uel.\nSi tratta del secondo film del regista spagnolo, anche questo spiccatamente surrealista e sceneggiato insieme a Salvador Dal\u00ed, come il precedente \"Un chien andalou - Un cane andaluso\" (1929).\n\u00c8 stato proiettato anche in occasione dell'Esposizione internazionale surrealista di Tenerife del 1935.\nTrama.\nIl film narra i tentativi di una coppia di amanti di \"consumare\" la propria relazione romantica. Essi per\u00f2 sono continuamente frustrati dai valori borghesi e dai tab\u00f9 sessuali imposti da istituzioni autoritarie quali famiglia, chiesa, e societ\u00e0.\nAnalisi.\nRispetto all'opera precedente, qui \u00e8 possibile seguire il filo rosso di una storia (l'amore di due giovani ostacolato da varie Istituzioni) che arricchisce i piani di lettura: sotto un profilo estetico si presenta come un fiorire continuo di invenzioni stilistiche, assurde, a volte disturbanti; una lettura pi\u00f9 testuale suggerisce invece i temi futuri che saranno cari a Bu\u00f1uel, come l'attacco sornione e acido alle istituzioni borghesi (chiesa, esercito, Stato), quali negazioni violente dell'individuo e della sua natura (qui il debito alla psicoanalisi \u00e8 notevole).\nLa chiave comunicativa surrealista \u00e8 qui utilizzata per rendere pi\u00f9 incisivi i vari sottotesti, sganciandosi quindi in parte dalla tradizione surrealista pittorica del periodo (il Secondo Manifesto del Surrealismo \u00e8 dello stesso anno del film, e fu firmato da Dal\u00ed e Bu\u00f1uel).\nA parte invenzioni surrealiste di natura pi\u00f9 \"pittorica\", che sembrano giovarsi dell'allora giovane forma d'arte cinematografica e altre di natura morbosa e voyeuristica tipiche di Dal\u00ed (come nella scena in cui gli amanti si infilano le dita in bocca l'uno all'altra, per poi ritrovarsele mutilate), sono presenti riletture grottesche e dissacranti della realt\u00e0, come i papi ridotti a scheletri vestiti ancora degli abiti sacri. Questi ed altri elementi disturbarono non poco le autorit\u00e0, che reagirono con decisione: il produttore rischi\u00f2 la scomunica, mentre in Francia il film fu oggetto di un apposito provvedimento che ne proib\u00ec la proiezione fin quando, nel 1981, la Gaumont non ottenne il permesso di riportarlo nelle sale francesi, a pi\u00f9 di cinquant'anni dalla sua uscita.\nEdizioni Home Video.\nSul mercato italiano esistono varie edizioni del film. Una \u00e8 presente nel cofanetto dvd \"Luis Bu\u00f1uel - Volume 01\" (edito da Mustang Entertainment / Raro Video), che contiene anche i film \"Un chien andalou\" (1929) e \"Terra senza pane\" (1933). L'altra, distribuita in dvd da DNA Srl col titolo \"Un chien andalou\", contiene anche i film \"Un chien andalou - Un cane andaluso\" (1929) e \"Limite\" (1931), ed \u00e8 stata editata con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "284031", "revid": "1305887", "url": "https://it.wikipedia.org/wiki?curid=284031", "title": "Dalton", "text": ""}
{"id": "284033", "revid": "6923", "url": "https://it.wikipedia.org/wiki?curid=284033", "title": "Dian Fossey", "text": "Dedic\u00f2 gran parte della sua vita all'osservazione e allo studio dei gorilla. La sua attivit\u00e0 fu svolta prevalentemente sulle montagne e nelle foreste del Ruanda, nel Volcanoes National Park, inizialmente sotto la guida del famoso paleontologo Louis Leakey, accompagnata in alcune circostanze dal fotografo Bob Campbell. Il suo lavoro \u00e8 stato spesso paragonato a quello che fece Jane Goodall studiando gli scimpanz\u00e9.\nBiografia.\nDian Fossey nacque il 16 gennaio 1932 a San Francisco, California, figlia di George e Kitty Fossey. I problemi economici del padre portarono al divorzio della coppia nel 1938 e Dian fu affidata alla madre, che qualche anno dopo si rispos\u00f2 con il ricco costruttore Richard Price. Anni dopo anche il padre si rispos\u00f2, ma vari problemi continuarono a condizionarne la vita, conducendolo nel 1968 a suicidarsi, mentre Dian era in Ruanda. Gelidi invece furono i rapporti che Dian ebbe col suo patrigno, tanto che non fu mai adottata ufficialmente.\nDian si iscrisse alla facolt\u00e0 di veterinaria all'Universit\u00e0 della California, Davis, subito dopo aver conseguito il diploma a San Francisco. Dovette superare notevoli contrasti col patrigno che voleva per lei un futuro diverso, legato alla sua attivit\u00e0 d'affari, ma lei, caparbiamente, continu\u00f2 per la sua strada. Dian successivamente si trasfer\u00ec al San Jose State College (attualmente San Jose State University) per studiare terapia occupazionale, dopo aver avuto problemi con materie quali chimica e fisica. Nel 1954 si \u00e8 laureata. Dopo ulteriori specializzazioni, Dian si trasfer\u00ec nel Kentucky, dove divenne direttore del dipartimento di terapia occupazionale al Kosair Crippled Children Hospital di Louisville. In quegli stessi anni divenne cattolica.\nLa morte.\nDian Fossey fu brutalmente assassinata la sera del 26 dicembre 1985 nella sua capanna. L'arma del delitto fu un arnese locale, chiamato panga, usato dai bracconieri per uccidere i gorilla una volta caduti in trappola. Fossey fu ritrovata solo il giorno seguente, oramai priva di vita. L'assassino resta tuttora ignoto. Farley Mowat, il biografo di Fossey, ha scritto nel suo libro \"Woman in the Mists\", che con ogni probabilit\u00e0 la morte della studiosa \u00e8 da attribuire a chi in Ruanda non aveva interesse alla salvaguardia dei gorilla o chi vedeva in Fossey una minaccia alla crescente e redditizia attivit\u00e0 turistica della regione. A uccidere Dian Fossey sarebbero quindi stati i bracconieri, poich\u00e9 Fossey rappresentava una minaccia per il bracconaggio e per la caccia illegale ai gorilla, dati i suoi numerosi interventi, talvolta anche decisivi. Mowat afferma anche che la causa scatenante l'omicidio fu il visto di due anni concesso a Fossey qualche settimana prima dell'assassinio, visto che le garantiva una permanenza lunghissima nel paese.\nAd ogni modo la morte di Dian Fossey \u00e8 ancora avvolta in un fitto mistero. \u00c8 opinione di Mowat che chi ha colpito a morte la studiosa dovesse conoscere bene la zona dell'accampamento e soprattutto le abitudini della vittima, che non era solita lasciare entrare nessuno e dormiva sempre ben chiusa nella sua capanna. A confermare queste tesi, ci fu l'arresto di tutti i membri del suo staff, accusati di complicit\u00e0 nell'omicidio, che potrebbe avere avuto come mandante anche alte sfere del governo ruandese, mai punite a distanza di decenni. Di medesimo parere \u00e8 anche il neurobiologo e primatologo Robert Sapolsky, come scrive in \"Diario di un uomo scimmia\", secondo cui le autorit\u00e0 ruandesi accusarono dell'omicidio uno studente americano, dopo essersi per\u00f2 accertate che questi avesse lasciato il paese.\nDopo la sua morte, il nome di Dian Fossey fu usato indebitamente dalle autorit\u00e0 locali per pubblicizzare il settore locale. Durante il genocidio ruandese del 1994, il campo dove lavor\u00f2 Fossey fu completamente distrutto e quelle foreste furono invase da decine di migliaia di profughi in fuga dalla guerra che procurarono danni irrimediabili all'habitat naturale dei gorilla. Nel ventunesimo secolo tale campo \u00e8 in ricostruzione.\nOmaggi a Dian Fossey.\nDopo la sua morte, fu creato il \"Dian Fossey Gorilla Fund International\" che ha lo scopo di trovare fondi da destinare alla salvaguardia dei primati africani. Inoltre alcuni amici della studiosa, tra cui il dottor Shirley McGreal, continuarono la sua opera, collaborando ancora con l'\"International Primate Protection League\" (IPPL) che aveva gi\u00e0 coinvolto la stessa Fossey.\nLa biografia di Fossey \u00e8 inoltre diventata parte della memoria collettiva grazie a un film a lei dedicato. Gi\u00e0 mesi prima della sua morte, Dian Fossey aveva firmato un contratto da un milione di dollari con la Warner Bros. per creare un film basato sulla sua vita. Nel 1988 usc\u00ec \"Gorilla nella nebbia\" (\"Gorillas in the Mist: The Story of Dian Fossey\"), con protagonista Sigourney Weaver nei panni di Fossey.\nMolti sono i libri dedicati alla studiosa, tra cui \"No One Loved Gorillas More\", scritto da Camilla de la Bedovore e pubblicato nel 2005, e \"\", scritto dalla giornalista investigativa Georgiane Nienaber e pubblicato nel 2006.\nApprofondimenti sulla personalit\u00e0.\nLa personalit\u00e0 e il lavoro di Dian Fossey sono presentate, con molti elementi di valutazione, in un capitolo del libro \"Diario di un uomo scimmia\", del neurobiologo e primatologo R. Sapolsky che ha trascorso diversi periodi di studio di un gruppo di babbuini nel bush keniota, non lontano dai luoghi di Fossey, che, ancora studente, aveva conosciuto e ammirato. Importante ai fini della ricostruzione degli eventi che portarono alla sua uccisione, tra l'altro, il fatto che tra i cosiddetti bracconieri vi fossero in realt\u00e0 molti cacciatori-raccoglitori della trib\u00f9 batwa, nelle cui trappole accidentalmente restavano presi dei gorilla, con la conseguente, non voluta, morte.\nLa reazione sproporzionata e dissennata di Fossey a queste morti (che inizialmente furono certatamente accidentali), fu prima la distruzione sistematica delle trappole, privando la trib\u00f9 della sua principale fonte di sussistenza, poi addirittura di far prendere in ostaggio alcuni adolescenti della trib\u00f9 dando origine a una spirale di reciproca ostilit\u00e0 che port\u00f2 alla deliberata uccisione di altri esemplari. La stessa comunit\u00e0 scientifica fu divisa sulla linea da prendere nei confronti della studiosa, che veniva apprezzata per le sue scoperte, ma anche criticata per la sua indifferenza alle metodiche della ricerca canonica e il suo operato sul campo quanto meno discutibile. Le si riconosceva il merito di aver portato all'attenzione del mondo la situazione dei gorilla di montagna, ma si sottolineava che la sua sostanziale incapacit\u00e0 di gestire la situazione aveva causato altrettanti danni.\nAltre osservazioni di Sapolsky, nella stessa opera citata in apertura, contribuiscono a delineare una personalit\u00e0 complessa e umanamente segnata da irrisolte problematiche famigliari e personali."}
{"id": "284054", "revid": "1821847", "url": "https://it.wikipedia.org/wiki?curid=284054", "title": "Bruno Fortichiari", "text": "Biografia.\nNato a Luzzara l'8 febbraio 1892, a 15 anni fond\u00f2 il circolo giovanile socialista e dette avvio alla sua attivit\u00e0 giornalistica, collaborando con \u201cL'Avanguardia\u201d, organo settimanale della Federazione Giovanile Socialista Italiana, con \u201cGiustizia\u201d, settimanale di Reggio Emilia, diretto da Camillo Prampolini, e con altri fogli socialisti locali. Nel settembre 1910, partecip\u00f2 al Congresso nazionale della FGS a Firenze; nel 1911, segu\u00ec a Milano un corso di studi cooperativi e sindacali, organizzato dalla Societ\u00e0 Umanitaria, di cui divenne poi funzionario presso la sede di Piacenza. L'impegno nella FGS lo mise in contatto con Amadeo Bordiga. Il 1\u00ba dicembre 1912 fu nominato responsabile della Sezione e della Federazione socialista milanese, nel cui ambito svolse un'intensa attivit\u00e0 organizzativa, accompagnata da un altrettanto intenso impegno pubblicistico, che caratterizz\u00f2 tutta la sua vita. In prima linea nella lotta contro la guerra, il 24 novembre 1914, present\u00f2 l'ordine del giorno che decret\u00f2 l'espulsione di Benito Mussolini dal partito. A Milano, per tutta la durata del conflitto, con Luigi Repossi e Abigaille Zanetta fu instancabile organizzatore di iniziative di denuncia e, quando possibile, di manifestazioni proletarie. Nel settembre del 1915, diffuse il \u201cManifesto di Zimmerwald\", guadagnandosi la prima condanna al carcere e al confino, alla quale ne seguirono altre, che ostacolarono ma non impedirono la sua attivit\u00e0.\nNel dopo guerra, si prodig\u00f2 per dare sbocco organizzativo ai grandi movimenti proletari, dalle lotte contro il caro-vita all'occupazione delle fabbriche, sostenendo posizioni politiche sempre pi\u00f9 coerenti con gli obiettivi rivoluzionari indicati dalla Terza Internazionale (IC), fondata a Mosca nel marzo 1919. Dalla seconda met\u00e0 del 1920, fu partecipe a tutte le iniziative che avrebbero portato alla formazione del Partito Comunista d'Italia. Grazie a questo impegno, alla fondazione del partito (Livorno, 21 gennaio 1921), fu eletto nel Comitato esecutivo, con Amadeo Bordiga, Ruggero Grieco, Luigi Repossi e Umberto Terracini, assumendo la delicata responsabilit\u00e0 dell'Ufficio I, ossia dell'apparato illegale. Impegno che assolse con grande competenza, di fronte a una reazione statale e fascista sempre pi\u00f9 violenta. Nel contrasto che si manifest\u00f2 tra il PCd'I e il Comintern, dopo il Terzo Congresso (22 giugno\u00a0\u2013 12 luglio 1921), Fortichiari fu uno dei principali esponenti della corrente di sinistra (v. Frazione di sinistra del PCd'I). Alle elezioni del 6 aprile 1924, fu eletto deputato; in seguito, pur partecipando all'attivit\u00e0 di partito, si dimise da ogni incarico. Le sue successive iniziative a sostegno della sinistra, come il Comitato di Intesa, furono costantemente represse dal Comintern, rappresentato in Italia da Jules Humbert-Droz, bench\u00e9 la linea del centro gramsciano si stesse rivelando pericolosamente fallimentare.\nPrima che a Milano il fascismo impedisse con la forza ogni attivit\u00e0 politica, il 22 marzo 1925 Fortichiari organizz\u00f2 in piazza Castello il comizio di Amadeo Bordiga, che si risolse in un'approvazione plebiscitaria per la Sinistra. Con l'arresto di tutti i deputati comunisti, l'8 novembre 1926, fu condannato a cinque anni di confino, ma fu rimesso in libert\u00e0 dopo un anno, in quanto affetto da tubercolosi. Stabilitosi a Milano, incontr\u00f2 molte difficolt\u00e0 a trovare un lavoro stabile e, quando lo trov\u00f2, la pubblicazione sul \u00abPopolo d'Italia\u00bb (12 giugno 1929) della sua espulsione dal PCI gli cre\u00f2 nuovi ostacoli. Pur sotto la costante vigilanza della polizia e del PCI, riusc\u00ec a stabilire contatti con Luigi Repossi, Mario Lanfranchi e Giusto Della Lucia, con i quali scrisse e diffuse documenti firmati inizialmente \u00abGruppo Comunista\u00bb e poi \u00abSinistra \u00bb.\nDurante la guerra, nel 1942-1943, dopo contatti con il Partito Comunista Internazionalista, con Lelio Basso di \u201cBandiera Rossa\u201d e con altri socialisti, collabor\u00f2 con il \u201cLavoratore\u201d, di Legnano, pubblicato clandestinamente dal gruppo dei fratelli Carlo Venegoni e Mauro Venegoni. Nonostante il PCI diffondesse calunnie contro di lui, Fortichiari scelse di rientrare nel partito, ottenendone l'ammissione solo dopo la Liberazione, a fine giugno 1945. Sempre circondato da diffidenza, non gli furono assegnati compiti politici di rilievo, finch\u00e9, il 28 aprile 1947, fu nominato presidente della Federazione Provinciale delle Cooperative di Milano, per relegarlo in una sorta di limbo politico. Nell'agosto 1950, lasci\u00f2 la carica e si ritir\u00f2 a Luzzara, dove trov\u00f2 occupazione come segretario della locale cooperativa. Il suo indiscusso prestigio presso la base del partito gli procurava un controllo sempre pi\u00f9 asfissiante da parte della direzione e, di pari passo, diventava punto di riferimento per un malcontento, che si stava trasformando in opposizione al neo riformismo di Palmiro Togliatti.\nIl 21 giugno 1956 firm\u00f2 con Luciano Raimondi il primo numero del mensile Azione Comunista e il 4 luglio lesse su l'Unit\u00e0: \u201cFortichiari non \u00e8 pi\u00f9 nel partito\u201d. Prendeva avvio il tentativo di costituire il Movimento della Sinistra Comunista, verso cui inizialmente confluirono, oltre ai fuorusciti dal PCI, tra cui Giulio Seniga, i Gruppi Anarchici di Azione Proletaria (GAAP), con Arrigo Cervetto e Lorenzo Parodi, i comunisti internazionalisti di Battaglia Comunista, i trockijsti dei Gruppi Comunisti Rivoluzionari di Livio Maitan, nonch\u00e9 intellettuali comunisti, come Danilo Montaldi, o di tendenza socialista, come Giorgio Galli. Questa esperienza, dopo aver ravvivato il panorama della sinistra antistalinista italiana, si concluse tra alterne vicende, nel 1965, quando anche Fortichiari, superati i settant'anni e con problemi di salute, pens\u00f2 di ritirarsi dall'attivit\u00e0 politica. Nel 1970, infranse questa decisione, iniziando a pubblicare le \u201cLettere aperte ai compagni della Sinistra Comunista\u201d e collaborando con un gruppo di giovani che, nel 1972, dette vita al bollettino \u201cIniziativa Comunista\u201d. Attento agli avvenimenti degli anni settanta, partecip\u00f2 a dibattiti e conferenze organizzati dal Circolo La Comune e da Lotta Comunista."}
{"id": "284055", "revid": "1982", "url": "https://it.wikipedia.org/wiki?curid=284055", "title": "Bingo bongo", "text": ""}
{"id": "284056", "revid": "125475580", "url": "https://it.wikipedia.org/wiki?curid=284056", "title": "Tom Clancy's Splinter Cell", "text": "Tom Clancy's Splinter Cell \u00e8 un videogioco sviluppato dalla Ubisoft Montreal nel 2002, basato sul motore grafico Unreal Engine 2. Considerato uno dei giochi pi\u00f9 rappresentativi del genere stealth, \u00e8 il primo titolo della serie \"Splinter Cell\", ideata da Tom Clancy, che narra la storia dell'agente segreto Sam Fisher della NSA. Sam Fisher \u00e8 doppiato in inglese dall'attore Michael Ironside, in italiano da Luca Ward.\nAmbientato nel 2004, il giocatore prende il ruolo di Sam Fisher, ex operativo del corpo dei Navy SEALs da tempo inattivo, che viene richiamato dall'NSA per la divisione segreta chiamata \"Third Echelon\". La Third Echelon usa le Splinter Cell, operatori singoli supportati da un piccolo team, per condurre missioni di spionaggio nei territori pi\u00f9 ostili.\nSplinter Cell fu pubblicato per la prima volta solo per Xbox il 18 novembre 2002 negli Stati Uniti. In seguito fu convertito per PC, PlayStation 2, e GameCube nella primavera del 2003 e infine per Game Boy Advance. La versione GBA \u00e8 completamente diversa dalle versioni per console per limitazioni di carattere tecnico. La storia \u00e8 identica, ma il gioco \u00e8 in 2D a scorrimento laterale, e l'arma di Fisher \u00e8 una pistola tranquillante, con la quale pu\u00f2 stordire le guardie senza bisogno di ucciderle.\nDopo il successo del gioco vari autori sotto lo pseudonimo di David Michaels scrissero una serie di romanzi.\nTrama.\nOttobre 2004, la CIA invia nel Caucaso sotto copertura gli agenti Alison Madison e Robert Blaustein, per scoprire se la Georgia stesse tramando qualcosa ai danni degli USA. I due scoprono una base militare segreta all'interno della catena montuosa, ma vengono scoperti e catturati. La CIA richiede l'intervento dell'NSA per ottenere notizie sui due agenti dispersi attraverso il nuovo progetto \"Third Echelon\".\nThird Echelon \u00e8 un progetto segreto dell'NSA che impiega agenti singoli, addestrati alla furtivit\u00e0 ed equipaggiati con armi e strumenti iper-tecnologici.\nQuesta \u00e8 la prima missione di Sam Fisher, ex Navy Seal.\nFisher apprende da un informatore che le informazioni sono talmente importanti dal poter scatenare un nuovo conflitto militare.\nDurante la missione conferma la morte dei due agenti, dopo aver trovato i loro corpi in un obitorio sotto la stazione di polizia di Tbilisi. Egli scopre inoltre una campagna di pulizia etnica e omicidi di massa ordinati dal nuovo presidente golpista, il magnate Kombayn Nikoladze, desideroso di impossessarsi delle risorse petrolifere del vicino Azerbaigian.\nQui la NATO interviene nel conflitto, distruggendo una piattaforma petrolifera georgiana nel Mar Caspio. In rappresaglia, Nikoladze ordisce una serie di attacchi informatici atti a destabilizzare le infrastrutture informatiche degli Stati Uniti mediante gli avanzati algoritmi creati dall'hacker canadese Philip Masse.\nGrazie a una falla nel sistema, Masse riesce a rubare informazioni sensibili alla rete della CIA. Anna Gr\u00edmsd\u00f3tt\u00ecr (esperto informatico di Third Echelon) scopre la fonte della falla vicino alla sede della Kalinatek, ma viene sorpresa e bloccata appena accede alla rete. Fisher \u00e8 costretto quindi ad infiltrarsi nella sede della Kalinatek per recuperare una chiave di cifratura, in mano a un programmatore di Nikoladze di nome Ivan. Il programmatore \u00e8 nel mirino della Mafia Russa che vuole eliminarlo (sotto ordine del presidente stesso). Il protagonista ha quindi il compito di recuperare la chiave di cifratura prima che lo facciano i russi. Sam recupera la chiave e Gr\u00edmsd\u00f3tt\u00ecr riesce a scoprire che il Presidente Georgiano si nasconde nell'ambasciata cinese in Birmania.\nIl nuovo obiettivo di Sam \u00e8 quindi di entrare nell'ambasciata per scoprire possibili collegamenti tra Nikoladze e la Repubblica Popolare Cinese. Intercettando una chiamata si scopre che un generale cinese, Kong Feirong, \u00e8 in combutta con Nikoladze per giustiziare in diretta alcuni soldati americani. Il militare per\u00f2 non ha l'appoggio del suo governo, completamente estraneo all'intera vicenda. Durante la chiamata si viene a conoscenza dell'esistenza di un'arma speciale, denominata \"Arca\", e della morte di Masse per mano di un commando militare statunitense (Sam stesso).\nFisher si reca a Mouke Tsoe Bo Meats per liberare i soldati catturati e tenuti prigionieri in un mattatoio.\nNell'edificio sono presenti anche dei dignitari cinesi catturati, che informano Sam che il Presidente rifornisce Feirong di materiale radioattivo e il generale fornisce armi e mezzi a Nikoladze.\nFisher viene a conoscenza della presenza di Nikoladze nella zona, il quale fugge, abbandonando Feirong al suo destino.\nSam fa ritorno in Cina per fermare il generale, ed ottenere prove che dimostrino l'estraneit\u00e0 del governo cinese. Echelon ordina a Fisher la distruzione di due camion che contengono materiale nucleare non ancora assemblato, mentre il militare muore a causa delle eccessive quantit\u00e0 di alcool ingerito.\nNikoladze, come promesso al momento del golpe pacifico che lo ha portato al potere, indice le elezioni, sicuro di legittimare il suo potere. Al suo posto viene per\u00f2 eletto un altro candidato (grazie alle pressioni della CIA), Varlom Cristavi.\nSam viene quindi rispedito nella capitale georgiana, pi\u00f9 precisamente in missione nel palazzo presidenziale, per rintracciare Nikoladze. Si ritiene che l'ex-presidente sia dovuto ritornare per recuperare l'Arca, e il suo successore, Varlom Cristavi, lo sta aiutando a fuggire. Fisher scopre che l'\"Arca\" \u00e8 una valigetta nucleare, ma la bomba \u00e8 gi\u00e0 presente sul suolo americano e solo Nikoladze ne conosce la posizione. Dopo aver ucciso Nikoladze a distanza, Fisher fugge dal palazzo.\nFonti militari statunitensi affermano che la bomba sia stata recuperata nei giorni precedenti nei pressi della Casa Bianca.\nLa morte di Nikoladze viene attribuita alle guardie del Presidente Cristavi, nel tentativo di proteggerlo da un secondo tentativo di golpe del magnate.\nLa campagna si chiude quindi con il presidente degli Stati Uniti che si congratula con le forze armate, mentre Sam ride davanti alla televisione, nel salotto di casa sua.\nModalit\u00e0 di gioco.\nNel gioco il protagonista si muove nell'oscurit\u00e0 per nascondersi dalle guardie. \nLa tuta di Fisher \u00e8 equipaggiata di cellule fotosensibili capaci di indicare quanto si \u00e8 visibili all'occhio nemico. Per il combattimento, Fisher \u00e8 equipaggiato con una pistola silenziata e un SC-20K che pu\u00f2 essere utilizzato sia come fucile d'assalto, sia come fucile di precisione. \u00c8 anche in grado di utilizzare una vasta gamma di dispositivi non letali come per esempio proiettili di gomma, granate fumogene o proiettili taser.\nFisher pu\u00f2 anche avvicinarsi alle spalle del nemico per afferrarlo e interrogarlo.\nPu\u00f2 eseguire manovre acrobatiche per scalare ostacoli o passare inosservato, come ad esempio la spaccata tra due muri.\nLe meccaniche di gioco incoraggiano l'attacco a sorpresa piuttosto che la forza bruta. Anche se Fisher \u00e8 dotato di un'arma da fuoco automatica, pu\u00f2 trasportare al massimo 60 colpi che impediscono quindi di affrontare un'intera missione a viso aperto. \nL'SC-20K pu\u00f2 andare in modalit\u00e0 di mira, che pu\u00f2 essere pi\u00f9 o meno accurata facendogli trattenere il respiro.\nFisher dovr\u00e0 spesso confrontarsi con gli allarmi all'interno delle missioni: le missioni che comprendono la massiccia presenza di civili, di solito, presentano il divieto assoluto di farne scattare uno, mentre le altre prevedono un numero massimo di due allarmi attivabili senza conseguenze. Gli allarmi prevedono anche un aumento della difficolt\u00e0 di neutralizzazione dei nemici, che indosseranno prima un giubbotto antiproiettile e in seguito l'elmetto."}
{"id": "284060", "revid": "1149807", "url": "https://it.wikipedia.org/wiki?curid=284060", "title": "Carmageddon", "text": "Carmageddon \u00e8 un videogioco di guida sviluppato da Stainless Games, e pubblicato da Interplay e da Sales Curve Interactive nel 1997 per PC.\nNello stesso anno venne poi pubblicata un'espansione: \"Carmageddon: Splat Pack\". Nel 1998 il gioco e l'espansione vennero pubblicati nell'edizione \"Carmageddon: Max Pack\". Il gioco ebbe poi un sequel con \" del 1998.\nIl gioco ebbe un buon numero di vendite anche grazie alla spinta involontaria data dalla eco mediatica in seguito a diverse polemiche sui contenuti del gioco. Questo videogioco \u00e8 basato su un film intitolato \", un cult movie del 1975 interpretato da David Carradine e da un giovane Sylvester Stallone.\nModalit\u00e0 di gioco.\nL'obiettivo del gioco \u00e8 quello di completare tutte le gare, ambientate in diversi scenari (la maggior parte ad ambientazione urbana) e, per riuscirci, ci sono tre metodi:\nIl ritmo di gioco \u00e8 scandito da un orologio che esegue un conto alla rovescia. Investendo i pedoni o arrecando danno ai mezzi avversari \u00e8 possibile guadagnare sia tempo che punti; questi ultimi sono necessari per riparare la macchina e per comprare nuovi mezzi e potenziamenti. Lungo i livelli si possono trovare barili con gli effetti pi\u00f9 disparati (sia positivi che negativi) che spaziano dalla riparazione istantanea del mezzo ad uno stravolgimento temporaneo del modello fisico di gioco.\nAspetti tecnici.\nIl gioco utilizza un motore grafico funzionante sotto MS-DOS, che all'epoca dell'uscita stava per essere soppiantato da Windows 95; inoltre non era previsto il supporto nativo delle schede acceleratrici (apportato tramite una successiva patch), in particolare della diffusa 3Dfx. Questi due fattori contribuivano ad alzare i requisiti di gioco, soprattutto quelli per giocare con un'alta risoluzione.\nUn punto a favore del motore era il modello fisico, all'epoca piuttosto accurato, notabile ad esempio negli scontri di veicoli (che possiedono un modello dei danni visibile, cio\u00e8 le auto si deformavano in base alle zone colpite ed all'entit\u00e0 del danno) dotati di masse differenti, anche se non esente da alcuni bug che causavano, ad esempio, che la nostra vettura si incastrasse in alcuni punti delle mappe. Una delle critiche pi\u00f9 diffuse era rivolta all'intelligenza artificiale degli avversari, che spesso si \"coalizzavano\" contro il giocatore rendendo alcuni momenti di gioco molto difficoltosi.\nAccoglienza.\nSebbene non esente da difetti e poco ottimizzato, \"Carmageddon\" venne ben recepito dalla critica: nel sito GameRankings ha un punteggio globale di 90%; sulla rivista \"The Games Machine\", ottenne un punteggio di 89%; su \"PC Game Parade\" 91% e su \"K\" 900 su 1000. Del gioco venne molto apprezzato l'inserimento del gruppo industrial Fear Factory nella colonna sonora, cos\u00ec come lo stile volutamente grottesco ed esasperato che permeava ogni aspetto del gioco e che era continuamente sottolineato da dettagli, come il cursore a forma di mano mozzata o il gioco di parole che costituiva il nome dei protagonisti, \"Max Damage\" (letteralmente \"Massimo danno\") e \"Die Anna\" (che significa \"Muori Anna\", ma che suona come la pronuncia inglese del nome Diana, ).\nCritiche.\n In Germania i pedoni vennero sostituiti con dei robot privi di sangue.\nIn Italia il videogioco fu il primo ad essere esaminato direttamente dal Parlamento, che ne fece ritirare tutte le copie per poi permettere la commercializzazione della versione contenente gli zombie e il sangue verde. \nOpenC1.\nOpenC1 \u00e8 una conversione open source del gioco, sui sistemi operativi Microsoft Windows, realizzato dal programmatore neozelandese Jeff Harris. La versione 1.4 \u00e8 in grado di scaricare automaticamente la versione shareware del gioco, consentendo di provarne la versione gratuita."}
{"id": "284065", "revid": "767487", "url": "https://it.wikipedia.org/wiki?curid=284065", "title": "European Air War", "text": "European Air War \u00e8 un videogioco di simulazione di volo prodotto dalla MicroProse nel novembre 1998, seguito di \"\".\nLo scenario \u00e8 quello della seconda guerra mondiale, il giocatore pu\u00f2 decidere se pilotare gli aerei degli alleati anglo-americani o quelli tedeschi della Germania nazista. \u00c8 stato uno dei primi simulatori di volo a sfruttare le schede video con accelerazione 3d come la Voodoo 3dfx. Il gioco non \u00e8 mai stato commercializzato ufficialmente al di fuori degli Stati Uniti d'America. \u00c8 possibile partecipare alla Battaglia d'Inghilterra prendendo le parti dei britannici (Supermarine Spitfire MkI, Hawker Hurricane) o dei tedeschi (Me 109E, Me110 Zerst\u00f6rer), e alla campagna aerea alleata del successivo periodo 1943-45, sempre con la possibilit\u00e0 di scegliere la forza aerea con cui giocare."}
{"id": "284068", "revid": "124123", "url": "https://it.wikipedia.org/wiki?curid=284068", "title": "Lyonel Feininger", "text": "Biografia.\nPrimi anni ed esordi.\nPrimogenito del violinista Charles Feininger e della cantante Elizabeth, trascorre gli anni dell'infanzia e della prima giovinezza tra la sua citt\u00e0 natale e il Connecticut. L'atmosfera familiare cos\u00ec intensamente legata alla musica sar\u00e0 un'influenza imperitura per lui e nel 1880 comincia a seguire le orme dei genitori studiando con suo padre il violino. La sua passione per la musica lo spinge a seguire i genitori in Europa, nel 1887; approda dunque Berlino nella terra d'origine dove i suoi genitori sono impegnati in vari concerti; decide di restarvi per studiare musica, ma rapidamente la sua creativit\u00e0 prende una diversa direzione.\nSi iscrive infatti nello stesso anno alla Scuola di Arti e Mestieri di Amburgo e poi, l'anno successivo, si trasferisce nuovamente a Berlino. Nel 1891 inizia gli studi all'Accademia di Berlino che terminer\u00e0 tre anni pi\u00f9 tardi, nel 1894; \u00e8 allora che inizia a lavorare come caricaturista politico, attivit\u00e0 che gli riserver\u00e0 una grande notoriet\u00e0 e notevoli apprezzamenti nell'ambiente artistico cittadino. Lavora per settimanali satirici come \"Lustige Bl\u00e4tter\", \"Ulk\", \"Narrenschift\".Pi\u00f9 tardi, a partire dal 1905, si allontaner\u00e0 progressivamente dalla caricatura - arrivando quasi a rinnegare il proprio passato scrivendo infatti: \u00abSono appena un artista, comunque mai in quegli stupidi scherzi per i quali sono noto...\u00bb.\nNel 1892 arriva a Parigi, dove studia all\"'Acad\u00e9mie Colarossi\", fondata dallo scultore italiano Filippo Colarossi, in opposizione all'ufficiale \"\u00c9cole des Beux Arts\", il cui spirito risultava ormai troppo conservatore agli occhi dei giovani artisti del tempo. Ammira gli artisti tedeschi del \"Caf\u00e8 du Dome\", come Purrmann, Levi, Moll, che si riconoscevano nella violenta crom\u00eca dei Fauves e in primo luogo di Matisse. Nel 1895 lavora anche per la ditta newyorkese \"Harper &amp; Brothers\", ancora in qualit\u00e0 di caricaturista. Nel 1901 sposa Clara F\u00fcrst, figlia del pittore Gustav F\u00fcrst e dalla quale avr\u00e0 due figlie, Lore e Marianne. Dal 1901 al 1903 partecipa con vari disegni alle annuali esposizioni della Secessione di Berlino. Nel 1905 conosce Julia Berg e per lei lascia Clara. L'anno seguente \u00e8 a Weimar, poi a Parigi dove lavora ancora all'Acad\u00e9mie Colarossi. Nello stesso 1906 Julia partorisce il suo primo figlio maschio, Andreas e, nello stesso anno, ottiene un contratto con il \"Chicago Sunday Tribune\" per due nuove serie a fumetti, \"The Kin-der-Kids\" e \"Wee Willie Winkie's World\". Nel 1908 Lyonel e Julia si sposano a Londra. Nel 1910 nascono due altri figli, Laurence e Theodore Lux. A Parigi stringe rapporti con Robert Delaunay. Negli anni successivi viaggia molto, soggiorna a Londra, ritorna poi a Parigi, visita la Foresta Nera, la Normandia; quindi, nel 1908, rientra a Berlino. Il 1909 abbandona definitivamente la caricatura e si dedica esclusivamente alla pittura. Partecipa nuovamente alla mostra annuale della Secessione. Comincia a creare acqueforti e litografie e, nel 1911, di nuovo a Parigi, espone sei opere al \"Salon des Artistes Ind\u00e9pendants\"; nella capitale francese si avvicina al cubismo, grazie ai rapporti con Delaunay, e inizia a frequentare i loro circoli; ne condivide la ricerca \"costruttiva\" di scomposizione del reale e il rinnegamento della prospettiva tradizionale anche se egli mira oltre una semplice ricomposizione in termini armonici, ricercando piuttosto una concentrazione degli elementi formali e cromatici che sia totalmente umana: \u00ab...ma d'altra parte l'umanit\u00e0 \u00e8 la sola cosa che mi interessa\u00bb.\nLa suggestione cubista si fonde con la sua particolare sensibilit\u00e0, ancora legato alla lezione \"Fauves\", e quindi estremamente aperto alle nuove tendenze dell'espressionismo tedesco; infatti nel 1912 lavora all'\"atelier\" Zehlendorf a Berlino ed entra in contatto con gli artisti del \"Die Br\u00fccke\", stringendo amicizia con Erich Heckel, Karl Schmidt-Rottluff, e Alfred Kubin.Grazie al loro appoggio partecipa nel 1913 all'esposizione dell'Herbstsalon. In seguito (1918), stringer\u00e0 rapporti anche con il Novembergruppe.Visita la Turingia, tappa interiore, questa, molto importante per la sua pittura, dato che \u00e8 a Gelmeroda che si delinea con maggior nitore quella che \u00e8 la radice tematica della sua opera.\nPenso che nei miei quadri non rappresenter\u00f2 mai soggetti umani nel senso comune della parola; ma d'altra parte l'umanit\u00e0 \u00e8 l'unica cosa che m'interessa; non posso fare nulla senza un caldo sentimento umano\nAnche nelle forme architettoniche, uno dei suoi temi prediletti, l'immagine, risulta il frutto di una sintesi portentosa tra la monumentalit\u00e0 del costruttivismo e il vibrante dinamismo espressionista; tutto, sempre profondamente intriso di quella forza spirituale umana che egli ama e cerca continuamente nella propria arte.Espone ancora: cinque opere su invito del \"Blaue Reiter\" di Franz Marc, poi per la galleria \"Die Sturm\" del mercante berlinese Herwart Walden.\n\u00c8 lo stesso Walden che organizza nel 1917 la sua prima grande mostra personale, con 111 opere esposte. Per il pittore ormai quarantaseienne, questa fu la seconda grande svolta della sua vita, quella che gli dette l'affermazione e la notoriet\u00e0, dopo quella dell'avvio alla pittura del 1909.\nNel 1918 incontra Gropius; l'anno dopo, nel 1919, l'architetto fonda a Weimar il Bauhaus, e Feininger viene invitato, primo tra tutti, all'insegnamento. \u00c8, in fondo, l'approdo naturale di un artista come Feininger, tenendo conto delle sue complesse origini artistiche e del punto a cui \u00e8 giunta la sua ricerca pittorica.\n\u00c8 sua la xilografia a corredo del manifesto del Bauhaus, dal titolo programmatico \"La cattedrale del socialismo\", dove \u00e8 raffigurata una cattedrale sormontata da una torre in cima alla quale si congiungono tre raggi ad indicare le tre arti maggiori: pittura, scultura, architettura.\nAnni venti del Novecento.\nL'immagine simbolica della cattedrale era molto apprezzata in quegli anni, grazie alla riscoperta dei problemi formali del gotico negli studi di Wilhelm Worringer \"Formprobleme der Gotik\". All'interno del Bauhaus, frequentato tra l'altro fra il '22 e il '25 da suo figlio Andreas, poi architetto e fotografo, richiede di non avere l'obbligo d'insegnamento, e il suo incarico principale \u00e8 la direzione della tipografia grafica. I rapporti pi\u00f9 stretti all'interno della scuola sono con Kandinskij e Klee, insieme ai quali infatti fonda, con la collaborazione di Galka Scheyer, il gruppo \"Die Blaue Vier\", ovvero de \"I Quattro Blu\", con l'apporto esterno di Alexej Jawlensky.\nIl gruppo raccoglie le esigenze di pittori che sentivano l'urgenza di distaccarsi parzialmente dalle tendenze maggioritarie del Bauhaus, tendenze che erano fondamentalmente rigore compositivo, riduzione del linguaggio alle forme e ai colori primitivi, indagine profonda dei rapporti cromatici o dei problemi di spazio e luce (Moholy-Nagy). Il \"Blaue Vier\" privilegiava invece la fantasia libera, e un'impronta spirituale che erano fondamentalmente eredit\u00e0 del \"Blaue Reiter\".\nQuesto non provoc\u00f2 comunque fratture interne al Bauhaus, che, soprattutto nella fase weimariana, tutelava e proteggeva ogni via alternativa, incentivando la divergenza e la libert\u00e0 espressiva; ecco quello che infatti scrive Vilmos Huszar, membro del De Stijl: \u00abDella marmellata espressionista (ci\u00f2 che si fa al Bauhaus)...ognuno fa quel che gli suggerisce il suo umore del momento, ben lontano da ogni forma di responsabile disciplina...\u00bb.\nA differenza di Kandinskij e Klee, ad ogni modo, la sua attivit\u00e0 didattica fu irregolare e sporadica, cosa che gli imped\u00ec lo sviluppo di una propria teoria sistematica; e, in effetti, ebbe per questo scarsa influenza sull'evoluzione dell'esperienza del Bauhaus.\nAd ogni modo, quando nel 1926 il Bauhaus si trasferisce a Dessau, anche Feininger lo segue, proseguendo il suo lavoro all'interno del movimento.\nAnni trenta del Novecento.\nL'atmosfera politica in Germania si fa per\u00f2 sempre pi\u00f9 incandescente e pericolosa. Gi\u00e0 dal 1931 il Partito Nazionalsocialista, nella sua campagna elettorale per le municipali di Dessau, chiedeva la chiusura del Bauhaus, accusato di essere una istituzione rivoluzionaria e un ricettacolo di dissidenza e sovversione.\nNel giro di un anno, i consensi dell'NSDAP raddoppiano e i nazisti giungono al potere nella Sassonia-Anhalt.\nA Dessau il Bauhaus viene chiuso, e trasferito a Berlino, ma stavolta Feininger d\u00e0 le dimissioni, con Alfred Arndt e Joost Schmidt.\nNel 1933, il nazismo vince le elezioni politiche, e Hitler scioglie i partiti e i sindacati. Procede anche alla definitiva liquidazione del Bauhaus, con l'accusa di \"kulturbolschevismus\", ovvero di \"bolscevismo culturale\".\nFeininger si trasferisce nuovamente a Berlino, ma tre anni dopo, il 6 maggio 1936, \u00e8 costretto a lasciare la Germania; sua moglie Julia era in parte ebrea e debbono sfuggire alle persecuzioni.\nRientra a New York; qui continua la sua pittura, che acquisisce un contenuto tonale di rinnovato vigore ma che progressivamente perde il tradizionale rigore geometrico di matrice cubista. La sintesi monumentale di un tempo si tramuta in un debordante cromatismo, liquido e vigoroso al contempo, in uno sfaldarsi crepitante delle forme e in un contaminarsi di velature che trovano splendida espressione nella tecnica dell'acquarello.\nSu tutto, un rinnovato senso \"grafico\" nella pittura, del resto del tutto naturale in colui che fu, come scrisse Georg Hermann nel 1901, \"il miglior disegnatore di Berlino\".\nAnni quaranta e cinquanta del Novecento.\nNegli Stati Uniti espone moltissimo, nel Kentucky, nel Minnesota, ancora a New York, poi nel Michigan e nel Rhode Island. Al 1940 risale la serie di dipinti \"Manhattan\". Nel 1944 il MoMA organizza una grande retrospettiva con 180 opere del grande pittore. Nel 1947 viene eletto Presidente della \"Federation of American Painters and Sculptors\".\nGli ultimi anni sono costellati di esposizioni e rassegne importanti.\nMuore il 13 gennaio 1956."}
{"id": "284074", "revid": "4106", "url": "https://it.wikipedia.org/wiki?curid=284074", "title": "Kreise", "text": ""}
{"id": "284075", "revid": "125719086", "url": "https://it.wikipedia.org/wiki?curid=284075", "title": "Architettura organica", "text": "Larchitettura organica \u00e8 una branca dell'architettura moderna che promuove un'armonia tra l'uomo e la natura, la creazione di un \"nuovo sistema in equilibrio\" tra ambiente costruito e ambiente naturale attraverso l'integrazione dei vari elementi artificiali propri dell'uomo (costruzioni, arredi, ecc.), e naturali dell'intorno ambientale del sito. Tutti divengono parte di un unico interconnesso organismo, spazio architettonico. \n\"Architettura organica\" corrisponde molto da vicino a societ\u00e0 organica. Cos\u00ec si pu\u00f2 sintetizzare ci\u00f2 che affermava il maestro fondatore e il principale esponente di questa nuova maniera di concepire l'atto architettonico: Frank Lloyd Wright.\nUn'architettura che ha questa idea trainante, rifiuta la mera ricerca estetica o il semplice gusto superficiale, cos\u00ec come una societ\u00e0 organica dovrebbe essere indipendente da ogni imposizione esterna contrastante con la natura dell'uomo. Indipendenza quindi da ogni classicismo, ma libert\u00e0 interpretativa di affrontare qualsiasi tema, armonizzandolo con il tutto e cercandone soluzioni che in Wright sono formalmente perfette.\nAlcuni studiosi hanno contrapposto l'architettura organica a quella razionale, ritenendola discordante dal Movimento moderno o \"International Style\", ma entrambe non vanno considerate necessariamente in antitesi, essendosi reciprocamente influenzate e sollecitate, tenendo anche conto che l'organicit\u00e0 contempla per sua natura un tipo di razionalit\u00e0 pi\u00f9 complesso.\nIl pensiero organico pu\u00f2 inoltre talvolta sfociare nel concetto di organwerk.\n\"\u00abRisultato dell\u2019arte del costruire dovrebbe essere una poetica serenit\u00e0 anzich\u00e9 una \u201cefficienza\u201d mortale.\u00bb\" F. L. Wright\nProgetto architettonico.\nL'architettura organica pu\u00f2 riconoscersi nel programma di Wright per le \"prairie houses\", che sembra plasmare la struttura della costruzione armonizzandola con l'uomo e l'intorno ambientale; \u00e8 la realizzazione di quel nuovo \"sistema in equilibrio\" tra ambiente costruito e ambiente naturale che \u00e8 il fine essenziale di questa architettura e che raggiunge nelle opere di questo maestro il suo livello pi\u00f9 alto. Ecco i punti pi\u00f9 importanti di questo \"progetto organico\":\nIn tempi pi\u00f9 recenti nuovi settori dell'architettura rispettosi della natura come l'architettura bioclimatica, l'architettura sostenibile, l'arcologia, l'architettura alternativa, l'architettura ecologica (o bioarchitettura) hanno portato nuovi apporti specialistici. Queste nuove tendenze \u201cnaturalistiche\u201d ricercano un nuovo rapporto con la tecnologia \"appropriato\" all'insieme di riferimento, ad esempio nelle fasi di progettazione, realizzazione e gestione di un green building. Da ci\u00f2 \u00e8 derivato il termine di tecnologia appropriata. Questa ricerca per\u00f2 \u00e8 da sempre ossatura portante dell'Architettura organica, che pu\u00f2 essere definita come \"madre\" di tutte le architetture che tendono all'armonia tra uomo, tecnologia e natura.\nStile e maestri.\nAccanto a Frank Lloyd Wright (1867-1959), che \u00e8 comunque la personalit\u00e0 pi\u00f9 significativa di questo movimento architettonico, dovremo ricordare il suo quasi successore, l'altro architetto americano Bruce Goff (1904-1982) e il finlandese Alvar Aalto (1898-1976). Questi architetti sono quelli che hanno posto i canoni del progetto organico: una architettura creativa e interpretativa dei bisogni pi\u00f9 significativi dell'uomo, nello spazio e nel tempo ed in contatto e simbiosi con la natura.\nL'italiano Paolo Soleri (1919-2013) ha evoluto le posizioni dei primi maestri fondando negli Stati Uniti l'Arcologia, fusione non solo sintattica delle due parole architettura ed ecologia: un'architettura attenta alle relazioni ambientali tanto da divenire organicamente ecosistemica. Anche Richard Neutra (1892-1970) ha giocato un ruolo nello sviluppo dell'architettura organica; architetto in contatto con l\"International Style\", ma costernato dalle categorie del medesimo, libero nello spazio delle sue strutture ed aperto all'ambiente esterno.\nIn Italia l'architettura organica \u00e8 stata annunciata nel dopoguerra da Bruno Zevi (1918-2000), teorico dell'architettura, che ha fondato nel 1945 a Roma assieme a Luigi Piccinato, Mario Ridolfi, Pier Luigi Nervi ed altri, l'Associazione per l'Architettura Organica, mentre era in uscita il suo saggio \"Verso un'Architettura Organica\". All'Associazione promossa da Zevi aderirono anche Michele Valori e Leonardo Benevolo di cui si legge in un famoso scritto di Benevolo \"Ricordo di Michele Valori\" pubblicato su \"Citt\u00e0 e Societ\u00e0\" (ottobre - novembre 1980): \"Eravamo naturalmente collegati agli architetti moderni un po\u2019 pi\u00f9 anziani di noi, e ci siamo scritti all\u2019Associazione per l\u2019Architettura Organica promossa da Bruno Zevi, ma non ci sentivamo del tutto a nostro agio, percependo nel dibattito delle tendenze (architettura nazionalista e architettura organica) un persistente spirito eclettico. Gli aggettivi, e la disinvoltura dei critici nell\u2019applicarli, ci davano fastidio: per parte nostra ci attenevamo allo studio filologico dei maestri ( Le Corbusier, Mies van der Rohe, e soprattutto l\u2019amatissimo Gropius, nel cui tono ragionevole e comprensivo trovavamo la vera innovazione culturale; quando uno di noi faceva una cosa ben riuscita, l\u2019esclamazione d\u2019uso era: \u201cGropius!\u201d), dell\u2019architettura degli ultimi anni trenta -\u00a0 interpretata da molti in termini di cambiamento di tendenza \u2013 il quadro giusto ci sembrava quello del libro di Roth, La nouvelle architecture: continuit\u00e0 metodologica e ampliamento della rosa di esperienze. Del Roth ammiravamo anche il rigore della presentazione grafica, e di l\u00e0 capivamo le tecniche per fare i nostri disegni.\"\nTra gli altri architetti italiani vale la pena ricordare Giovanni Michelucci (1891-1990), il creatore della chiesa sull'autostrada del Sole, e Aldo Loris Rossi (1933-2018), la cui architettura \u00e8 uno sviluppo deflagrante di elementi. Non v'\u00e8 stato per\u00f2, un vero e proprio sviluppo di questo tipo d'architettura. Si ritrovano pi\u00f9 che altro elementi o singole opere di vari autori, ad essa collegati, che sono andati ad aggiungersi al variegato mondo del Razionalismo italiano.\nDal punto di vista teorico, una notevole influenza sui lavori degli architetti organici \u00e8 stata apportata dal filosofo Rudolf Steiner. Mateo Kries, direttore del Vitra Design Museum di Weil am Rhein, in occasione della mostra da lui curata \"Rudolf Steiner. L'alchimia del quotidiano\" (15 ottobre 2011 - 1\u00ba maggio 2012), ha dichiarato: \u00abL'estetica e la pratica architettonica di Steiner hanno segnato il lavoro di molti progettisti. Tra gli estimatori di Steiner si possono identificare due gruppi: il primo \u00e8 composto da chi, seppure influenzato dalle sue teorie, ha sviluppato una ricerca autonoma: per esempio Herzog &amp; de Meuron, che nel 2002 scrissero una monografia intitolata \"Natural History\" in cui dichiararono i propri riferimenti al testo \"Kunstformen der Natur\" del fisico e biologo tedesco Ernst Haeckel e alla materialit\u00e0 delle formazioni geologiche (tratto tipico delle strutture steineriane); gli stessi riferimenti che si possono ritrovare nell'edificio Schaulager a Basilea, a pochi chilometri dal Goetheanum. Il secondo gruppo \u00e8 formato da chi continua ad applicare dogmaticamente gli insegnamenti di Steiner, come gli olandesi Ton Alberts &amp; Max van Huut"}
{"id": "284076", "revid": "958185", "url": "https://it.wikipedia.org/wiki?curid=284076", "title": "Etnometodologia", "text": "L'etnometodologia \u00e8 una scuola sociologica in dissenso con la tradizione ufficiale. Il suo fondatore \u00e8 stato Harold Garfinkel, infatti la pubblicazione nel 1967 dei suoi \"Studi etnometodologici\" \u00e8 considerata l'atto fondante di questa nuova scuola.\nIl nome sta ad indicare l'insieme dei metodi di cui i membri di un gruppo etnico si servono per comprendere la loro stessa attivit\u00e0 e Garfinkel lo ha coniato per assonanza con il termine \"etnobotanica\", usato dai botanici per indicare l'insieme dei metodi che un gruppo etnico utilizza per comprendere la botanica.\nPer elaborare i principi su cui si basa la scuola etnometodologica, Garfinkel ha preso ispirazione dalle teorie di Edmund Husserl, di Alfred Sch\u00fctz, da alcuni presupposti del funzionalismo di Talcott Parsons e dalle teorie dell'interazionismo simbolico.\nL'agire sociale.\nL'etnometodologia si fonda principalmente su due concetti che hanno ripercussioni importanti sul modo di intendere l'agire sociale: l\"'indicalit\u00e0\" e la \"riflessivit\u00e0\".\nSecondo i presupposti dell'indicalit\u00e0 e della riflessivit\u00e0, i membri di un gruppo etnico mentre agiscono danno senso a quello che fanno, cio\u00e8 lo spiegano; il senso del loro agire \u00e8 l'azione stessa.\nLa vita quotidiana e il significato delle affermazioni.\nSecondo gli etnometodologi, in ogni gruppo etnico gran parte del significato delle affermazioni della vita quotidiana viene data per scontata. In \"Studi etnometodologici\" Garfinkel riporta degli esempi concreti; quando un marito afferma: \"Dana \u00e8 riuscito ad infilare una moneta in un parchimetro senza essere sollevato\", il significato della frase potrebbe assumere connotazioni pi\u00f9 ampie rispetto al significato letterale perch\u00e9 aggiungendo le parti date per scontate la frase sarebbe stata: \"Questo pomeriggio, mentre stavo ritornando a casa dalla scuola materna, Dana, il nostro bambino di quattro anni, \u00e8 riuscito ad arrivare abbastanza in alto da infilare una moneta in un parchimetro, mentre in precedenza bisognava sempre sollevarlo per fargli raggiungere quell'altezza\".\nPer dimostrare quanto ampia sia la quantit\u00e0 di significato che si d\u00e0 per scontata nelle affermazioni della vita quotidiana, Garfinkel escogita la tecnica di dimostrare incomprensioni dinanzi alle affermazioni pi\u00f9 ovvie, oppure di comportarsi in modo completamente diverso da quello usuale e atteso dagli altri soggetti. Cos\u00ec all'affermazione \"Ho forato una gomma\", i ricercatori sociali afferenti all'etnometodologia, ma anche gente comune, possono replicare: \"Che intendi per forare una gomma?\"; oppure ci si pu\u00f2 improvvisamente comportare nella propria casa come se ci si trovasse in un albergo chiedendo il permesso per fare le cose pi\u00f9 banali come il permesso per poter telefonare. La sorpresa e lo sgomento, ma anche l'irritazione che tali comportamenti provocherebbero sono gli indicatori, secondo Garfinkel, della precariet\u00e0 e della fragilit\u00e0 dell'ordine sociale che si d\u00e0 per scontato.\nL'etnometodologia e la sociologia ufficiale.\nL'etnometodologia costituisce una presa di posizione critica e polemica nei confronti della sociologia ufficiale. Presupposto dell'etnometodologia \u00e8, infatti, che la spiegazione scientifica, cos\u00ec come ogni altra forma di spiegazione, \u00e8 comprensibile solo in riferimento alla situazione specifica in cui \u00e8 espressa. La sociologia ufficiale, invece, ha come obiettivo giungere a spiegare in modo oggettivo l'agire sociale prescindendo dal suo contesto: sin dalla sua origine, un problema cruciale che la sociologia ha cercato di risolvere \u00e8 quello dell'oggettivit\u00e0 della conoscenza scientifica e in particolare della conoscenza scientifica nell'ambito delle scienze sociali."}
{"id": "284079", "revid": "1543377", "url": "https://it.wikipedia.org/wiki?curid=284079", "title": "Flavivirus", "text": "Flavivirus \u00e8 un genere di virus a RNA a singolo filamento positivo (+)ssRNA appartenenti alla famiglia Flaviviridae.\nStrutturalmente sono composti da pericapside, capside ed una sola molecola di RNA a polarit\u00e0 positiva. Il genoma dei flavivirus codifica 3 proteine strutturali e 7 non strutturali; con un senso di lettura 3' - 5'. Il capside virale \u00e8 composto di tre proteine strutturali: proteine di rivestimento E, proteina del capside C, proteina di membrana M; la glicoproteina E svolge un ruolo centrale nella biologia delle infezioni ed \u00e8 responsabile del legame e della penetrazione nella cellula bersaglio. Essa \u00e8 il principale bersaglio della risposta immunitaria dell'ospite, essa \u00e8 costituita da 500 aminoacidi con tre domini antigenici. La proteina capside C \u00e8 una proteina strutturale coinvolta nell'assemblaggio del virione.\nProve di laboratorio suggeriscono che la maggior parte dei flavivirus si formano nelle cisterne del reticolo endoplasmatico rugoso, sono poi trasferiti all'apparato del Golgi e quindi rilasciati per esocitosi dalla superficie cellulare. Nella dengue il meccanismo scoperto \u00e8 diverso, in questo caso i virioni si assemblano nel citoplasma e vengono liberati per gemmazione della membrana.\nIl genere include 86 virus, di questi 73 sono raggruppati in 53 specie. Di questi flavivirus 40 sono conosciuti come patogeni per l'uomo e altri vertebrati. Essi determinano una variet\u00e0 di malattie diverse con febbre, talvolta grave encefalite e/o febbre emorragica.\nI flavivirus hanno una propensione a diffondere ed emergere in nuove aree geografiche.\nLe origini di questa evoluzione senza precedenti restano da chiarire.\nEssi rappresentano una potenziale fonte di nuova comparsa di malattia. Tra i fattori capaci di determinare malattia sono i cambiamenti nell'uso del suolo e la deforestazione, cose che aumentano i movimenti della popolazione, l'urbanizzazione e l'aumento dei commerci.\nInoltre, vi \u00e8 una forte probabilit\u00e0 che anche il riscaldamento globale possa aumentare in modo significativo il rischio di comparsa della malattia e/o diffusione da flavivirus.\nStruttura.\nI virioni sono sferici, dotati di un pericapside di 50 nm che ricopre un nucleocapside di 30 nm di diametro. Le proteine del pericapside sono la E e la M. La proteina M viene prodotta durante l'assemblaggio nella via secretoria dalla lisi di un precursore tradotto dall'RNA del virus detto prM. Le 90 glicoproteine dimeriche E, coinvolte nell'attacco e nella penetrazione nella cellula, sono disposte parallelamente alla superficie del virione, formando una struttura \"a spina di pesce\" a simmetria icosaedrica. Questa struttura inusuale \u00e8 stata scoperta per mezzo della cristallografia a raggi X applicata al virus della dengue di tipo 2, al virus del Nilo occidentale e al virus dell'encefalite trasmessa da zecche, confermata da immagini ottenute per microscopia crioelettronica. Il nucleocapside ha una struttura meno ordinata, a forma di gabbia, costituita dalle proteine C. In corrispondenza di esso si ha un'alta densit\u00e0 elettronica, dovuta a un doppio foglietto fosfolipidico che lo circonda.\nGenoma e replicazione.\nI flavivirus sono virus a ssRNA positivo. La molecola di RNA \u00e8 lunga circa 11 kb e, come negli altri flaviviridi, \u00e8 composta da un unico ORF delimitato alle estremit\u00e0 3' e 5' da due regioni non codificanti (NCR o UTR), lunghe rispettivamente 400-700 e 100 nucleotidi, coinvolte nei processi di replicazione, traduzione e assemblaggio. Queste sequenze non codificanti hanno una struttura secondaria piuttosto conservata ma possono differire notevolmente per lunghezza e composizione in basi. L'estremit\u00e0 5' \u00e8 dotata di un cappuccio di tipo I m7GpppAmp. L'estremit\u00e0 3' solitamente non \u00e8 poli-adenilata, a differenza degli mRNA cellulari, e presenta una sequenza CU altamente conservata.\nIl virione lega la cellula attraverso le glicoproteine che interagiscono colle proteine di membrana della cellula. Il virus entra per endocitosi clatrina-dipendente. Il pH acido all'interno della vescicola determina il rilascio del nucleocapside nel citoplasma, cui segue l\"'uncoating\" che libera il genoma nella cellula. La replicazione dei flavivirus comporta una notevole trasformazione delle membrane intracellulari, con formazioni di vescicole derivate dal reticolo endoplasmatico perinucleare, sedi della traduzione e del successivo assemblaggio. La replicazione avviene per mezzo di un intermediario di RNA a polarit\u00e0 negativa che fa da stampo per la sintesi della molecola di RNA positiva. L'ORF viene tradotto in un'unica grande poliproteina che a sua volta viene lisata nelle proteine strutturali e funzionali del virus da proteasi cellulari che dalla serin proteasi NS2B-NS3 virale. La gemmazione avviene dalle membrane intracellulari, ma alcuni studi mostrano una gemmazione che prende luogo nella membrana citoplasmatica. Poco prima che di essere rilasciato fuori dalla cellula per la via secretoria, il prM viene lisato nella proteine M caratteristica del virione maturo.\nBiologia molecolare.\nProteine.\nLe proteine strutturali sono la proteina del nucleocapside C (11 kDa), le proteine del peplos E (50 kDa) e prM (26 kDa) nei virioni immaturi e M (8 kDa) in quelli maturi. La proteina E \u00e8 una emoagglutinina che permette sia l'attacco con un recettore di membrana e l'entrata nella cellula, nonch\u00e9 la successiva fusione nel citosol. La proteina precursore prM crea un complesso dimerico con la E (prM-E) la cui funzione sembra quella di permettere il corretto ripiegamento della E, in particolare di impedire cambiamenti nella conformazione durante la via secretoria, per via dell'ambiente acido. Poco prima del rilascio, la furina cellulare lisa la glicoproteina prM in pr e M, questa'ultima distintiva dei virus infettivi e maturi. Sette proteine strutturali sono sintetizzate nelle cellule infette: NS1 (46 kDa), NS2A (22 kDa), NS2B (14 kDa), NS3 (70 kDa), NS4A (16 kDa), NS4B (27 kDa) and NS5 (103 kDa).\nEvoluzione.\nI flavivirus possono essere divisi in 2 cladi: il primo \u00e8 dato dai virus trasmessi da un vettore e mentre il secondo clade \u00e8 dato dai virus senza il vettore noto. \nIl clade vettoriale a sua volta pu\u00f2 essere suddiviso in un clade trasmesso dalle zanzare e un clade trasmesso dalle zecche. Questi gruppi possono essere ulteriormente divisi.\nIl gruppo delle zanzare pu\u00f2 essere diviso in due rami: un ramo contiene i virus neurotropici, spesso associati alla malattia encefalitica nell'uomo o nel bestiame. Questo ramo tende ad essere diffuso dalle specie del genere \"Culex\" e ad avere animali serbatoi negli uccelli. Il secondo ramo \u00e8 dato dai virus non neurotropici associati alla malattia emorragica nell'uomo. Questi tendono ad avere specie del genere \"Aedes\" come vettori e come ospiti i primati.\nI virus trasmessi da zecche formano anche essi due gruppi distinti: il primo associato agli uccelli marini e l'altro - i virus complessi dell'encefalite da zecche - \u00e8 associato principalmente ai roditori.\nI virus che mancano di un vettore noto possono essere, invece, divisi in tre gruppi: uno strettamente correlato ai virus trasmessi dalle zanzare associati ai pipistrelli; un secondo, geneticamente pi\u00f9 distante, anche esso associato ai pipistrelli; e un terzo gruppo \u00e8 associato ai roditori.\nTassonomia.\nInizialmente i flavivirus furono classificati come arbovirus appartenenti al gruppo B. In seguito, il genere \u00e8 stato assegnato alla famiglia \"Togaviridae\" che conteneva anche il genere \"Alphavirus\". Oggi il termine \"arbovirus\" non ha pi\u00f9 alcun significato tassonomico. Nel 1985, per via di differenze che riguardavano la replicazione, la morfogenesi e la struttura, il genere \"Flavivirus\" venne assegnato a una famiglia separata, \"Flaviviridae\", avente come specie tipo il virus della febbre gialla.\nSpecie:\nAlcune malattie provocate dai Flavivirus.\nEsiste un vaccino e la diagnosi \u00e8 fatta tramite reazione a catena della polimerasi su liquor e sangue per dimostrare il genoma virale nel materiale biologico.\nAltre manifestazioni cliniche e/o sintomi tipici provocate dai Flavivirus sono:"}
{"id": "284080", "revid": "1305772", "url": "https://it.wikipedia.org/wiki?curid=284080", "title": "Rubivirus", "text": "Rubivirus \u00e8 un genere di virus di medie dimensioni, con genoma contenuto in un singolo filamento positivo di RNA, unico membro della famiglia dei Matonaviridae. \u00c8 trasmesso per mezzo dell'inalazione dell'aerosol respiratorio, e ha per ospite solo l'uomo e comprende una sola specie: l'agente della rosolia (Rubella virus).\nTassonomia.\nNel 1975 \"Rubella virus\" venne assegnata alla famiglia \"Togaviridae\". Tuttavia, a seguito di indagini filogenetiche, si \u00e8 scoperto che la famiglia cos\u00ec intesa non era monofiletica e che \"Rubivirus\" mostra maggiore affinit\u00e0 con le famiglie \"Benyviridae\", \"Alphatetraviridae\" e \"Hepeviridae\". Quindi nel 2018, il genere \"Rubivirus\" venne assegnato a una famiglia a s\u00e9 stante, \"Matonaviridae\", in nome di George de Maton che per primo nel 1814 ritenne la rosolia distinta dal morbillo e dalla scarlattina.\nIl genere comprende una sola specie, \"Rubella virus\", che comprende i seguenti ceppi:\nCaratteristiche virali.\nMorfologia.\nAl microscopio elettronico i virioni dei \"Rubivirus\" appaiono di forma sferica, del diametro di circa 60-70 nm, costituiti da un nucleocapside a simmetria icosaedrica (numero di triangolazione T = 4) ricoperto da una membrana lipoproteica virale, localizzati nel citoplasma della cellula ospite e talora all'interno dei mitocondri, gli organuli cellulari implicati nella produzione dell'energia. La membrana virale, originata dalla membrana della cellula infettata; sulla sua superficie appaiono prolungamenti lunghi circa 10 nm costituiti da glicoproteine virali.\nPropriet\u00e0 fisico-chimiche.\nLa massa molecolare dei virioni \u00e8 52 x 106 dalton. I virioni hanno una densit\u00e0 di flottazione in saccarosio di 1,17-1,2 g cm\u22123; il coefficiente di sedimentazione \u00e8 di 280 svedberg (s20,w). I virioni sono costituiti per il 30% in peso di lipidi, presenti nella membrana lipoproteica, di composizione simile a quelli delle membrane cellulari delle cellule ospiti. Mantengono indefinitamente l'infettivit\u00e0 se conservati fra -70 e -60 \u00b0C, o per pochi giorni alla temperatura di +4\u00a0\u00b0C e solo in presenza di proteine; il punto di inattivazione termica \u00e8 a 58 \u00b0C. \"In vitro\" le propriet\u00e0 dei virioni restano stabili in ambiente alcalino (pH 7-8), mentre \u00e8 ridotta dopo irraggiamento. A causa della presenza di lipidi, i virioni sono sensibili al trattamento con solventi organici (per esempio, etere) e detergenti. L'involucro lipoproteico dei Togaviridae, acquisito dalla cellula ospite, contiene tre glicoproteine virali; una quarta proteina \u00e8 quella del nucleocapside icosaedrico del virus.\nGenoma.\nIl genoma dei \"Rubivirus\" \u00e8 costituito da un singolo filamento positivo di RNA di 9.700 nucleotidi. L'estremit\u00e0 5' porta un cappuccio di 7-metil guanosina metilata e l'estremit\u00e0 3' una coda poliadenilata. Dopo la penetrazione nella cellula infettata, l'RNA virale scapsidato funziona da RNA messaggero, dirigendo la sintesi delle proteine virali. Viene sintetizzato un singolo polipeptide che successivamente viene tagliato in frammenti per formare un certo numero di proteine pi\u00f9 piccole. I nucleocapsidi completi acquistano l'involucro dalla membrana plasmatica cellulare e solo allora il virione diviene infettivo. Si ha prima la traduzione dell'estremit\u00e0 5', che codifica per le proteine funzionali; dopo la replicazione del genoma vengono prodotti mRNA subgenomici che produrranno le proteine strutturali corrispondenti all'estremit\u00e0 3'. Si replicano nel citoplasma e non hanno bisogno di veicolare enzimi nel virione."}
{"id": "284081", "revid": "729019", "url": "https://it.wikipedia.org/wiki?curid=284081", "title": "Rosolia", "text": "Con il termine rosolia si identifica una malattia infettiva, ad origine virale dovuta al Rubella virus. \u00c8 esantematica, maculopapulosa, acuta e contagiosa. Insieme al morbillo, la varicella, la pertosse e la parotite, \u00e8 una delle infezioni pi\u00f9 comuni che insorgono in et\u00e0 pediatrica. Tale malattia esantematica pu\u00f2 anche colpire donne gravide e, a seconda del mese di gestazione, la permanenza del virus nell'ospite pu\u00f2 comportare effetti teratogeni per il feto.\nAl 2019 l'unico ospite conosciuto per il virus Rubella rimane l'uomo.\nEsistono due modalit\u00e0 di contagio: \nNegli infanti ha solitamente un decorso benigno; ma quando una donna non immunizzata ne viene contagiata pu\u00f2 sviluppare la sindrome da rosolia congenita, che causa l'aborto nel 20% dei casi e pu\u00f2 produrre invalidit\u00e0 gravi e permanenti nel bambino.\nL'Organizzazione mondiale della sanit\u00e0 stima in circa 110.000 i bambini che nascono ogni anno con la sindrome da rosolia congenita e devono confrontarsi con le sue conseguenze invalidanti.\nDiffusione in Europa.\nSecondo il rapporto biennale 2017 dell'European Centre for Disease Prevention and Control, su 53 Paesi europei, 33 (tra i quali 19 dell'UE) hanno eliminato la rosolia, mentre in sette Paesi dell'UE risulta ancora endemica: Belgio, Danimarca, Francia, Germania, Italia, Polonia e Romania.\nAgente eziologico.\nL'agente causale come agente eziologico un virus ad RNA del genere \"Rubivirus\" appartenente alla famiglia dei \"Togaviridae\". Il ceppo pi\u00f9 diffuso \u00e8 RA 27/3.\nDa un punto di vista clinico il virus appartiene al complesso TORCH, ovvero un insieme di agenti eziologici bersaglio di screening nelle donne gravide.\nProfilo clinico.\nLa patologia, frequente nell'et\u00e0 scolare, ha un periodo di incubazione di 14-21 giorni pi\u00f9 spesso 16-18 giorni e pu\u00f2 presentare due forme cliniche, una tipica (50% dei casi) caratterizzata da esantema micropapuloso non confluente a rapidissima evoluzione cranio-caudale, da febbre moderata (anche se talvolta anche fino a o pi\u00f9), flogosi e tumefazione dei linfonodi nucali e laterocervicali ed artralgie di breve durata solo negli adulti; in questa forma clinica, la linfoadenite, che pu\u00f2 durare fino al 30\u00ba giorno, precede sempre la febbre e l'esantema di 3-4 giorni e quest'ultimo non dura per pi\u00f9 di 2-5 giorni.\nLa viremia compare dopo circa sei giorni dal contagio per scomparire prima che si palesi l'esantema, il virus infatti viene eliminato attraverso il naso-faringe fino a 14 giorni dalla comparsa dell'esantema. La seconda forma clinica \u00e8 nel 25% dei casi anesantematica con linfoadenite e febbre che per\u00f2 non sempre \u00e8 presente e nell'altro 25% asintomatica.\nDiagnosi.\nLa diagnosi \u00e8 principalmente clinica. Tuttavia la diagnosi per la rosolia pu\u00f2 venir effettuata ricercando anticorpi specifici del virus nel siero.\nLa diagnosi differenziale rispetto al morbillo si effettua osservando anche l'eruzione pi\u00f9 lieve e leggera, e per l'assenza di Macchie di K\u00f6plik (bench\u00e9 talvolta si possano formare per indebolimento generale afte in bocca), rinite, fotofobia o tosse. Inoltre, la rosolia si distingue per il decorso pi\u00f9 breve, e con durata e rischio di complicazioni minori.\nTerapia.\nNon vi sono terapie specifiche per la rosolia, che solitamente richiede solo cure sintomatologiche.\nIn caso di febbre elevata pu\u00f2 rendersi necessario l'uso di paracetamolo, mentre l'ibuprofene pu\u00f2 essere usato per i dolori articolari. Caso specifico \u00e8 l'utilizzo di corticosteroidi nel caso si realizzi una porpora piastrinopenica o una nevrassite (complicanze rare).\nAl fine di prevenire le gravi forme di sindrome da rosolia congenita, che pu\u00f2 comportare severe invalidit\u00e0 permanenti (sordit\u00e0, danni visivi, anomalie cardiache) \u00e8 invece fondamentale il vaccino per tutte le donne che superano la pubert\u00e0 senza aver contratto la malattia (circa il 15% in Italia). Con l'introduzione del vaccino della rosolia l'incidenza della malattia \u00e8 scesa del 99% in buona parte dell'Italia; a livello internazionale, la diffusione su larga scala della vaccinazione ha permesso la forte riduzione delle forme di rosolia congenita in molte nazioni.\nCi\u00f2 nonostante, nei paesi in cui le coperture vaccinali sono ancora basse (prevalentemente in Africa e nel Sud-Est Asiatico), l'incidenza della rosolia congenita e delle sue complicanze invalidanti \u00e8 ancora alta, con oltre 110.000 bambini affetti ogni anno.\nRosolia e gravidanza.\nIl virus responsabile della rosolia appartiene al complesso TORCH, e l'infezione pu\u00f2 trasmettersi al feto durante la fase viremica per via trasplacentare; essa pu\u00f2 verificarsi in diversi periodi della gravidanza, e la gravit\u00e0 delle conseguenze che la stessa avr\u00e0 sul feto dipendono proprio da questo.\nSi pu\u00f2 verificare che il feto non riesca ad eliminare il virus contratto durante il periodo embrionale. In questo caso il neonato presenter\u00e0 oltre alle malformazioni anche i segni dell'infezione fetale (epatosplenomegalia, ittero, IgM e IgG, piastrinopenia), ed inoltre continuer\u00e0 ad eliminare il virus con le urine per ancora 18 mesi."}
{"id": "284083", "revid": "1543377", "url": "https://it.wikipedia.org/wiki?curid=284083", "title": "Complesso TORCH", "text": "Il complesso TORCH (a volte indicato con ToRCH) \u00e8 l'acronimo di un gruppo di agenti patogeni responsabili di alcune malattie di notevole importanza ostetrica che devono essere individuate attraverso screening in una donna gravida. Questi screening hanno lo scopo di ricercare la presenza di anticorpi IgG e IgM nei confronti di Toxoplasma gondii, Virus della Rosolia, Citomegalovirus ed Herpes Simplex, tutti agenti patogeni molto pericolosi per il feto.\nIn alternativa la O viene a indicare altre malattie (Others in lingua inglese), comprendendo sifilide e infezioni da coxsackievirus, virus varicella-zoster, HIV e parvovirus B19. Tra gli altri agenti infettivi viene a volte incluso il virus dell'epatite B, nonostante questo non passi la placenta e necessiti della rottura della barriera materno-fetale per venir trasmesso, come pu\u00f2 capitare in corso di amniocentesi o per emorragia materno-fetale durante il parto.\nA volte si pu\u00f2 trovare variato in STORCH o TORCHES per l'inclusione della Sifilide.\nAgenti infettivi.\nToxoplasma gondii.\nLa toxoplasmosi \u00e8 una patologia provocata da \"Toxoplasma gondii\", un protozoo il cui ciclo sessuale si completa esclusivamente a livello intestinale nel gatto; le feci del gatto sono il modo in cui il parassita entra in contatto con l'uomo e pu\u00f2 contaminare cibi e terreno. Il potere patogeno del Toxoplasma gondii \u00e8 ridotto e spesso la patologia ha un decorso asintomatico.\nPrevenzione.\nAl momento della scoperta della gravidanza \u00e8 importante che la donna svolga lo screening per scoprire se \u00e8 gi\u00e0 stata infettata dal toxoplasma. Se la donna risulta negativa al test di screening, ossia non \u00e8 mai stata affetta da toxoplasmosi, \u00e8 necessario prestare attenzioni particolari:\nRubella virus.\nIl \"Rubivirus\" responsabile della rosolia pu\u00f2 provocare effetti teratogeni nel feto che, alla nascita, presenta dimensioni ridotte. I danni congeniti sono pi\u00f9 gravi se il virus viene contratto dalla gestante entro la ventesima settimana, causando al feto cataratta, ritardo mentale, anomalie cardiache e sordit\u00e0.\nCitomegalovirus.\nIl \"Citomegalovirus\" \u00e8 un Herpesvirus che pu\u00f2 colpire il feto per via tranplacentare o ematica (infezione congenita) o per passaggio diretto durante il transito nel canale del parto (infezione perinatale).\nIl virus \u00e8 la causa principale di malattia virale congenita, che si manifesta nel 10% dei neonati venuti a contatto durante la vita intrauterina; l'infezione connatale viene invece eliminata a un mese dal parto, senza che si manifestino segni clinici di malattia. Il feto pu\u00f2 dimostrare microcefalia, calcificazioni cerebrali, cecit\u00e0, epatomegalia, splenomegalia, sordit\u00e0 e ritardo mentale.\nLa diagnosi pu\u00f2 essere effettuata non soltanto tramite la ricerca della reazione anticorpale della madre verso gli agenti infettivi, ma anche con la ricerca stessa del DNA dell'agente, anche dopo infezioni appena contratte, grazie alla PCR.\nHerpes Simplex.\nIl virus \"Herpes Simplex\", in particolare il tipo 2, pu\u00f2 causare infezioni alle vie genitali femminili che si possono trasmette al feto durante la vita intrauterina o, pi\u00f9 frequentemente, durante il passaggio nel canale del parto. Nel caso la malattia sia attiva o vi sia comunque rilascio di virus a livello vaginale nelle fasi finali della gravidanza, l'infezione pu\u00f2 essere scongiurata mediante l'esecuzione di un parto cesareo.\nL'infezione neonatale da questo virus \u00e8 particolarmente grave, con coinvolgimento di fegato, polmoni e sistema nervoso centrale; si manifesta con lesioni vascolari, segni di sepsi, ritardo mentale, deficit neurologici e pu\u00f2 condurre a morte."}
{"id": "284087", "revid": "20638", "url": "https://it.wikipedia.org/wiki?curid=284087", "title": "Villiers le bel", "text": ""}
{"id": "284089", "revid": "5296", "url": "https://it.wikipedia.org/wiki?curid=284089", "title": "Calciviridae", "text": ""}
{"id": "284090", "revid": "128245", "url": "https://it.wikipedia.org/wiki?curid=284090", "title": "Mappa esagonale", "text": "La mappa esagonale (o mappa esagonata) \u00e8 il tipo di mappa pi\u00f9 comunemente usata nei wargame da tavolo. La mappa viene suddivisa in piccoli esagoni di pari dimensioni (vedi il diagramma 1.) \nRispetto ad una mappa divisa in quadrati:\nPer questi motivi le mappe suddivise in quadrati sono raramente utilizzate nei wargame.\nL'uso delle mappe esagonali \u00e8 stato introdotto dalla Avalon Hill nel 1958 con la pubblicazione del wargame Tactics II.\nAnche alcuni giochi astratti, come per esempio Hex o alcune varianti degli scacchi usano una mappa esagonale.\n __ __ __ __ __\n / \\__/ \\__/ \\__/ \\__/ \\\n \\__/ \\__/ \\__/ \\__/ \\__/\n / \\__/ \\__/ \\__/ \\__/ \\\n \\__/ \\__/ \\__/ \\__/ \\__/\n / \\__/ \\__/ \\__/ \\__/ \\\n \\__/ \\__/ \\__/ \\__/ \\__/\n / \\__/ \\__/ \\__/ \\__/ \\\n \\__/ \\__/ \\__/ \\__/ \\__/\n / \\__/ \\__/ \\__/ \\__/ \\\n \\__/ \\__/ \\__/ \\__/ \\__/\nDiagramma 1. Esempio di mappa esagonale"}
{"id": "284092", "revid": "110157", "url": "https://it.wikipedia.org/wiki?curid=284092", "title": "Eidsvoll", "text": "Eidsvoll (fino al 1918 Eidsvold) \u00e8 un comune e una cittadina situata nella contea di Viken, in Norvegia. Capoluogo del comune \u00e8 il centro abitato di Sundet ( abitanti).\nI confini attuali risalgono al 1964, anno in cui vennero uniti i comuni di Eidsvoll e Feiring. Il principale centro abitato \u00e8 la cittadina di R\u00e5holt ( abitanti). \nGeografia fisica.\nIl comune di Eidsvoll si trova nella parte sudorientale del paese, all'estremo meridionale del lago Mj\u00f8sa e a cavallo del fiume Vorma, emissario del lago. Il territorio comunale si estende a settentrione del capoluogo Sundet.\nStoria.\nEidsvoll \u00e8 spesso menzionata in alcuni manoscritti vichinghi. Nell'XI secolo divent\u00f2 sede di un'assemblea (chiamata \"Eidsivating\") che riuniva i territori della Norvegia orientale. \nGrazie alla sua posizione favorevole sul fiume Vorma e vicino al lago Mj\u00f8sa, Eidsvoll divent\u00f2 un punto di passaggio da Oslo verso le zone interne. Nel 1624 Cristiano IV di Danimarca fece costruire qui una fonderia di ferro (\"Eidsvoll Verk\") e nel 1758 venne anche trovato l'oro dando cos\u00ec inizio a una breve \"corsa all'oro\". Ma Eidsvoll \u00e8 diventata celebre nella storia norvegese per il fatto che qui, in un edificio chiamato \"Eidsvollsbygningen\", si riun\u00ec sal 10 aprile al 20 maggio del 1814 l'assemblea costituente della Norvegia che il 17 maggio firm\u00f2 la prima costituzione norvegese.\nNel 1854 fu realizzata la prima linea ferroviaria norvegese tra Eidsvoll e Oslo. Attualmente la principale attivit\u00e0 economica \u00e8 quella agricola.\nMonumenti e luoghi d'interesse.\nArchitetture civili.\nNel 1846 vi nacque Hans Langseth, detentore del record per la barba pi\u00f9 lunga del mondo."}
{"id": "284094", "revid": "8973", "url": "https://it.wikipedia.org/wiki?curid=284094", "title": "Listone Mussolini", "text": ""}
{"id": "284095", "revid": "71155", "url": "https://it.wikipedia.org/wiki?curid=284095", "title": "Andrea G. Pinketts", "text": "Vincitore di premi letterari, tra i quali spiccano due edizioni del Mystfest e il premio Scerbanenco, ha alternato la carriera di scrittore a quella di giornalista, conducendo inchieste per riviste. Celebri i suoi reportage per \"Esquire\" e \"Panorama\" grazie ai quali ha, tra le altre cose, contribuito all'arresto di alcuni camorristi nella cittadina di Cattolica, a smontare la bufala mediatica del processo ai Bambini di Satana a Bologna e a suggerire il profilo di Luigi Chiatti, detto il \"mostro di Foligno\".\nBiografia.\nNato a Milano in zona Porta Vittoria, sin da bambino piccolo si trasferisce in zona Lorenteggio a causa di un trasferimento di lavoro della madre (che lavorava nel sociale); frequenta le scuole elementari di via Massaua (il suo maestro apparir\u00e0 poi in un suo racconto col nome fittizio di Terulli); molto attaccato alla vita del quartiere cresce tra i bulli e i bar della zona, da piazza Tripoli al Giambellino, da Lorenteggio a piazza Bolivar, frequentando assiduamente locali e discoteche dell'area.\n\u00c8 autore di molti romanzi in bilico tra noir e grottesco, molti dei quali incentrati sulla figura di Lazzaro Santandrea, suo alter ego e protagonista di bizzarre avventure nella Milano contemporanea. La sua peculiare prosa, contraddistinta da un uso del linguaggio originale e dissacrante, ha attirato l'attenzione della critica, che lo ha definito uno scrittore \"post-moderno\". Viene citato da Aldo Nove in \"Superwoobinda\", insieme ad altri scrittori facenti parte del gruppo letterario \"Cannibali\", titolo di cui anche Pinketts si \u00e8 fregiato, anche per aver partecipato all'antologia di racconti Giovent\u00f9 cannibale. Nel 1987 ha recitato nel film \"Via Montenapoleone\" con la regia di Carlo Vanzina, interpretando il ruolo di un giornalista collaboratore di Luca Barbareschi.\nNel 2004 ha scritto per il teatro il musical \"Orco Loco\", interpretato da Francesco Baccini. Pinketts \u00e8 stato pugile, fotomodello (nel 1986 \u00e8 testimonial per una campagna pubblicitaria per Armani) e svolge anche il ruolo di opinionista in trasmissioni televisive. Nel 2006 partecipa alla prima edizione del reality \"La pupa e il secchione\" in veste di giurato, sostituendo per due puntate Vittorio Sgarbi allontanato dal programma a causa di un alterco con Alessandra Mussolini. Nel 2006 ha interpretato se stesso nel cortometraggio \"ZEROZERO\" diretto dal regista Andrea W. Castellanza, in cui battaglia a colpi di penna con uno dei suoi personaggi. Dal dicembre 2008 al luglio 2014 scrive per la versione italiana di \"Playboy\".\nNel gennaio 2011 \u00e8 stato inviato, al fianco di Daniele Bossari (suo amico, e collega), Marco Berry e Melissa P., nella quarta edizione del programma \"Mistero\" in onda su Italia 1, condotto da Raz Degan. Anche nel 2012 continua la collaborazione con la trasmissione \"Mistero\", dove con lui sono ancora presenti Berry, Bossari e la new entry Jane Alexander. \u00c8 ospite e premiatore, dall'edizione 2013, della rassegna letteraria \"Scrivi l'amore-Premio Mario Berrino\", promossa dal comune di Ispra. I suoi libri sono tradotti in diversi Paesi, Nel 2014 scrive la prefazione del romanzo \"Il paradosso di Pancrazio\" di Luigi Pistillo ed. Mursia. Nello stesso anno scrive le note di copertina per i Romanzi \"Fragili Sogni\" e \"Il Gioco della Verit\u00e0\", della trilogia \"La Pioggia e Il Buio\" di Alan Magnetti. Nel 2015 scrive la nota di copertina del romanzo \"Un'altra Vita\", ultimo libro della trilogia \"La Pioggia e Il Buio\" di Alan Magnetti.\n\u00c8 morto il 20 dicembre 2018 all'et\u00e0 di 57 anni all'Ospedale Niguarda Ca' Granda, dopo aver lottato per un anno contro un tumore alla gola. Dopo i funerali nella basilica di Sant'Eustorgio, situata accanto al suo bar-ufficio \"Le Trottoir\", viene cremato. Le ceneri sono state poste in una celletta del Cimitero Monumentale di Milano."}
{"id": "284097", "revid": "1543377", "url": "https://it.wikipedia.org/wiki?curid=284097", "title": "Orco Loco", "text": "Orco Loco \u00e8 un'opera teatrale scritta dall'autore e scrittore Andrea G. Pinketts ed interpretata dal cantautore Francesco Baccini.\nL'opera ha una struttura a met\u00e0 tra il musical e la commedia. Prodotta con il patrocinio del Teatro Franco Parenti di Milano e messa in scena nel 2004, \u00e8 stata rappresentata in numerosi teatri italiani."}
{"id": "284098", "revid": "1705737", "url": "https://it.wikipedia.org/wiki?curid=284098", "title": "Narvik", "text": "Narvik \u00e8 un comune e una citt\u00e0 della Norvegia, situata nella contea di Nordland. Ha ricevuto lo status di citt\u00e0 nel 1902.\nGeografia fisica.\nIl comune \u00e8 situato nella zona settentrionale del paese e copre una vasta area dal mare di Norvegia fino al confine con la Svezia. La citt\u00e0 di Narvik si trova su una penisola a 200\u00a0km a nord del circolo polare artico; la sua posizione \u00e8 all'estremit\u00e0 del fiordo Ofot (\"Ofotfjord\"), di fronte ad una sua diramazione (il \"Rombaksfjord\"), con un collegamento diretto all'Oceano Atlantico ed alle sue spalle \u00e8 sovrastata dalle alture di \"Fagernesfjellet\" e di \"Frammeasen\".\nStoria.\nLa citt\u00e0 fu fondata nel 1887 col nome di \"Victoriahavn\" che nel 1898 venne cambiato in \"Narvik\"; essa assunse il rango di \"citt\u00e0\" nel 1902 sviluppandosi come porto alternativo per l'esportazione del ferro proveniente dalle miniere svedesi di Kiruna. L'importanza della posizione di Narvik era ed \u00e8 tuttora dovuta al fatto che, grazie alla corrente del Golfo, il suo porto, diversamente da quanto accade nel golfo di Botnia, \u00e8 per tutta la durata dell'anno libero dai ghiacci.\nDurante la seconda guerra mondiale la citt\u00e0 di Narvik, in forza del suo collegamento alle attivit\u00e0 estrattive del ferro, ebbe un fondamentale ruolo strategico e vide nel 1940 la prima sconfitta tedesca da parte delle truppe norvegesi con l'aiuto degli Alleati inglesi, francesi e polacchi.\nNella battaglia molte navi da guerra tedesche ed Alleate affondarono nel \"Rombaksfjord\" e la citt\u00e0 fu successivamente riconquistata ed occupata dalle forze tedesche fino alla liberazione avvenuta nel 1945, dopo essere stata colpita e praticamente rasa al suolo dall'aviazione britannica.\nLa citt\u00e0 dopo la guerra fu interamente ricostruita, sostituendo la pietra come materiale da costruzione al posto del legno, ed oggi in un museo sito nella piazza del mercato (il \"Krigmuseum\") vengono ricordati gli avvenimenti bellici con cimeli dell'epoca, mappe e diorami.\nInfrastrutture e trasporti.\nNarvik \u00e8 raggiungibile con autoveicoli o motoveicoli percorrendo la strada europea E06. Dal 2018 il ponte di H\u00e5logaland collega la citt\u00e0 all'aeroporto e il villaggio di Bjervik, accorciando la distanza di 18km.\nUna linea ferroviaria collega Kiruna con Narvik che \u00e8 tuttavia priva di collegamenti con la rete ferroviaria norvegese in quanto essa termina pi\u00f9 a sud, a Fauske (con una diramazione verso Bod\u00f8).\nAmministrazione.\nGemellaggi.\nNarvik \u00e8 gemellata con:"}
{"id": "284101", "revid": "399", "url": "https://it.wikipedia.org/wiki?curid=284101", "title": "Mona", "text": ""}
{"id": "284103", "revid": "121955077", "url": "https://it.wikipedia.org/wiki?curid=284103", "title": "Monumento nazionale al Carabiniere", "text": "Il Monumento nazionale al Carabiniere \u00e8 un'opera eretta nel 1933 nella parte esterna dei giardini del Palazzo Reale di Torino, alla confluenza dei viali I Maggio e dei Partigiani. Fu uno dei tanti monumenti innalzati dopo la Prima guerra mondiale per onorare il sacrificio dei caduti.\nStoria.\nAgli inizi degli anni venti, nessuno dei monumenti presenti a Torino commemorava in particolare la memoria dei carabinieri, specialmente quelli caduti nell'appena terminata guerra. Maria Letizia Bonaparte, vedova di Amedeo d'Aosta, chiese alla presidenza dell'\"Istituto nazionale per le biblioteche dei soldati\" di rimediare. Questa, con l'aiuto del Comando generale dell'Arma dei Carabinieri, lanci\u00f2 una sottoscrizione pubblica per raccogliere i fondi occorrenti. Raccolsero pi\u00f9 del necessario, e quanto avanz\u00f2 dopo la realizzazione del monumento fu utilizzato per l'istituzione della \"Fondazione del Monumento al Carabiniere\" che, fino al suo scioglimento sancito da un decreto del Presidente della Repubblica del 4 dicembre 1979, istitu\u00ec l'erogazione di quattro premi annuali ai carabinieri meritevoli.\nIl monumento fu progettato e realizzato nel periodo 1925-1933 dallo scultore torinese Edoardo Rubino, articolandosi in tre grandi strutture: un podio di 25 metri dove sono rappresentati, con altorilievi in bronzo, i compiti principali svolti dai Carabinieri ed alcuni episodi storici (guardia alle Colonie, attivit\u00e0 nei terremoti, nelle alluvioni, repressione del brigantaggio, repressione dell'abigeato, difesa della legalit\u00e0 istituzionale con l'episodio della medaglia d'oro Giovanni Battista Scapaccino, la Carica di Pastrengo, la partecipazione alla I Guerra Mondiale), una statua in bronzo di un carabiniere; un pilastro in cima, sul quale un imponente gruppo scultoreo, sempre in bronzo, idealizza il giuramento del Corpo.\nIl monumento fu quindi inaugurato il 22 ottobre 1933, alla presenza del re Vittorio Emanuele III, di numerose autorit\u00e0 e personalit\u00e0 civili e militari e folte rappresentanze di associazioni combattentistiche e d'arma. L'Associazione nazionale carabinieri, per la circostanza, organizz\u00f2 a Torino un raduno nazionale. \nIl 12 agosto 1943, durante un bombardamento aereo, il monumento sub\u00ec gravi danni. Finita la Seconda guerra mondiale, i danni furono ben presto riparati, sotto la direzione dello stesso e ormai anziano Rubino, Lo Statuto Albertino ed il Fascio Littorio oggetto del giuramento furono sostituiti dalla Costituzione della Repubblica Italiana ed il 15 settembre 1948, alla presenza del presidente Luigi Einaudi, si ebbe una nuova inaugurazione. \nSul retro del monumento sono elencati con disposizione cronologica i nomi dei Carabinieri insigniti di medaglia d'oro."}
{"id": "284141", "revid": "3732", "url": "https://it.wikipedia.org/wiki?curid=284141", "title": "Alberto Baumann", "text": "Come giornalista inizi\u00f2 come inviato de \"La Nazione\" di Firenze. Ha collaborato al \"Mondo\" di Pannunzio. Ha scritto nella terza pagina de \"L'Umanit\u00e0\" con una sua rubrica di elzeviri.\nCome scrittore, sono stati pubblicati un libro di racconti (\"Se esco vivo da qui\") e due raccolte di poesie (\"Il sapore delle cose\", \"Ti presento il Signore Dio tuo\"). \nNegli anni 1970 ha collaborato ad una delle prime televisioni commerciali romane, la GBR, inventandosi trasmissioni in seguito riprese da reti nazionali.\nL'artista.\nArtista poliedrico, la cui opera pittorica si ispira al primo astrattismo, bench\u00e9 nelle sue composizioni siano riconoscibili, in grado o misura diversi, elementi figurativi che danno al suo discorso una personalissima piega filosofica di origine letteraria. Tali elementi si ritrovano nelle sue sculture, per lo pi\u00f9 in ferro, spesso ricavate da rifiuti industriali. \nOpere di Alberto Baumann sono esposte in collezioni private e pubbliche.\nCollegamenti esterni.\nOpere in mostra oppure nei musei:\nAltri siti"}
{"id": "284150", "revid": "1039155", "url": "https://it.wikipedia.org/wiki?curid=284150", "title": "Diagramma di Bode", "text": "Un diagramma di Bode \u00e8 una rappresentazione grafica della risposta in frequenza di un sistema lineare tempo-invariante (LTI) e che consiste in due grafici che rappresentano rispettivamente l'ampiezza (o modulo) e la fase della funzione complessa di risposta in frequenza.\nRicordiamo che si parla di risposta in frequenza quando la funzione di trasferimento di un sistema lineare tempo invariante viene sollecitata da un ingresso di tipo sinusoidale con pulsazione \u03c9 al variare di questa.\nIl nome di questo tipo di rappresentazione \u00e8 dovuto allo scienziato statunitense Hendrik Wade Bode, pioniere nello studio della teoria dei controlli e delle telecomunicazioni elettroniche. \nContrariamente alla rappresentazione polare, o diagramma di Nyquist, la rappresentazione di modulo e fase della funzione di trasferimento non avviene su un solo piano complesso, ma in due distinti che hanno entrambi in ascissa, come variabile indipendente, la frequenza o la pulsazione e in ordinata appunto il modulo dell'ampiezza usualmente espressa in decibel o la fase espressa in gradi o radianti.\nI due diagrammi possono raramente essere modificati l'uno dall'altro indipendentemente: se si modifica la risposta in modulo molto probabilmente verr\u00e0 modificata la risposta in fase e viceversa. Per sistemi a fase minima \u00e8 possibile risalire al diagramma della risposta della fase dal diagramma della risposta del modulo tramite la trasformata di Hilbert.\nIl diagramma di Bode trova applicazione, ad esempio, nella teoria dei controlli, nella teoria dei sistemi, nella progettazione di filtri e amplificatori.\nDiagramma di Bode.\nScala logaritmica.\nPer facilitare lo studio su un elevato spettro di pulsazioni sia il diagramma del modulo sia il diagramma della fase vengono rappresentati su carta logaritmica o semilogaritmica divisa in decadi.\nLa carta semilogaritmica \u00e8 caratterizzata dal fatto che la distanza che separa due valori formula_1 e formula_2 \u00e8 proporzionale alla differenza tra i logaritmi (solitamente in base 10) di formula_1 e formula_2.\nFatte queste premesse, una possibile rappresentazione dei valori della pulsazione sulla carta semilogaritmica potrebbe essere\nI vantaggi nell'uso di diagrammi logaritmici sono sostanzialmente la possibilit\u00e0 di rappresentare col dovuto dettaglio grandezze che variano in campi notevolmente estesi e la possibilit\u00e0 di semplificare i calcoli di moltiplicazione che nel caso di logaritmi si riconducono semplicemente a somme.\nDiagramma del modulo.\nNel diagramma del modulo si rappresenta, sulla carta semilogaritmica, la pulsazione sull'asse delle ascisse, mentre su quello delle ordinate il modulo espresso in decibel, cio\u00e8 il modulo espresso secondo la formula\nformula_5\nDiagramma della fase.\nNel diagramma della fase si rappresentano le ampiezze assunte dall'argomento di F per diversi valori di formula_6. Anche in questo caso \u00e8 utile servirsi della carta semilogaritmica indicando sull'asse delle ascisse le pulsazioni e sull'asse delle ordinate le ampiezze, solitamente espresse in gradi.\nDiagrammi asintotici.\nPer tracciare il diagramma reale di Bode, sia del modulo, sia della fase, \u00e8 richiesta una quantit\u00e0 particolarmente elevata di calcoli, dovendo valutare il modulo e la fase della funzione F per un ventaglio di valori della pulsazione molto ampio, e questo, in assenza di un calcolatore elettronico che esegue parecchi calcoli in breve tempo, pu\u00f2 risultare molto difficile o comunque dispendioso in termini di tempo. Per ovviare a questo problema \u00e8 prassi comune quella di disegnare i diagrammi di Bode a partire dai diagrammi asintotici e approssimando il comportamento dei grafici reali da questi ultimi.\nFunzione di trasferimento in forma normale.\nLa funzione di trasferimento di un sistema \u00e8 una funzione frazionaria sicuramente propria, nella quale compaiono a numeratore le uscite e a denominatore gli ingressi.\nPer studiare con maggiore facilit\u00e0 una funzione di trasferimento \u00e8 utile riportarla in \"forma canonica\" o \"forma di Bode\". Questa particolare forma \u00e8 costituita da una serie fattorizzata di monomi, binomi e trinomi espressi nella variabile complessa di Laplace. Essa assume la forma:\nIl significato dei vari membri di questa funzione sono:\nEffettuando la restrizione del dominio da formula_14 a formula_15, sotto le condizioni del prolungamento analitico, si passa alla \"forma canonica\", che permette di studiare pi\u00f9 facilmente l'andamento della funzione trovandosi ora nel dominio della trasformata di Fourier. Su scala semilogaritmica (misurando l'ampiezza in dB), infatti, tutte le produttorie si trasformano in sommatorie ed \u00e8 possibile studiare separatamente ciascun membro della funzione, che porta dei contributi differenti sia sul diagramma del modulo, sia sul diagramma della fase. Il modulo di \"H(s)\", infatti, sar\u00e0 la somma algebrica dei moduli di tutti i fattori cos\u00ec come la fase sar\u00e0 la somma algebrica delle fasi di tutti i fattori.\nLa funzione di trasferimento dopo aver effettuato la sostituzione appare nella forma:\nEsempio.\nDomanda.\nViene data la funzione di trasferimento formula_17 e si vuole trovare il guadagno, il tipo, gli zeri o i poli nell'origine, gli zeri e i poli reali e gli zeri ed i poli complessi coniugati.\nSoluzione.\nPer prima cosa conviene riscrivere la funzione in un'espressione che \"assomigli\" di pi\u00f9 a quella canonica scritta sopra quindi\nDa cui si riconosce subito che il guadagno \u00e8 formula_20 e il tipo \u00e8 formula_21 (cio\u00e8 ci sono due zeri nell'origine). Si vede poi lo zero reale formula_22 e il doppio polo reale formula_23. Infine vi \u00e8 la presenza di una coppia di zeri complessi coniugati con pulsazione naturale formula_24 e smorzamento formula_25.\nGuadagno di una funzione di trasferimento.\nIl grafico del guadagno di una funzione di trasferimento appare, molto semplicemente, come una retta orizzontale di modulo formula_26 e un'altra di ampiezza formula_27.\nEsempio.\nSi vuole tracciare il diagramma reale di Bode della funzione di trasferimento formula_28\nModulo.\nIl diagramma del modulo \u00e8 una retta orizzontale di ordinata uguale a formula_29\nFase.\nIl diagramma della fase \u00e8 anch'esso una retta orizzontale di ordinata uguale a formula_30\nI poli in zero: formula_31.\nI poli di una funzione di trasferimento si definiscono come le radici del denominatore (e quindi dell'ingresso). Dal momento che stiamo studiando i poli generati da formula_31, siamo nel caso di poli situati in 0 e con molteplicit\u00e0 m. Per semplicit\u00e0 di studio, ci limitiamo ad analizzare il caso formula_33, lasciando a dopo le considerazioni su una possibile molteplicit\u00e0 \"m &gt; 1\".\nI poli in zero influiscono sull'andamento della funzione di trasferimento nel seguente modo:\nModulo.\nSi tratta pertanto di una retta con pendenza -20 dB/decade (o 6 dB/ottava) incidente l'asse delle ascisse in formula_35\nFase.\nNel caso (pi\u00f9 generale) in cui m &gt; 1 si pu\u00f2 \"aggirare\" il problema pensando che formula_37.\nPertanto, poich\u00e9 il diagramma di Bode viene rappresentato su scala semilogaritmica, si pu\u00f2 pensare di sommare m contributi di fattori monomi del tutto simili a quello preso ora in esame.\nQuesta tesi viene sostenuta dal fatto che, rieseguendo i conti di modulo e fase svolti poco sopra mantenendo formula_38, si ottiene:\nEsempio.\nSi vuole tracciare il diagramma della funzione di trasferimento formula_41\nIn tal caso essendo formula_42 e \nallora il modulo risulta:\ncon formula_45. Pertanto:\ne per \nmentre per\ninoltre per formula_49 radianti al secondo\nCome si pu\u00f2 osservare dal diagramma, la pendenza \u00e8 -1 sempre.\nPoich\u00e9 formula_51 \u00e8 immaginario puro e formula_45 \u00e8 sempre positivo, allora i numeri complessi, al variare di formula_6, sono sulla semiretta immaginaria negativa e quindi la loro fase \u00e8 -90 sempre.\nZeri reali formula_54.\nGli zeri dei binomi posti a numeratore influiscono sull'andamento della funzione di trasferimento in modo non lineare. Pu\u00f2 essere per\u00f2 comodo, per semplificare i conti, studiare un andamento approssimato del modulo e della fase, tenendo conto in seguito dell'errore massimo che si pu\u00f2 commettere con questa semplificazione.\nponendo poi formula_56\nSi possono verificare ora due casi:\nCi\u00f2 significa che il diagramma di Bode approssimato per un termine binomio posto a numeratore della funzione di trasferimento consiste di una spezzata che ha valore 0 per tutte le formula_58 e che cresce linearmente di 20 dB/decade (o 6 dB/ottava) per tutte le formula_59.\n\u00c8 naturale, ora, chiedersi quale sia l'errore massimo che si commette effettuando questa approssimazione. L'errore massimo \u00e8 commesso proprio nel caso in cui formula_60. Infatti, se formula_60\nSiamo pertanto sicuri che, nell'approssimazione dell'andamento del modulo di un termine binomio con una spezzata, non si commette un errore maggiore di 3dB.\nEsempio.\nUn filtro passa basso RC, per esempio, ha la seguente risposta in frequenza:\nLa frequenza di taglio indicata dal punto \"f\"c (in hertz) ha valore pari a\nL'approssimazione asintotica del diagramma di Bode consiste di due linee:\nQueste due linee si incontrano alla frequenza di taglio. Dal diagramma si vede che per frequenze molto al disotto della frequenza di taglio il circuito ha un'attenuazione di 0dB, cio\u00e8 il filtro non modifica il modulo del segnale. Frequenze al disopra della frequenza di taglio sono attenuate in misura maggiore tanto pi\u00f9 si sale in frequenza.\nEsempio pratico di tracciamento del diagramma.\nVediamo ora, in pratica, come si procede per tracciare un diagramma asintotico di Bode da cui poi si pu\u00f2 tracciare, con buona approssimazione, quello reale.\nLa spiegazione viene fatta seguendo un esempio pratico: si vuole tracciare il diagramma asintotico di Bode del modulo e della fase della funzione di trasferimento\nPer prima cosa mettiamo in evidenza tutte le informazioni che ci servono.\nGuadagno statico \u03bc.\nSi trova molto semplicemente calcolando formula_66 e poi trasformandolo in decibel con la formula formula_67\nIn questo caso formula_68 da cui formula_69\nPendenza iniziale.\nOccorre guardare il tipo, ovvero l'esponente (solitamente si indica con la lettera g) relativo al polo nell'origine. In questo caso formula_70 quindi il tipo \u00e8 zero.\nLa pendenza iniziale \u00e8 uguale a formula_71.\nFase iniziale.\nLa fase iniziale \u00e8 uguale a formula_72\nZeri e poli.\nSi individuano a questo punto gli zeri e i poli della funzione di trasferimento:\nformula_73\nformula_74\nformula_75\nI poli e gli zeri sono tutti reali (non complessi) e non nell'origine.\nSi inseriscono questi valori in una tabella dove sono divisi i poli dagli zeri e quelli a parte reale positiva da quelli a parte reale negativa da quelli nell'origine.\nPendenza finale.\n\u00c8 data dal numero totale di zeri meno il numero totale di poli. Non \u00e8 necessaria per tracciare il diagramma del modulo ma consente di verificare la correttezza dell'esercizio. \nIn questo caso 1 \u2013 2 = \u2013 1.\nTracciamo ora i diagrammi asintotici di Bode sulla carta semilogaritmica.\nDiagramma del modulo.\nPartiamo considerando una retta con pendenza iniziale 0 e che passa per il punto iniziale 20dB (significa che nel punto di pulsazione 1 ha modulo 20dB).\nIn corrispondenza di \u03c9=1 troviamo un polo, quindi la pendenza del diagramma del modulo si abbassa di 20dB per decade. Lo stesso accade in \u03c9=2, dove la pendenza scende di altri 20 dB per decade fino a \u03c9=20, dove troviamo uno zero che aumenta la pendenza del diagramma di 20dB per decade.\nDiagramma della fase.\nPossiamo ora tracciare il diagramma della fase.\nSapendo che il diagramma ha fase iniziale 0\u00b0 traccio la prima parte del grafico asintotico.\nIn corrispondenza di \u03c9=1 troviamo un polo a parte reale negativa che fa abbassare il diagramma di 90\u00b0 cos\u00ec come accade in \u03c9=2 e, successivamente, in \u03c9=20 per via dello zero a parte reale positiva.\nI \u201c+\u201d e i \u201c-\u201c riportati nelle caselle azzurre nella tabella servono proprio ad evidenziare quali singolarit\u00e0 (poli o zeri) fanno aumentare o diminuire di 90\u00b0 il diagramma asintotico della fase.\nCon lo zero si abbassa di ulteriori 90\u00b0 in quanto questo \u00e8 instabile, avendo la parte reale positiva. Inoltre il comportamento della fase nei diagrammi di Bode per i poli con parte reale positiva e gli zeri con parte reale negativa \u00e8 l'inverso di quello antecedentemente descritto."}
{"id": "284152", "revid": "729019", "url": "https://it.wikipedia.org/wiki?curid=284152", "title": "Crominanza", "text": "La crominanza \u00e8 una propriet\u00e0 dello spettro di un segnale televisivo che, unita alla luminanza, permette di ricostruire immagini a colori. La sua applicazione pratica \u00e8 spesso nei sistemi che possono utilizzare terminali sia in bianco e nero sia a colori, quindi tipicamente la televisione.\nDescrizione.\nPer permettere ai televisori in bianco e nero di visualizzare un segnale televisivo destinato ai televisori a colori RGB (Red = rosso, Green = verde, Blue = blu), invece che trasmettere per ogni linea questi tre colori primari, le informazioni vengono trasmesse separatamente (video a componenti) secondo il seguente schema:\ndando vita ad un segnale YCbCr a volte detto impropriamente anche segnale YUV.\nIn questo modo un televisore in bianco e nero, pur ricevendo tutti e tre i segnali, utilizza solo il primo, quello di luminanza, ignorando gli altri due; al contrario, un televisore a colori utilizza i segnali del rosso e del blu trasmessi, e ne ricava il verde, sottraendo al segnale di luminanza le informazioni su rosso e blu.\nNelle seguenti formule, viene riassunto il modo di ottenere i tre colori a partire dalla luminanza e dalle due crominanze:\nformula_1\nformula_2\nformula_3\nSottocampionamento.\nPoich\u00e9 l'occhio umano \u00e8 pi\u00f9 sensibile alla luminanza che alla crominanza \u00e8 possibile adottare tecniche di sottocampionamento della crominanza attuando cio\u00e8 una forma di codifica di sorgente o compressione dati dell'immagine a colori da trasmettere abbassando il bit-rate (banda) complessivo."}
{"id": "284156", "revid": "2013221", "url": "https://it.wikipedia.org/wiki?curid=284156", "title": "Stockton (California)", "text": "Stockton \u00e8 una citt\u00e0 di circa 302.389 abitanti dello stato della California, negli Stati Uniti d'America.\n\u00c8 il capoluogo della contea di San Joaquin e sede vescovile. La citt\u00e0 venne incorporata come municipalit\u00e0 nel 1850.\nParticolarmente conosciuta per essere la citt\u00e0 natale dei fratelli Diaz, Nick e Nate, artisti marziali in UFC.\nInfrastrutture e trasporti.\nLa citt\u00e0 \u00e8 servita dal servizio ferroviario suburbano Altamont Corridor Express."}
{"id": "284158", "revid": "2153565", "url": "https://it.wikipedia.org/wiki?curid=284158", "title": "Pavimentazione esterna", "text": "La pavimentazione esterna \u00e8 la posa di un pavimento in ambiente esterno agli edifici.\nLe caratteristiche principali che devono avere le pavimentazioni esterne sono un'elevata resistenza alle azioni meccaniche provocate dallo scorrimento di autoveicoli e quindi di mezzi pesanti, un'adeguata antiscivolosit\u00e0, soprattutto in caso di superficie bagnata, o in caso di ghiaccio, questo specialmente nel caso del passaggio di pedoni e quindi nelle aree pubbliche, ma anche in aree trafficate da autoveicoli. Quindi la resistenza all'usura e il coefficiente d'attrito sono i pi\u00f9 importanti attributi che devono avere. In caso di situazioni climatiche non favorevoli si deve garantire la durabilit\u00e0 della pavimentazione. \nOltre a questo ci deve essere una facilit\u00e0 di manutenzione, soprattutto nel caso di centri urbani, dove solitamente troviamo un frequente ripristino dell'aspetto superficiale, ma soprattutto possono avvenire di frequente immissione di cartelli segnaletici. Queste pavimentazioni sono formate da uno strato superficiale che pu\u00f2 essere realizzato con vari materiali come lastre di materiali lapidei o piastrelle di ceramica, masselli di calcestruzzo, piastrelle e lastre piane di calcestruzzo, e da un supporto le cui caratteristiche variano a seconda della natura del terreno, dal tipo di pavimentazione e dai carichi previsti.\nPorfido.\nI porfidi attualmente impiegati in edilizia per pavimentazioni, rivestimenti e pareti ventilate sono rocce vulcaniche effusive: ignimbriti riolitiche e riodacitiche, ampiamente diffuse sulla crosta terrestre.\nIl porfido, petrograficamente, \u00e8 formato da una pasta vetrosa o microcristallina di fondo, che ne costituisce pi\u00f9 del 65%, nella quale sono immersi piccoli cristalli (pezzatura 2/4\u00a0mm) in percentuale variabile tra il 30/35%. I cristalli pi\u00f9 abbondanti sono quelli di quarzo, tanto che alla roccia viene attribuita anche la denominazione di \"porfido quarzifero\". Notevolmente inferiore \u00e8 la presenza dei feldspati, esigua \u00e8 quella delle miche.\nCubetti.\nI cubetti sono sicuramente il tipo di pavimentazione in porfido pi\u00f9 utilizzato in particolare per pavimentazioni ad uso pedonale, per strade e per ricreare le pavimentazioni dei centri storici. Essi uniscono un elevato contenuto estetico e tecnologico e sono adattabili ad ogni tipo di ambiente e temperatura.\nI cubetti di porfido da pavimentazione sono di forma cubica irregolare, ottenuta per spaccatura meccanica. I cubetti si presentano con una superficie superiore a piano naturale di cava e si trovano in pezzature a seconda delle esigenze di carattere statico ed estetico. Questi sono degli elementi che vengono usati, per la maggior parte delle volte, per le comuni pavimentazioni esterne che troviamo in giro.\nTali elementi presentano un'ottima resistenza all'usura, un buon coefficiente d'attrito e sono adattabili in base alle diverse situazioni di arredo urbano.\nMessa in posa dei cubetti di porfido.\nI cubetti vengono posati su uno strato di sabbia che varia dai 4\u00a0cm ai 6\u00a0cm ed in seguito vengono costipati con acqua ed una macchina apposta che li batte e li rende molto pi\u00f9 fissi al terreno. Per concludere la posa del porfido, vengono sigillati i giunti, solitamente con della boiacca cementizia, che serve per tenere pi\u00f9 uniti i cubetti e per evitare la fuoriuscita della sabbia sottostante.\nEsistono molte geometrie di posa per il porfido, ma la pi\u00f9 usata e la pi\u00f9 adatta per la costruzione di strade di transito \u00e8 quella degli archi contrastanti.\nTali archi permettono di assorbire meglio le sollecitazioni e le spinte derivanti da grossi carichi e dai mezzi che passano sopra.\nLastrame.\nIl lastrame viene ottenuto direttamente in cava gi\u00e0 alla fine delle operazioni di cernita del porfido lastrificato abbattuto. \u00c8 costituito da lastre di forma poligonale pi\u00f9 o meno irregolari con i bordi a spacco irregolare e con la superficie in vista a piano naturale di cava.\nIl lastrame \u00e8 distinto in vari tipi in base alle dimensioni e allo spessore che varia da 2 a 7\u00a0cm. \u00c8 utilizzato principalmente per la formazione di pavimentazioni esterne (marciapiedi, cortili, viali, giardini, ecc.) e talvolta anche per rivestimenti (muri stradali, edifici, terrazze, ecc.)\nPiastrelle.\nLe piastrelle hanno resistenza, notevole effetto estetico e una resistenza agli sbalzi climatici.\nCi sono tre tipi principali di piastrelle di porfido:\nBinderi.\nI binderi sono a forma di parallelepipedo, si integrano con pavimentazioni di porfido o altro materiale, come elementi di contenimento della pavimentazione e a creare bordi di marciapiede. La faccia superiore a piano naturale \u00e8 ben squadrata con lati paralleli e le coste sono a spacco; hanno una dimensione tendenzialmente standard che va da 10 a 15\u00a0cm, uno spessore che varia da 8 a 12\u00a0cm ed una lunghezza variabile (a correre) di 10\u201330\u00a0cm. Possono essere posati rispettando, ad opera finita, lo stesso piano della pavimentazione da realizzarsi oppure rialzati di 1\u20132\u00a0cm rispetto alla quota finale del pavimento. Essi servono a delimitare e contenere piazze, viali, marciapiedi, giardini, ecc.\nUna sorta di \"ricamo\" da utilizzare per disegnare aiuole o pavimentazioni particolarmente decorative.\nSmolleri.\nGli smolleri vengono impiegati su terreni in notevole pendenza dove si necessita una forte aderenza. La superficie \u00e8 ruvida e la realizzazione appare rustica.\nEssi sono ottenuti tramite tranciatura e la testa \u00e8 rifinita a mano. Presentano due facce laterali a piano naturale di cava\nCordoli.\nI cordoli in porfido o altri materiali lapidei, hanno forma di parallelepipedo. solitamente hanno le facce a vista piano cava (naturale) e la testa a spacco o, in alternativa, lavorazioni sui lati e sulla testa. Hanno spessori che vanno solitamente da 4 a 25\u00a0cm per un'altezza non inferiore a 20\u201325\u00a0cm. Possono avere diverse funzioni, non esclusivamente estetiche. Vengono impiegati per contenere la pavimentazione, per creare alzate di scalinate o alzate di marciapiedi.\nMasselli di calcestruzzo (autobloccanti).\nI masselli di calcestruzzo, comunemente chiamati Betonelle, marchio registrato del Gruppo Industriale Tegolaia, hanno una forma solitamente rettangolare e regolare. Essi presentano una buona resistenza agli agenti atmosferici e alle sollecitazioni meccaniche.\nSolitamente vengono utilizzati sia dove non sono presenti carichi definibili leggeri (piste ciclabili, marciapiedi ecc.), sia dove i carichi sono abbastanza elevati (parcheggi, ecc.).\nGrazie alla discontinuit\u00e0 tra un elemento e l'altro \u00e8 molto semplice fare dei rappezzi od operazioni di manutenzione senza che questi si notino; inoltre tali discontinuit\u00e0 permettono di avere un ottimo drenaggio nel terreno sottostante.\nPrima della posa dei masselli viene creato un adeguato sottofondo pressato (solo in caso di assenza) e viene fatta una cordonata che ha il compito di contenere il ghiaino (5\u00a0cm circa) per evitare lo spostamento dei masselli. Quindi si procede con la posa, solitamente a mano, degli elementi autobloccanti e - con l'utilizzo di macchine vibro-compattatrici - i masselli vengono pressati e fissati: uno dei vantaggi di questi elementi \u00e8 la possibilit\u00e0 di realizzare svariate forme geometriche di vari colori a seconda delle esigenze e delle necessit\u00e0.\nDifferenza tra autobloccanti monostrato e doppio strato quarzo.\nI masselli in calcestruzzo utilizzati per la realizzazione di pavimentazioni esterne, detti comunemente autobloccanti, possono essere raggruppati, a livello prestazionale, in due grandi categorie:\nFino alla fine degli anni ottanta, esisteva in commercio solamente la prima categoria, caratterizzata da masselli realizzati con un unico impasto, nell'ambito del quale era data grande importanza (oltre alla qualit\u00e0 degli inerti e del cemento utilizzato), alla curva granulometrica del conglomerato cementizio per assicurare una maggiore resistenza dell'autobloccante alle sollecitazioni provenienti dai carichi che su di essi transitano.Dovendo utilizzare inerti di varie dimensioni, poteva capitare che alcuni di essi (soprattutto quelli pi\u00f9 grandi) potessero affiorare sullo strato superficiale del massello, conferendo allo stesso (soprattutto a livello estetico) una superficie poco liscia e non apprezzata dall'utente finale.\nA tal fine, verso l'inizio degli anni novanta, vennero introdotti sul mercato gli autobloccanti doppio strato e successivamente quelli doppio strato quarzo caratterizzati dalla presenza di due \"impasti\" tra di loro differenti: lo strato inferiore continuava ad avere le stesse caratteristiche prima evidenziate negli autobloccanti monostrato ma, ad esso, si aggiungeva un secondo strato, realizzato con inerti pi\u00f9 fini, posto sulla superficie del massello, con l'obbiettivo di rendere pi\u00f9 gradevole e pi\u00f9 liscio l'autobloccante. Normalmente lo strato inferiore non veniva colorato e i pigmenti erano utilizzati solo sullo strato superiore che, a causa degli inerti utilizzati, conferiva una colorazione pi\u00f9 viva ed accesa al massello.\nQuesto \"passaggio\" dal mono al doppio impasto, a quei tempi quasi \"epocale\" per i produttori di masselli, caus\u00f2 inizialmente non pochi problemi derivanti principalmente dall'unione dei due strati tra di loro.Infatti il secondo impasto, contenente inerti pi\u00f9 fini, veniva realizzato con spessori davvero esigui, con il risultato che, avendo lo stesso funzionalit\u00e0 prettamente estetiche, era meno resistente alle sollecitazioni esterne e, dopo pochi mesi dalla realizzazione della pavimentazione esterna, regolarmente si frantumava, staccandosi dallo strato inferiore.\nPer evitare questi spiacevoli effetti secondari, le aziende produttrici di autobloccanti si orientarono verso la realizzazione di masselli doppio strato, nell'ambito dei quali lo spessore dell'impasto superiore veniva aumentato considerevolmente addizionandolo poi con della polvere di quarzo al fine di aumentarne le prestazioni e la resistenza.\nOggigiorno, indipendentemente dalle lavorazioni successive, tutti gli autobloccanti possono essere riconducibili a queste due grandi categorie con pregi e difetti per entrambe. Infatti i masseli monostrato continuano ad essere i pi\u00f9 resistenti alle sollecitazioni da carichi di punta (passaggio di carichi pesanti il cui peso viene scaricato in modo concentrato in corrispondenza delle ruote) presentando per\u00f2 una superficie meno uniforme e la difficolt\u00e0 di essere colorati con colori accesi o molto sfumati\nI secondi invece si presentano molto pi\u00f9 gradevoli a livello estetico con centinaia di colorazioni e di sfumature possibili, sono pi\u00f9 resistenti al sale e ai cicli di gelo e disgelo (assorbendo meno acqua a causa di una maggiore \"chiusura\" a livello granulometrico dell'impasto e dell'inserimento del quarzo) ma continuano ad essere pi\u00f9 delicati in fase di posa (si consiglia infatti al posatore l'uso di un apposito tappetino sotto la piastra utilizzata per battere l'autobloccante) e non sono cos\u00ec rari casi di distacchi parziali dello strato superficiale derivanti per lo pi\u00f9 ad impurit\u00e0 presenti nell'impasto cementizio difficili se non impossibili da evitare completamente in fase di produzione.\nAutobloccanti anticati.\nL'autobloccante anticato pur mantenendo le stesse caratteristiche tecniche di quello standard, presenta una serie di irregolarit\u00e0 e smussature che gli conferiscono un aspetto \"vissuto\". Questo particolare \"effetto antico\", viene ottenuto mediante un processo di post-lavorazione che non intacca ne deteriora le propriet\u00e0 dell'autobloccante. Proprio per questo motivo molti produttori, sono soliti realizzare - dello stesso modello di autobloccante - una versione standard e una anticata.\nA causa della mancanza di \"spigoli vivi\", di una pi\u00f9 o meno marcata irregolarit\u00e0 nel profilo e di una discreta modularit\u00e0 compositiva, gli autobloccanti anticati vengono spesso impiegati come alternativa economica alla pietra nella pavimentazione di parcheggi e zone pedonali anche in contesti di pregio."}
{"id": "284165", "revid": "486946", "url": "https://it.wikipedia.org/wiki?curid=284165", "title": "RFID", "text": ""}
{"id": "284168", "revid": "121958509", "url": "https://it.wikipedia.org/wiki?curid=284168", "title": "Parapetto", "text": "In un edificio il parapetto (o balaustra) \u00e8 un elemento di protezione, che serve ad evitare la caduta nel vuoto di persone o di oggetti da un balcone o terrazza e in ogni luogo dove si presentino dislivelli tra diversi piani.\nTipi di parapetto.\nI parapetti possono essere classificati secondo vari tipi:\nBalaustrate di pietra naturale e artificiale.\nLe balaustrate, dette anche balaustre, sono costituite da elementi denominati balaustri aventi la forma di colonne, poggianti su uno zoccolo e collegati in alto da un elemento orizzontale detto cimasa.\nA partire dal Quattrocento le balaustre sono state impiegate in importanti opere di architettura, come sul porticato della Basilica di San Pietro in Vaticano a Roma.\nEsse, in epoche successive, hanno assunto anche una funzione decorativa.\nPer la realizzazione delle balaustrate sono stati usati per lungo tempo il marmo e la pietra, poi sostituiti dai manufatti di cemento perch\u00e9 sono pi\u00f9 veloci da creare. Infatti il cemento viene solamente gettato in apposite forme, con disegni e dimensioni standardizzati (\"pietra artificiale\").\nQuesta tecnica ha permesso di abbattere i costi di produzione in pietra, ma ha accorciato notevolmente la durata del prodotto.\nL'armatura, in acciaio, infatti, ha dilatazioni termiche differenti rispetto al calcestruzzo; inoltre, la forma stilizzata degli elementi non permette di rispettare il copriferro (spessore minimo di calcestruzzo, tra acciaio ed aria esterna).\nL'armatura, inoltre, venendo a contatto con l'umidit\u00e0 dell'aria, si ossida ed aumenta di volume, rompendo a pressione la balaustra.\nQuesto fenomeno \u00e8 ancora pi\u00f9 evidente in prossimit\u00e0 del mare, ove l'elettrolisi aumenta considerevolmente per la presenza di sali.\nEsistono aziende in grado di confezionare balaustre in calcestruzzo non armato, grazie alla tecnologia di compattazione e vibrazione utilizzata durante la loro fabbricazione. Il calcestruzzo utilizzato \u00e8 oltremodo resistente, in quanto il rapporto acqua-cemento non supera il valore 0,25 (impasto terra umida).\nLa forte compressione permette di sformare degli elementi che risultano molto simili a quelli realizzati in pietra esistenti in commercio.\nParapetti di muratura o di calcestruzzo armato.\nI parapetti di muratura sono costituiti da mattoni intonacati o lasciati in vista; questi sono completati da una copertina, elemento superficiale destinato a proteggere dalla pioggia, ed eventualmente da un corrimano.\nI parapetti di calcestruzzo armato sono realizzati in continuit\u00e0 con la struttura della casa; sono lasciati con il getto a vista e a volte possono anche avere una funzione portante sotto forma di travi parapetto.\nQueste due tipologie di parapetti possono essere traforati o pieni.\nI parapetti pieni, semplici da costruire, devono essere integrati con dispositivi per fare fuoriuscire l'acqua piovana e nel caso di terrazzi con sistemi di impermeabilizzazione. Per\u00f2 limitano la vista verso l'esterno soprattutto per i portatori di handicap.\nI parapetti traforati possono essere realizzati in due modi:\nUn tipo particolare di protezione pu\u00f2 essere realizzato mediante fioriere per piante ornamentali completate da un corrimano.\nLe ringhiere.\nLa ringhiera \u00e8 un tipo di parapetto costituito da montanti metallici verticali che sorreggono elementi di chiusura, conclusi superiormente da un corrimano.\nNella loro forma attuale le ringhiere costituiscono l'evoluzione delle soluzioni tipiche applicate negli edifici popolari (le case a ringhiera o a ballatoio) dell'inizio del Novecento.\nI montanti sono normalmente fissati in corrispondenza della sezione frontale del balcone, saldandoli all'armatura metallica. Ci sono anche altri modi per fissare i montanti:\nRinghiere di forme particolari.\nA seconda della posizione che occupano, le ringhiere possono assumere conformazioni particolari.\nI montanti alcune volte sono formati da elementi continui per tutta l'altezza dell'edificio e spesso assume funzioni decorative; per progettarli bisogna tenere conto degli effetti della dilatazione che subiscono per le escursioni termiche.\nSe i balconi non fuoriescono rispetto alla facciata, detti logge, la ringhiera pu\u00f2 comprendere una traversa superiore (funzione di corrimano) e una inferiore, chiuse con gli elementi adatti.\nSi possono trovare anche i parapetti misti, realizzati con parti piene e ringhiere o elementi vetrati.\nParapetti di legno.\nL'uso dei parapetti in legno non \u00e8 solo limitato agli edifici rustici, ma soprattutto nelle zone alpine ancora la scelta primaria, e agli arredi d'interni; essi derivano dalle costruzioni rurali tradizionali e riprendono in parte i disegni delle balaustrate in pietra.\nSimbologia.\nLa balaustra come simbolo viene utilizzato anche nella Massoneria, a ricordo di quella posta all'interno del Tempio di Salomone, per indicare e delineare il limite dello spazio sacro. Ancora oggi nei Templi Massonici delimita l'Oriente, cio\u00e8 la parte elevata ove siede il Maestro Venerabile.\nCaratteristiche dei parapetti per evitare situazioni di pericolo.\nAl fine di garantire l'incolumit\u00e0 delle persone, la normativa italiana prevede quanto indicato di seguito."}
{"id": "284170", "revid": "399", "url": "https://it.wikipedia.org/wiki?curid=284170", "title": "Broadband", "text": ""}
{"id": "284172", "revid": "1754196", "url": "https://it.wikipedia.org/wiki?curid=284172", "title": "Silhouette (disambigua)", "text": ""}
{"id": "284174", "revid": "95738682", "url": "https://it.wikipedia.org/wiki?curid=284174", "title": "Presunzione di conoscenza della legge", "text": "La presunzione di conoscenza della legge \u00e8 un principio di diritto, sintetizzato nel brocardo \"Ignorantia legis non excusat\", secondo il quale nessuno pu\u00f2 addurre a propria scusa l'ignoranza o l'errore che ricade su una norma che si assume sia stata da lui violata; il fatto che tale ignoranza sia effettiva o solo accampata a propria discolpa non ha alcun rilievo. Si tratta, infatti di una presunzione assoluta, nessuno \u00e8 pertanto ammesso a fornire la prova della mancata conoscenza della legge.\nNell'ordinamento italiano \u00e8 testualmente disposto dall'art. 5 del Codice penale, il cui rigore \u00e8 peraltro stato mitigato nel 1988 da una sentenza della Corte costituzionale, nel senso di giustificare l'ignoranza della norma penale in quei casi (meno rari di quanto si vorrebbe), in cui abbia il carattere dell'inevitabilit\u00e0, determinata da eccessiva complessit\u00e0 e/o contraddittoriet\u00e0 della normativa.\nNell'ordinamento italiano.\nNel Codice penale italiano il principio \u00e8 codificato all'articolo 5, integrato da una storica sentenza additiva della Corte Costituzionale () che ne ha dichiarato l'illegittimit\u00e0 costituzionale nella parte in cui non era prevista la scusabilit\u00e0 della cosiddetta \"ignoranza inevitabile\". \u00abIl nuovo testo dell'art. 5 c.p., derivante dalla parziale incostituzionalit\u00e0 dello stesso\u00bb, ha dunque sancito la Corte Costituzionale nella citata pronuncia, \u00abrisulta cos\u00ec formulato: \u201cL'ignoranza della legge penale non scusa tranne che si tratti d'ignoranza inevitabile\u201d\u00bb.\nVa detto, poi, che una in nota pronuncia della Corte di Cassazione in materia di errore, la sentenza n. 5361/1984, \u00e8 stato individuato un principio per il quale \"l'errore nell'interpretazione della legge possa essere considerato, eccezionalmente, scusabile solo se riconducibile ad una oggettiva oscurit\u00e0 (attestata, eventualmente, da persistenti contrasti interpretativi) della norma violata\". La combinazione dei principi di queste sentenze apre la strada ad una riconsiderazione dell'assolutezza della presunzione di conoscenza in presenza di elementi oggettivamente influenti sulla pienezza e sulla correttezza della comprensione della legge; ci\u00f2 anche in considerazione della proliferazione di normazioni tecnico-specialistiche, la cui corretta interpretazione (elemento della conoscenza piena) \u00e8 per ragioni fattuali riservata ad alcuni soggetti, ma non certo alla generalit\u00e0 dei cittadini. Le esigue aperture sono per ora solo limitate ad una rigorosamente selezionata categoria di ragioni di eccezionalit\u00e0.\nLa tendenza dottrinale, cui sembra perci\u00f2 fornire qualche segnale di labile accostamento anche la giurisprudenza specifica, parrebbe volgere con decisione alla limitazione del criterio imperativistico, che intende l'obbligo come assoluto, adagiandosi sul pi\u00f9 equitativo concetto dell'obbligo di ordinaria diligenza nell'acquisizione di dati di conoscenza relativi alle attivit\u00e0 che si intendono esercitare."}
{"id": "284181", "revid": "125710903", "url": "https://it.wikipedia.org/wiki?curid=284181", "title": "Helmut Newton", "text": "Biografia.\nNato a Berlino nel quartiere di Sch\u00f6neberg da una famiglia ebrea, figlio di Klara \"Claire\" Marquis and Max Neust\u00e4dter che erano proprietari di una fabbrica di bottoni, cresciuto nella buona borghesia berlinese degli anni venti-trenta, frequenta il Heinrich von Treitschke Realgymnasium e la Scuola Americana a Berlino. Interessato alla fotografia fin da piccolo gi\u00e0 a 12 anni acquista la sua prima macchina fotografica, e dal 1936 inizia a lavorare con la fotografa tedesca Elsie Neulander Simon, conosciuta come Yva. A seguito delle leggi razziali naziste lascia la Germania nel 1938 imbarcandosi a Trieste sul piroscafo \"Il Conte Rosso\" e si rifugia a Singapore, lavorando come fotografo per il \"Singapore\" \"Straits Times\".\nIn seguito venne internato dalle autorit\u00e0 britanniche di Singapore e venne espulso in Australia con la RMS Queen Mary. Arriv\u00f2 a Sydney il 27 novembre 1940 e venne portato al campo d'internamento di Tatura (Victoria) dove rimase fino al 1942 dopo aver lavorato brevemente come raccoglitore di frutta. Nell'aprile del 1942 entr\u00f2 nell'esercito australiano dove si occup\u00f2 di guidare camion dell'esercito. Nel 1945 cambi\u00f2 il suo cognome da Neust\u00e4dter a Newton, che \u00e8 la quasi esatta traduzione in inglese del suo cognome tedesco.\nIl 13 maggio 1948 sposa l'attrice australiana June Browne nota come fotografa con lo pseudonimo di \"Alice Springs\" (dal nome dell'omonima citt\u00e0 australiana). Dopo la guerra lavora come fotografo freelance producendo scatti di moda e lavorando con riviste come \"Playboy\". Dalla fine degli anni cinquanta in poi si concentra sulla fotografia di moda. Si stabilisce a Parigi nel 1961 e intraprende una carriera come fotografo di moda professionista. I suoi scatti appaiono su varie riviste tra cui i magazine di moda \"Vogue\", \"L'Uomo Vogue\", \"Harper's Bazaar\", \"Elle\", \"GQ\", \"Vanity Fair\", \"Max\" e \"Marie Claire\". Il suo particolare stile \u00e8 caratterizzato dall'erotismo patinato, a volte con tratti sado-masochistici e feticistici.\nUn attacco di cuore nel 1970 rallenta la sua produzione ma aumenta la sua fama, in particolare con la serie \"Big Nudes\" del 1980 che segna la vetta del suo stile erotico-urbano, sostenuto con un'eccellente tecnica fotografica. Crea inoltre molti ritratti e altri studi fotografici e incomincia a lavorare per \"Chanel\", \"Gianni Versace\", \"Blumarine\", \"Yves Saint Laurent\", \"Louis Vuitton\", \"Borbonese\" e \"Dolce &amp; Gabbana\". Nel 1984 insieme a Peter Max realizza il video dei Missing Persons \"Surrender your Heart\". Nell'ottobre 2003 dona una collezione di foto alla fondazione Preu\u00dfischer Kulturbesitz a Berlino. \u00c8 attualmente esposta al Museo della Fotografia (Museum f\u00fcr Fotografie) vicino alla Bahnhof Zoologischer Garten, la stazione ferroviaria dello zoo di Berlino nel quartiere di Charlottenburg.\nSuccessivamente vive a Monte Carlo e Los Angeles. Muore in seguito a un incidente stradale\u00a0- avvenuto a West Hollywood quando il suo SUV Cadillac SRX si schianta su un muro del famoso Chateau Marmont (hotel sul Sunset Boulevard che era stato per anni la sua residenza quando abitava nella California del Sud) - al Cedars-Sinai Medical Center. Le sue spoglie sono state poste a Berlino nell'area ebraica del Cimitero di Friedenau e la sua tomba \u00e8 collocata a qualche metro da quella di Marlene Dietrich."}
{"id": "284182", "revid": "767487", "url": "https://it.wikipedia.org/wiki?curid=284182", "title": "Scent of a Woman - Profumo di donna", "text": "Scent of a Woman - Profumo di donna (\"Scent of a Woman\") \u00e8 un film del 1992 diretto da Martin Brest, con protagonista Al Pacino. \u00c8 il remake dell'omonimo film \"Profumo di donna\" del 1974, diretto da Dino Risi e interpretato da Vittorio Gassman, tratto dal romanzo \"Il buio e il miele\" di Giovanni Arpino del 1969.\nTrama.\nCharlie Simms \u00e8 studente presso una prestigiosa scuola del New England e, al contrario della maggior parte dei suoi compagni, non proviene da una famiglia agiata. Per pagarsi il viaggio in aereo che gli consenta di tornare dalla famiglia per Natale, Charlie accetta un lavoro temporaneo durante il \"week-end\" della festa del ringraziamento : fare da accompagnatore a Frank Slade, un tenente colonnello in pensione, cieco e dal carattere scorbutico, nonch\u00e9 dedito al bere.\nCharlie e George Willis Jr., un altro studente, assistono alla preparazione di uno scherzo che viene perpetrato ai danni del preside della scuola, Mr. Trask; questi apre un'inchiesta e mette sotto pressione i due testimoni affinch\u00e9 rivelino i nomi dei colpevoli. Di pi\u00f9, Trask minaccia Charlie di togliergli la borsa di studio per Harvard, mentre l'altro studente ha poco da temere, essendo suo padre uno dei finanziatori della scuola.\nDurante i giorni di festa, il giovane, tormentato da questa situazione, trascorre il proprio tempo con il colonnello Slade, che lo trascina a sorpresa a New York, al Waldorf-Astoria Hotel, rivelandosi un uomo dalla personalit\u00e0 poliedrica: a tratti irascibile e spigoloso, in altri momenti ironico e autoironico, in altri ancora irresistibile seduttore di donne, per le quali ha una innata passione.\nIl giorno del Ringraziamento, i due si recano a casa del fratello maggiore del colonnello: Frank impressiona i commensali con aneddoti sconci. Il giorno seguente, per combattere l'insolito abbattimento morale di Slade, Charles lo porta a fare un giro su una Ferrari Mondial T Cabriolet, sua altra grande passione.\nNello stesso pomeriggio, in un eroico atto di coraggio, il ragazzo lo salva da un tentato suicidio. A questo punto, tra i due si sviluppa una sorta di \"rapporto padre-figlio\". Il giovane racconta dei suoi problemi a scuola, ma il colonnello rimane evasivo in fatto di consigli, in quanto ha gi\u00e0 scoperto che Charles non intende svelare il nome dei colpevoli, non cedendo al ricatto del preside.\nTerminato il rocambolesco week-end, l'intera Baird School viene convocata in assemblea da Trask, per discutere gli ultimi avvenimenti. A sorpresa appare il colonnello in difesa di Charlie \"in loco parentis\", il quale, durante un memorabile intervento, accusa la Baird School di preparare \"leader\" disonesti, se qualcuno ha potuto sperare di corrompere il giovane Charles assicurandogli un futuro.\nA questo punto, la commissione di disciplina studenti-docenti scagiona Charles da ogni responsabilit\u00e0 nella vicenda e un umiliato preside Trask ne prende atto, mentre il colonnello Slade torna a casa della nipote.\nProduzione.\nRiprese.\n\"Scent of a Woman\" \u00e8 stato girato principalmente nello stato di New York, in particolare a Brooklyn, DUMBO, Long Island, Manhattan e New York, con alcune scene e scatti realizzati nel New Jersey tra dicembre 1991 e aprile 1992. Le riprese all'interno della scuola sono state girate all'Universit\u00e0 di Princeton e alla Ethical Culture Fieldston School di New York, quelle esterne alla Emma Willard School di Troy. Alcune riprese sono state effettuate all'Aeroporto Internazionale di Newark-Liberty. Molte scene sono state girate all'hotel di lusso Waldorf-Astoria di New York e per non ostacolare le normali attivit\u00e0 dell'hotel, le riprese hanno avuto luogo di notte.\nIl regista Martin Brest, ha giudicato la sua esperienza con Al Pacino con questa frase: \u00abCi sono pochi attori tramite i quali Dio si esprime, e Al Pacino \u00e8 uno di questi.\u00bb\nPaul Pellicoro, coreografo, ha giudicato Al Pacino come un vero artista disciplinato, con una sorprendente predisposizione al ballo del tango.\nDistribuzione.\nIl film \u00e8 uscito negli Stati Uniti il 23 dicembre 1992 in una distribuzione limitata, per poi uscire in ampia distribuzione l'8 gennaio 1993; mentre in Italia, il 26 febbraio successivo.\nAccoglienza.\nIl film ha ricevuto commenti molto positivi da parte della critica. Il film \u00e8 stato infatti premiato agli Oscar cos\u00ec come ai Golden Globe dove \u00e8 stata lodata in particolar modo l'interpretazione di Pacino. Il film \u00e8 stato anche un successo al botteghino, incassando circa 63 milioni di dollari negli Stati Uniti e 71 milioni di dollari all'estero, per un totale di circa 134 milioni di dollari in tutto il mondo, a fronte di un budget di 31 milioni di dollari.\nColonna sonora.\nIl tema musicale ricorrente nel film (la seconda parte del tango, la prima parte della musica durante la sequenza del giro in Ferrari e la musica finale) \u00e8 un brano tratto da \"Luci della citt\u00e0\" di Charlie Chaplin, intitolato \"La violetera\" e composto da Jos\u00e9 Padilla; anche nel film di Chaplin la protagonista \u00e8 cieca. Nella scena di tango, il titolo dello stesso \u00e8 \"Por una cabeza\" (\"Per un'incollatura\"), canzone del 1935 di Carlos Gardel. Si tratta della corsa di un cavallo paragonato alla corsa della vita e all'amore per una donna."}
{"id": "284188", "revid": "2039709", "url": "https://it.wikipedia.org/wiki?curid=284188", "title": "PIC (microcontrollore)", "text": "PIC \u00e8 una famiglia di circuiti integrati a semiconduttore con funzioni di microcontrollore prodotto dalla Microchip Technology. Il termine PIC non \u00e8 usato come un acronimo: il suo nome aziendale \u00e8 \"PICmicro\". Anche se generalmente sta per \"Programmable Interface Controller\", il suo primo produttore (la \"General Instrument\") usava l'acronimo per \"Programmable Intelligent Computer\".Inizialmente sviluppato nel 1975, \u00e8 in grado di svolgere un set di istruzioni ridotto (RISC): la versione pi\u00f9 piccola ha 33 istruzioni assembly. I dispositivo programmatore ufficiale per i microcontrollori PIC \u00e8 il Pickit.\nAd oggi, sono disponibili microcontroller PIC a 8 bit (serie PIC10, PIC12, PIC16 e PIC18), a 16 bit (serie PIC24 e dsPIC) e a 32 bit (PIC32), quest'ultimi di architettura radicalmente diversa, poich\u00e9 basati su un core MIPS32 M4K.\nVersioni a 8 bit.\nNell'arco del tempo, ne \u00e8 stata resa disponibile una ampia variet\u00e0 di versioni dei PIC a 8 bit, diverse per tecnologia costruttiva, forma fisica (numero di piedini), quantit\u00e0 o tipo di memoria, oltre alle funzioni di ingresso e uscita.\nPer quanto riguarda la memoria di programma, ne esistono versioni con programma su ROM mascherata, quindi non riprogrammabili, versioni CMOS programmabili una sola volta OTP, versioni EPROM con finestra per cancellazione tramite raggi UV e versioni con memoria flash.\nLe versioni CMOS hanno all'interno del nome del componente una \"C\" (es. PIC16C505), le versioni ROM hanno \"CR\" (es. PIC16CR57A) e le versioni flash hanno una \"F\" (es. PIC18F452). Si noti che la serie C \u00e8 ormai obsoleta, per cui le versioni pi\u00f9 usate sono quelle con memoria di tipo FLASH, che si possono programmare tantissime volte in breve tempo per mezzo di un programmatore ICSP (In-Circuit Serial Programming).Il PIC pi\u00f9 conosciuto \u00e8 il PIC16F84: ormai \u00e8 stato soppiantato dal pi\u00f9 completo PIC16F88, con il quale \u00e8 quasi completamente compatibile (occorre solo cambiare l'inizializzazione delle periferiche e ricompilare il codice per la corretta mappatura dei registri). Il 16F88 al suo interno ospita numerose periferiche come l'USART, 3 temporizzatori, 2 comparatori e un A/D a 7 canali. Ha anche un oscillatore interno e quindi le porte OSC1 e OSC2 possono essere usate come ingressi o uscite (RA6, RA7); la porta di reset/programmazione (MCLR), se non serve pu\u00f2 essere utilizzata come ingresso generico (RA5), ma non come uscita. Inoltre si pu\u00f2 leggere e scrivere la memoria di programma (e non solo la EEPROM dati) direttamente da codice.\nCon la stessa piedinatura del 16F84, oltre al gi\u00e0 citato 88 (e 87, uguale all'88 ma senza A/D), ci sono i 627/628/648A, 716 e 818/819. Esistono poi altre versioni simili, ma con maggiori piedini di ingresso e di uscita (ad esempio le versioni 16F876 e 16F877). Quest'ultima serie garantisce un set di periferiche molto pi\u00f9 esteso, consumi minori e soprattutto costi minori. Il diretto equivalente del 16F84 \u00e8 il 18F1220, che comprende anche una USART, una MSSP, ingressi analogici ed altro.\nLa serie speciale 18FJ, non disponendo di EEPROM a bordo, \u00e8 la serie pi\u00f9 economica prodotta da Microchip. Utilizzando infatti microcontrollori con pi\u00f9 memoria di programma rispetto a quanta effettivamente necessaria, \u00e8 possibile scrivere su quest'ultima riservandosi una zona ad uso simil-EEPROM.\nVi sono poi microcontroller PIC che spiccano per l'impiego in una specifica applicazione: ad esempio, i 16F1455 e i 18F2550 hanno supporto hardware allo stack USB 2.0, cos\u00ec come i PIC18F67J60 integrano un controller Ethernet mentre i 16F1933 sono spesso utilizzati nel controllo di display fino a 60 segmenti grazie ad un driver integrato.\nLe serie pi\u00f9 recenti, le cosiddette \"Enhanced\" e \"Enhanced Mid-Range\" (12F1xxx, 16F1xxx, 18F1xxx) aumentano ancor di pi\u00f9 il numero di periferiche a disposizione: il PIC 16F1769, ad esempio, aggiunge DAC, celle logiche programmabili, amplificatori operazionali integrati sul DIE, rivelatori di zero-crossing e capacit\u00e0 di erogare maggior corrente sugli I/O, tutto al fine di ridurre il part count e quindi il costo totale del progetto.\nIstruzioni.\nIl set di istruzioni del PIC ne comprende 33 nelle versioni di bassa potenza e fino a 77 in quelli con prestazioni pi\u00f9 elevate.\nPer essere eseguita, ogni istruzione impiega 4 cicli di clock, tranne le istruzioni che comportano un salto all'interno della memoria (GOTO, CALL, RETLW), che impiegano 8 cicli; nelle versioni recenti vi sono altre istruzioni che impiegano 8 cicli, come quelle di trasferimento di dati tra memoria e memoria (MOVFF).\nArchitettura interna.\nL'architettura \u00e8 di tipo Harvard a bus separati; i bus dati e controllo sono a 8 bit, mentre le istruzioni hanno un formato a 12, 14, 16 o 32 bit.\nNelle ultime versioni \u00e8 stata implementata un'architettura a 16 bit o 32 bit. Esiste anche il bus dello \"stack\" a partire da 9 bit in su.\nMemorie.\nA causa dell'architettura RISC, dove nell'istruzione oltre al significato \u00e8 compreso anche l'indirizzo di memorizzazione o di salto, la memoria viene segmentata. Per cambiare segmento in uso occorre agire su appositi registri, fatto che complica la programmazione dei PIC tramite linguaggio assembly, ma non quella con linguaggi di alto livello.\nRAM.\nLa RAM ha una larghezza di 8 bit e una profondit\u00e0 che varia da pochi byte (25 nei PIC16C5x) fino a qualche kilobyte.\nDi programma.\nLa larghezza della parola di programma varia da 12 bit (ad esempio, nel PIC16C54) a 14 bit (ad esempio, nel PIC16F628) a 16 bit (ad esempio, nel PIC18F4520). La sua profondit\u00e0 varia da 512 byte a 128 kibibyte (KiB).\nStack.\nLo stack \u00e8 un tipo di memoria, separata da quella principale, caratterizzata da un particolare metodo di accesso (LIFO). \u00c8 dotato di un suo bus la cui profondit\u00e0 va da 2 posizioni a 8 posizioni e giunge alle 31 nei PIC della serie 18. La sua larghezza parte da 9 bit.\nEEPROM.\nNelle versioni con memoria flash pu\u00f2 essere presente una memoria interna di tipo EEPROM accessibile come se fosse una periferica per potervi memorizzare dei dati che, se non esplicitamente cancellati, si conservano per almeno 40 anni. La sua capienza varia da 64 a 1024 byte.\nPeriferiche.\nLa presenza di periferiche a bordo del chip \u00e8 uno degli aspetti che fanno la differenza tra un microprocessore ed un microcontrollore. Nei PIC si parte da dei semplici I/O digitali per arrivare a funzioni complesse passando attraverso una notevole variet\u00e0 di altre funzioni.\nI/O paralleli.\nLa funzione di ingresso e uscita di dati digitali \u00e8 stata la prima funzione implementata. Nei PIC \u00e8 divisa in porte da 8 o meno bit ognuna. \u00c8 possibile programmare ogni bit come ingresso o come uscita singolarmente.\nIn alcuni casi \u00e8 possibile attivare dei resistori interni (weak pull-up) per facilitare il collegamento con pulsanti ed interruttori.\nI PIC pi\u00f9 recenti dispongono inoltre di celle logiche programmabili alla stregua di un CPLD di dimensioni ridotte.\nI/O seriali.\nPu\u00f2 essere presente una grande variet\u00e0 di porte seriali: I\u00b2C, USART, SPI, CAN/LIN, USB ed Ethernet.\nI/O analogici.\nVi sono PIC con comparatori, ADC, DAC, generatori di rampa (PRG), rivelatori di zero-crossing (ZCD), generatori di forma d'onda complementare (CWG/COG), amplificatori operazionali integrati e altro ancora.\nPWM.\nVi possono essere multipli canali PWM solitamente a 10 o 12 bit.\nTimer.\nSu tutte le versioni \u00e8 implementato almeno un temporizzatore da 8 bit. Si arriva fino a 5 temporizzatori con larghezze a 8 o 16 bit. Su tutte \u00e8 inoltre implementato un temporizzatore speciale chiamato WDT (Watch Dog Timer), che serve (se utilizzato) a far ripartire il microcontrollore in caso di blocco del programma.\nIl timer funziona in base alla frequenza di lavoro del PIC e/o pu\u00f2 utilizzarne, tramite un apposito piedino, una diversa da quella di lavoro tramite un oscillatore esterno.\nAd ogni timer, inoltre, pu\u00f2 essere associato un divisore di frequenza integrato chiamato PRESCALER, che divide la frequenza di lavoro di: 2, 4, 8, 16, 32, 64, 128, 256 volte.\nParticolarit\u00e0 dell'architettura.\nLa RAM \u00e8 trattata totalmente come fosse un registro ed ogni suo membro \u00e8 chiamato \"file register\" o pi\u00f9 semplicemente \"file\".\nNon esiste un accumulatore vero e proprio ma un registro chiamato W (Working register) e i risultati di tutte le operazioni logico aritmetiche possono essere messi indifferentemente nel file operando o in W.\nCompilatori con linguaggi evoluti.\nI PIC vengono programmati generalmente in C o in Assembly, quest'ultimo comune soprattutto con i PIC di vecchia generazione o, pi\u00f9 in generale, con versioni aventi una ridotta memoria o profondit\u00e0 di stack.\nMicrochip offre compilatori ufficiali per entrambi i linguaggi: MPASM, XC8, XC16, XC32, integrati con l'IDE MPLAB X. L'ambiente di sviluppo, i compilatori e i driver dei programmatori sono oggi disponibili per Windows, MacOS e Linux.\nIn ogni caso, PIC ha una lunga tradizione di compilatori di terze parti sia per il C (MikroElektronica, CCS) sia per linguaggi meno \"canonici\" dal punto di vista della programmazione embedded, quali BASIC o Pascal.\nEsistono anche compilatori open source: SDCC e Jal, oltre allo stesso XC32 di Microchip."}
{"id": "284189", "revid": "8489", "url": "https://it.wikipedia.org/wiki?curid=284189", "title": "Machina 2", "text": ""}
{"id": "284190", "revid": "9447", "url": "https://it.wikipedia.org/wiki?curid=284190", "title": "Campo magnetico terrestre", "text": ""}
{"id": "284191", "revid": "767487", "url": "https://it.wikipedia.org/wiki?curid=284191", "title": "San Quentin (film 1937)", "text": "San Quentin \u00e8 un film del 1937 diretto da Lloyd Bacon, con Humphrey Bogart."}
{"id": "284193", "revid": "124888633", "url": "https://it.wikipedia.org/wiki?curid=284193", "title": "Jakutsk", "text": "Jakutsk (in russo \u042f\u043a\u0443\u0442\u0441\u043a, in jakuto \u0414\u044c\u043e\u043a\u0443\u0443\u0441\u043a\u0430\u0439, \"D'okuuskaj\") \u00e8 una citt\u00e0 della Russia situata nel nord-est della Siberia. \u00c8 il capoluogo della Sacha-Jacuzia ed \u00e8 il maggiore porto sul fiume Lena con 322 999 abitanti (2020).\nStoria.\nJakutsk fu fondata nel 1632 sulla riva destra del fiume Lena da truppe cosacche comandate dall'esploratore P\u00ebtr Ivanovi\u010d Beketov. Successivamente venne costruito un forte per consentire di riscuotere la Yasaq, la tassa imposta ai popoli indigeni dallo Zar russo. In questo caso le popolazioni sottoposte a tale tributo furono gli Jakuti, gli Eveni e gli Evenchi. Si svilupp\u00f2 soprattutto nella seconda met\u00e0 dell'Ottocento grazie alle miniere d'oro e carbone della zona e poi, sotto il governo comunista, attraverso lo sfruttamento di manodopera condannata ai lavori forzati e proveniente dai gulag.\nGeografia fisica.\nClima.\nIl clima \u00e8 continentale freddo, con inverni rigidissimi ed estati tiepide e umide; la citt\u00e0 \u00e8 relativamente poco distante dalle famose localit\u00e0 pi\u00f9 fredde del mondo abitato (Verchojansk, Ust' Nera, Ojmjakon). Con riferimento alla citt\u00e0, la temperatura minima assoluta \u00e8 stata toccata nel febbraio del 1891, quando si registr\u00f2 un valore di \u221264,4 \u00b0C.\nCultura.\nLa citt\u00e0 \u00e8 sede di una universit\u00e0, di un museo e di una stazione meteorologica per lo studio del clima locale.\nInfrastrutture e trasporti.\nDalla citt\u00e0 parte la strada federale A360 Lena il cui itinerario verso est la congiunge, attraverso anche la strada delle Ossa all'oceano Pacifico a Magadan.\nAeroporti.\nLa citt\u00e0 \u00e8 servita dall'aeroporto di Jakutsk. L'aeroporto \u00e8 la base tecnica e l'hub principale delle compagnie aeree russe Polar Airlines e Jakutavia."}
{"id": "284198", "revid": "105826", "url": "https://it.wikipedia.org/wiki?curid=284198", "title": "Enzo Savorgnan", "text": ""}
{"id": "284200", "revid": "120780012", "url": "https://it.wikipedia.org/wiki?curid=284200", "title": "Vitale e Agricola", "text": "Vitale e Agricola (III-IV secolo) sono stati due cristiani che subirono il martirio a Bologna e che sono venerati come santi e dalla Chiesa cattolica.\nAgiografia.\nAmbrogio vescovo di Milano nella sua predica \"Exhortatio virginitatis\" tenuta a Firenze nel 393 ci fa sapere che Vitale era schiavo di Agricola e fu condannato al supplizio insieme al suo padrone. Vitale sub\u00ec per primo il martirio. I persecutori, per indurlo a rinnegare la sua fede cristiana, \u00absperimentarono in lui - afferma Ambrogio - ogni genere di tormento, cos\u00ec che nel suo corpo non vi era pi\u00f9 parte alcuna senza ferite\u00bb. Spir\u00f2 invocando il nome di Ges\u00f9.\nCol supplizio di Vitale i carnefici cercarono di impaurire Agricola e indurlo ad abiurare il cristianesimo, ma vista l'inutilit\u00e0 di questo ed altri tentativi, lo crocifissero.\nDa nessuna fonte antica ci \u00e8 stata tramandata l'epoca del loro martirio. Tuttavia alcuni studiosi ritengono probabile che Vitale ed Agricola siano state vittime della persecuzione dell'imperatore Diocleziano (284-305).\nGian Domenico Gordini scrive: \"I loro corpi furono sepolti nel cimitero giudaico, ma \u00e8 ignoto il motivo di questo fatto; erano forse di origine giudaica? Certo la crocifissione di Agricola fa supporre che non fosse cittadino romano, poich\u00e9 per essi la pena capitale era normalmente la decapitazione.\"\nCulto.\nLe reliquie.\nNel 393 i corpi di Vitale ed Agricola furono traslati da Bologna a Milano. I loro feretri furono esposti alla presenza del vescovo felsineo Eustazio, del popolo e di Ambrogio, il quale nel raccontare il fatto scrisse: \"cogliemmo i chiodi del martirio e tanti furono, che convenne dire che pi\u00f9 fossero le ferite che le membra e ne raccogliemmo pure il sangue trionfale e il legno della croce\".\nLa narrazione del martirio di Vitale e Agricola e del ritrovamento dei loro corpi, scritta da un personaggio autorevole come Ambrogio, contribu\u00ec ad aumentare la fama dei due santi e a diffonderne il culto. \nReliquie di Vitale e Agricola da Bologna furono portate a Firenze e poi a Milano da Ambrogio; altre reliquie ottennero Paolino, vescovo di Nola, Vittricio, vescovo di Rouen e Namazio, vescovo di Clermont. (\"La diffusione del loro culto a Ravenna fu opera di Galla Placidia che, nel 409, in occasione di un trasferimento da Milano e Ravenna, port\u00f2 con s\u00e9 reliquie di San Vitale e dei suoi figli Gervasio e Protasio, anch'essi beatificati. A Ravenna, in memoria del santo, fu costruita la Basilica di San Vitale, magnifico tempio in stile bizantino, consacrato sotto l'arcivescovo Massimiano (546-556) (notizia giusta ma la basilica di S. Vitale di Ravenna \u00e8 dedicata al San Vitale di Milano, marito di Santa Valeria e padre dei Santi Gervasio e Protasio, non al San Vitale di Bologna).\"\nSe da un lato il trasferimento di reliquie dei due martiri bolognesi ne accrebbe il culto, dall'altro diede origine allo sdoppiamento delle loro persone, cosa non rara nell'Alto Medioevo ed alla conseguente produzione di narrazioni favolose.\nVitale, a differenza di Agricola, \u00e8 il pi\u00f9 ricordato, ma non come martire di Bologna bens\u00ec come santo del luogo ove sono venerate le sue reliquie. \nA Bologna, ove Vitale aveva subito il martirio, la sua morte, con quella di Agricola, \u00e8 celebrata il 4 novembre, come risulta dal calendario liturgico locale, risalente al IX secolo.\nReliquie di Vitale si trovano anche nella chiesa di San Francesco a Varsavia."}
{"id": "284201", "revid": "287204", "url": "https://it.wikipedia.org/wiki?curid=284201", "title": "Machina", "text": ""}
{"id": "284205", "revid": "767487", "url": "https://it.wikipedia.org/wiki?curid=284205", "title": "Papa Wemba", "text": "Fu uno dei pi\u00f9 influenti compositori della storia della rumba africana, e nella seconda parte della sua lunga carriera si afferm\u00f2 fra gli artisti pi\u00f9 noti del panorama della world music.\nBiografia.\nPapa Wemba si impose sulla scena musicale negli ultimi anni sessanta, nel gruppo musicale Za\u00efko Langa Langa. Nel gruppo militavano anche altri musicisti congolesi poi diventati celebri, tra cui N'Yoka Longo Jossart, Manuaku Pepe Felly, Evoloko Lay Lay, Teddy Sukami, Zamuangana Enock, Mavuela Simeon e Bozi Boziana. Fu proprio Papa Wemba a determinare in gran parte lo stile degli Zaiko Langa Langa nei primi anni settanta, portandolo al successo internazionale con brani come \"Chouchouna\".\nNel 1974 Papa Wemba lasci\u00f2 il gruppo insieme a Evoloko, Mavuela Somo e Bozi Boziana, fondando con loro una nuova big band chiamata Isifi Lokole (\"Isifi\" era inteso come acronimo di \"Institut du Savoir Ideologique pour la Formation des Idoles\"). Il gruppo ebbe un periodo di successo tanto travolgente quanto breve, con il singolo \"Amazone\" come massimo successo.\nNel 1975 Papa Wemba cre\u00f2 un nuovo gruppo ancora con Somo e Boziana e con l'aggiunta di un altro ex-Zaiko Langa Langa, Mbuta Mashakado. La formazione cambi\u00f2 diversi nomi, tra cui Yoka Lokole, \"Kinshasa All-Stars\", \"Lokole Isifi\" e \"Isifi\"), ed ebbe un buon successo dominando le classifiche africane con singoli come \"Matembele Bangui\", \"Lisuma ya Zazu\", \"Mavuela Sala Keba\" e \"Bana Kin\"\nCome Isifi Lokole, Yoka Lokole era una band in cui convivevano troppi artisti di grande fama, e le rivalit\u00e0 interne fra i diversi membri del gruppo ne causarono presto lo scioglimento. Nel 1977 Papa Wemba abbandon\u00f2 Yoka Lokole creando un gruppo di cui era leader indiscusso, Viva la Musica. In questa formazione accolse numerosi musicisti emergenti, fra cui Kisangani Esperant, Jadot le Cambodgien, Pepe Bipoli, Petit Aziza, Rigo Star, Syriana e Bongo Wende. Come le precedenti formazioni di Papa Wemba, anche Viva la Musica ebbe un grandissimo successo commerciale, affermandosi con brani come \"Mere Superieure\", \"Mabele Mokonzi\", \"Bokulaka\" e \"Princesse ya Sinza\".\nNegli anni novanta, quando molti artisti di rumba africana si trasferirono in Europa, Papa Wemba decise di mantenere in vita due gruppi diversi: Viva la Musica a Kinshasa e Viva Tendance a Parigi. Il primo gruppo (che in alcuni momenti fu chiamato anche \"Nouvelle Ecriture\" e \"Nouvel Ecrita\") era pi\u00f9 strettamente legato alla tradizione della rumba/soukous e al mercato africano; il secondo (che fu chiamato anche \"Nouvelle Generation\" e \"La Cour des Grands\") orientato al mercato europeo della world music.\nPapa Wemba mor\u00ec improvvisamente durante un concerto che teneva ad Abidjan, a causa di un attacco cardiaco, il 24 aprile 2016, all'et\u00e0 di 66 anni."}
{"id": "284212", "revid": "787565", "url": "https://it.wikipedia.org/wiki?curid=284212", "title": "Ettore Bastico", "text": "Biografia.\nEttore Bastico entr\u00f2 nell'Accademia Militare di Modena il 14 ottobre 1894; conseguita la nomina a sottotenente, fu assegnato il 30 ottobre 1896 al 3\u00ba Reggimento bersaglieri dove si distinse fin dall'inizio, ed il 21 dicembre 1899 fu promosso tenente nello stesso reggimento. Dopo aver frequentato la Scuola di Guerra ove risult\u00f2 tra i primi in graduatoria, venne promosso capitano a scelta il 3 settembre 1909 e destinato al 2\u00ba Reggimento bersaglieri; lo troviamo in Libia come osservatore dirigibilista, poi dal 20 marzo 1913 nel Corpo di Stato Maggiore. Vi percorse rapidamente i gradi con promozioni sempre a scelta fino a quello di colonnello. Durante la Prima guerra mondiale \u00e8 ufficiale di Stato Maggiore presso 28\u00aa divisione di fanteria.\nNel 1928 divenne generale. Successivamente prese parte alla guerra d'Etiopia e alla guerra civile spagnola, in cui fu capo del contingente dei volontari d'Italia. Nel maggio 1935 assume il comando della 1\u00aa Divisione CC.NN. \"23 marzo\" in Africa Orientale. Pass\u00f2 quindi al comando del terzo Corpo d'Armata operante in Etiopia. Nel 1937 fu inviato a comandare il Corpo truppe volontarie italiane nella guerra civile spagnola. Dopo la vittoria nella battaglia di Santander lascia il comando al gen. Mario Berti e rientra in Italia ove gli viene affidata l'organizzazione della motorizzazione dell'Esercito. Assume il comando dell'Armata del Po (6\u00aa Armata).\nNel 1939 fu nominato Senatore nella XXX legislatura del Regno d'Italia. Amico personale di Benito Mussolini, fu governatore delle Isole italiane dell'Egeo dal 10 dicembre 1940 al 19 luglio 1941, giorno in cui sostitu\u00ec Italo Gariboldi in qualit\u00e0 di governatore della Libia e comandante delle truppe delle dell'Asse. Come Gariboldi aveva insegnato arte militare pubblicando le sue lezioni in un saggio dal titolo \"Evoluzione dell'arte della guerra\".\nIl suo capo di stato maggiore, Gastone Gambara, era amico di Galeazzo Ciano e una sorta di eroe della guerra di Spagna; per questo i maligni vociferavano della \"mafia spagnola\", ossia di un gruppo che aveva sfruttato la guerra per ottenere dei vantaggi personali. L'arrivo dei tedeschi fece perdere a Bastico molto prestigio a causa dei contrasti sulla conduzione della guerra con Erwin Rommel che, pur essendo suo subordinato, fu di fatto la mente delle azioni italo-tedesche.\nRommel ne aveva una pessima opinione, lo giudicava \"difficile, autocratico e violento\" tanto da chiamarlo \"Bombastico\"; inoltre diceva di lui e Gambara che erano delle \"merde\". Nel diario dell'interprete di Rommel, Wilfred Armbruster, questi epiteti furono spesso riportati in particolar modo in occasione della crisi delle fanterie italiane nell'estate del 1942. Tale giudizio di Rommel va letto alla luce degli scontri verbali tra Bastico e lo stesso Rommel; diverbi aspri e duri soprattutto dopo la conquista di Tobruch nel giugno del 1942; Bastico, unitamente al Maresciallo Kesselring, si oppose fermamente ed inutilmente al piano di Rommel d'inseguimento del nemico inglese oltre il confine libico fino a distruggerlo per poi occupare nel pi\u00f9 breve tempo possibile il Cairo.\nInoltre, Bastico ed il Maresciallo Cavallero premevano per l'approvazione del \"Piano Malta\" (\"Esigenza C3\" o Operazione \"Herkules\" nella terminologia tedesca) e enfatizzavano l'importanza di una preventiva e immediata occupazione dell'isola prima di una prosecuzione offensiva in Egitto. Il possesso di tale isola da parte degli inglesi consentiva all'Aviazione ed alla Marina Inglese di bloccare tutte le vie di rifornimento dall'Italia verso il continente africano. Lo stesso Rommel nel libro \"Guerra senza odio\" scrisse \u00abNel periodo dal 6 settembre al 23 ottobre, divamp\u00f2 con grande violenza la guerra dei rifornimenti. Il 23 ottobre l'avevamo definitivamente perduta e i britannici, invece, avevano vinto la loro con molta precedenza su di noi\u00bb.\nDopo la battaglia di El Alamein le forze italo-tedesche furono costrette a ritirarsi continuamente, abbandonando sia la Cirenaica che la Tripolitania (Tripoli cadde il 23 gennaio 1943), e attestandosi in Tunisia; Bastico venne richiamato in patria il 5 febbraio 1943 al momento dello scioglimento ufficiale del Comando Superiore in Libia; il 12 agosto del 1942 (dopo le grandi vittorie di Gazala e Tobruch) era stato nominato Maresciallo d'Italia in parte per controbilanciare la nomina a feldmaresciallo di Rommel. Caustico fu, a tal proposito, il commento di Mussolini: \u00abAnche Bastico sar\u00e0 nominato Maresciallo e dopo di lui altri generali e non escludo anche Navarra, il mio usciere\u00bb.\nDopo il fallimento delle operazioni di guerra in Africa, il 5 febbraio 1943 fu esonerato dal comando e poi nominato governatore generale onorario della Libia. Dopo l'armistizio dell'8 settembre visse a Roma, agendo in clandestinit\u00e0 fino alla liberazione della Capitale. Al termine della seconda guerra mondiale fu collocato in riserva e scrisse delle opere sulla storia militare. Nel 1957 ricevette pure la Gran Croce al merito della Repubblica. Mor\u00ec a Roma il 2 dicembre 1972, all'ospedale militare del Celio."}
{"id": "284223", "revid": "6923", "url": "https://it.wikipedia.org/wiki?curid=284223", "title": "Perejil", "text": "Perejil (nome spagnolo che significa \"prezzemolo\"), Tura (nome berbero) o Leila (\u0644\u064a\u0644\u0629, nome arabo che significa \"notte\", ma probabilmente \u00e8 adattamento da un termine romanzo come \"l'i(s)la\", \"l'isola\") \u00e8 un isolotto disabitato situato nello stretto di Gibilterra (tra l'Oceano Atlantico ed il Mar Mediterraneo), a 200 metri dalla costa marocchina e a circa 8\u00a0km ad ovest della citt\u00e0 spagnola di Ceuta. Il nome locale dell'isola \u00e8 Tura, parola n\u00e9 spagnola n\u00e9 araba, ma, verosimilmente, berbera.\nL'isolotto, che misura 500 metri per 300, \u00e8 salito alla ribalta internazionale nell'estate del 2002 per essere stato al centro di una crisi diplomatica tra Spagna e Marocco relativa alla sovranit\u00e0 sullo stesso.\nStoria.\nLa questione della sovranit\u00e0.\nLa disputa tra Spagna e Marocco per la sovranit\u00e0 su Perejil \u00e8 di antica data e si basa su differenti argomentazioni tra loro discordanti. La Spagna basa le proprie rivendicazioni sul fatto che l'isola le \u00e8 stata ceduta dal Portogallo nel 1581, anche se tale accordo non \u00e8 mai stato redatto nelle forme di un trattato internazionale. Inoltre, perch\u00e9 vi sia un legittimo trasferimento del territorio in base al diritto internazionale occorre che il cedente sia in grado di dimostrare il proprio titolo di sovranit\u00e0, il che nel caso del Portogallo \u00e8 praticamente indimostrabile (in quanto non risulta che i portoghesi occuparono mai l'isola).\nQuanto agli atti di \"effettiva\" sovranit\u00e0 su Perejil, fino al XX secolo la Spagna si \u00e8 limitata a sporadici episodi: la prima presenza fisica documentata risale al 1746, mentre del 1887 \u00e8 il tentativo di erigere un faro. Praticamente nulli invece sono stati gli atti di sovranit\u00e0 compiuti dal Marocco nello stesso periodo, che tuttavia sostiene che l'isolotto fa parte \"da sempre\" del territorio marocchino.\nQuando il trattato di Madrid del 27 novembre 1912 istituisce il protettorato spagnolo sul Marocco settentrionale, l'isola viene occupata militarmente dalla Spagna, anche se nel trattato Perejil non viene menzionata.\nLa situazione si fa complicata a partire dal 7 aprile 1956, quando cessa il protettorato e la Spagna si ritira dal Marocco: mentre il trattato stabilisce che Ceuta e Melilla rimangono sotto sovranit\u00e0 spagnola, ancora una volta non viene fatta menzione di Perejil. La Spagna sostiene oggi di essere stata militarmente presente sull'isola fino al 1960 col beneplacito di Rabat e di aver in seguito condotto ispezioni \"di carattere regolare e continuativo\", mentre il Marocco obietta di avere occupato stabilmente l'isola fino al 1970 e anche in seguito, ogni qual volta \u00e8 stato necessario per monitorare lo stretto.\nAnche in molti atti pi\u00f9 recenti (tra cui lo Statuto di Autonomia di Ceuta) la Spagna ha pi\u00f9 volte omesso di nominare Perejil tra i propri territori africani, a volte per non turbare la sensibilit\u00e0 del vicino marocchino. In questo modo si \u00e8 per\u00f2 consacrata un'incertezza giuridica sul possesso dell'isola che si \u00e8 cristallizzata nel 2002, in quanto limitandosi a rivendicare il ripristino dello \"status quo\" dell'isola la Spagna ne ha implicitamente riconosciuto lo status di terra di nessuno.\nLa crisi diplomatica del 2002.\nNel pomeriggio dell'11 luglio 2002 un gruppo di 13 gendarmi marocchini sbarc\u00f2 sull'isola issando la bandiera del Marocco. Il governo di Rabat dichiar\u00f2 inizialmente che scopo della permanenza dei gendarmi era il monitoraggio dell'emigrazione illegale e del terrorismo nello stretto, ma in seguito alle proteste del governo spagnolo i gendarmi vennero sostituiti da cadetti della marina marocchina, che installarono una base fissa sull'isolotto.\nQuesto fatto aggrav\u00f2 l'incidente diplomatico ed entrambi i paesi riaffermarono il loro diritto di sovranit\u00e0 sull'isolotto; la Spagna ottenne l'appoggio di quasi tutti gli stati membri dell'Unione europea, mentre il Marocco ebbe il supporto ufficiale della Lega araba.\nSeguirono alcuni giorni di grave tensione e intensa attivit\u00e0 diplomatica, finch\u00e9 il governo spagnolo di Jos\u00e9 Mar\u00eda Aznar decise di intervenire militarmente.\nAlle sei di mattina del 17 luglio scatt\u00f2 l'operazione \"Recuperar Soberan\u00eda\" (\"recupero della sovranit\u00e0\"): un contingente elitrasportato di 28 soldati spagnoli appartenenti al \"Grupo de Operaciones Especiales\" (GOE), supportato da ingenti forze aeronavali, atterr\u00f2 a Perejil e prese possesso dell'isola. La guarnigione marocchina, fu poi portata a Ceuta e da l\u00ec condotta alla frontiera col Marocco.\nNel corso dello stesso giorno le truppe speciali furono rimpiazzate da membri della legione spagnola, che rimasero a Perejil fino a che Marocco e Spagna, grazie alla mediazione degli Stati Uniti, non si accordarono a ritornare allo status quo anteriore alla crisi. In seguito al ritiro degli ultimi soldati spagnoli (21 luglio) l'isola \u00e8 adesso, ancora una volta, disabitata.\nL'occupazione da parte del Marocco \u00e8 stata considerata dal governo spagnolo come un tentativo di sondare le acque per quanto riguarda la determinazione della Spagna nel mantenere i propri possedimenti al di l\u00e0 dello stretto. La rapida dimostrazione di forza spagnola per mantenere lo status quo su questa isola \u00e8 una dimostrazione che la Spagna non intende rinunciare alla sovranit\u00e0 sugli altri territori rivendicati dal Marocco, che persegue una politica tesa ad affermare il Grande Marocco (oltre al Sahara Occidentale rivendica anche le enclave di Ceuta e Melilla e le \"plazas de soberan\u00eda\" amministrate queste dalla Spagna)."}
{"id": "284227", "revid": "118549415", "url": "https://it.wikipedia.org/wiki?curid=284227", "title": "Kikkuli", "text": "Maestro di cavalli di origine mitannica (1350 a.C.), fu assoldato da Suppiluliuma, re degli Ittiti con l'incarico di formare un forte reparto di cavalli per carri da guerra. Grazie ai suoi metodi di addestramento straordinariamente efficaci, la cavalleria ittita acquis\u00ec rapidamente una estesa supremazia nell'area medio-orientale.\nNel 1917 sono state ritrovate sei tavolette (circa mille righe) scritte in caratteri cuneiformi. Il ritrovamento \u00e8 stato fatto nella capitale ittita di Hattusha, vicino all'odierno villaggio turco noto un tempo come Bo\u011fazk\u00f6y ed ora chiamato Bo\u011fazkale. Queste tavolette costituiscono il primo trattato equestre a noi pervenuto; l'opera \u00e8 nota con il nome \"Kikkuli-text\" (CTH 284). Dedicate soprattutto all'allenamento del cavallo, l'opera \u00e8 stata tradotta dall'australiana Ann Nyland, studiosa di lingue antiche e appassionata di equitazione. Ann Nyland ha anche attuato il cosiddetto \"Kikkuli experiment\", addestrando 10 cavalli da endurance secondo gli insegnamenti di Kikkuli.\nBibliografia.\n\"The Kikkuli method of Horse training\", Ann Nyland"}
{"id": "284233", "revid": "125579467", "url": "https://it.wikipedia.org/wiki?curid=284233", "title": "Ecdotica", "text": "Lecdotica o critica testuale \u00e8 una branca della filologia comprendente l'attivit\u00e0 di ricerca e studio finalizzata a ricostruire l'integrit\u00e0 di un testo, ovvero a riportarlo il pi\u00f9 vicino possibile alla sua forma originaria, quella voluta dall'autore. Il termine deriva dal greco \"\u00e9kdotos \"(\"edito\"): \"ecdotica\" \u00e8 il termine usato dal filologo francese Henri Quentin (1872-1935). \nLa critica testuale riguarda ogni tipo di testo, da quello letterario a quello musicale. \nTale critica presuppone la conoscenza di altri campi del sapere, alcuni dei quali sono la storia, la letteratura, la lingua e la filosofia soggiacenti al testo. Nel caso di un testo letterario, scopo dell'ecdotica \u00e8 quello di giungere alla pubblicazione del testo stesso, possibilmente nella forma di un'edizione critica.\nStoria.\nNata nel periodo ellenistico con lo scopo del restauro dei testi, la critica testuale si imprezios\u00ec durante l'umanesimo del contributo di varie discipline, da quelle storiche a quelle giuridiche.\nVerso la fine dell'Ottocento, grazie ai progressi della filologia, della tecnica formale e dell'elaborazione di riferimenti e modelli razionali, assurse, ancora pi\u00f9 consapevolmente, alla funzione di storico della tradizione del libro preso in esame.\nFasi.\nAbitualmente, la ecdotica segue le seguenti fasi:"}
{"id": "284234", "revid": "6066", "url": "https://it.wikipedia.org/wiki?curid=284234", "title": "L'Uomo ragno", "text": ""}
{"id": "284235", "revid": "125371080", "url": "https://it.wikipedia.org/wiki?curid=284235", "title": "Machina/The Machines of God", "text": "Machina/The Machines of God \u00e8 il quinto album del gruppo alternative rock statunitense The Smashing Pumpkins, pubblicato nel 2000 dalla Virgin Records.\nIl disco.\n\u00c8 l'ultimo album della band prima della pausa durata fino al 2007 e segna il ritorno del batterista Jimmy Chamberlin nel gruppo. Ideato come concept album basato sulla storia di un gruppo rock in decadenza, ha come temi centrali l'amore e la speranza. Come il suo predecessore \"Adore\", \"Machina\" ha segnato un drastico cambiamento sia di suono che di immagine per la band, ottenendo scarso successo e contribuendo probabilmente al successivo scioglimento e al licenziamento dalla Virgin Records. Dopo l'album precedente influenzato dall'elettronica, \"Machina\" rappresenta un ritorno al suono delle chitarre distorte degli album precedenti, sebbene sintetizzatori e chitarre acustiche siano ampiamente utilizzati. La pubblicazione \u00e8 stata sostenuta da un lungo tour internazionale, con la nuova line-up comprendente Chamberlin e la bassista Melissa Auf der Maur ex Hole, ancor prima della rivelazione dello scioglimento del gruppo.\nPensato come album doppio \u00e8 stato realizzato come album singolo, poich\u00e9 la Virgin Records non era interessata dopo le deludenti vendite di \"Adore\". I brani esclusi sono stati poi pubblicati in \"Machina II/The Friends and Enemies of Modern Music\", realizzato indipendentemente su Internet.\nAl disco \u00e8 allegato un libretto stampato su carta marrone anticata, arricchito dalle illustrazioni dell'artista Vasily Kafanov () ispirate alle canzoni del disco. In fondo al libretto vi \u00e8 l'inizio del racconto \"Glass and the Machines of God\" scritto dal cantante della band Billy Corgan, proseguito, poi, a pi\u00f9 riprese su Internet. La storia parla di una rockstar chiamata \"Zero\", che avendo ascoltato la voce di Dio, cambia nome in \"Glass\" e ribattezza il suo gruppo \"The Machines of God\" e i suoi fans \"Ghost Children\".\nL'album \u00e8 entrato al 3\u00ba posto nella classifica Billboard 200 negli Stati Uniti durante la prima settimana, ma le vendite successive sono calate bruscamente.\nTracce.\nTutti i brani sono di Billy Corgan.\nFormazione.\nHanno partecipato alle registrazioni, secondo le note dell'album:"}
{"id": "284236", "revid": "339392", "url": "https://it.wikipedia.org/wiki?curid=284236", "title": "Meditazione da battaglia", "text": ""}
{"id": "284237", "revid": "125687267", "url": "https://it.wikipedia.org/wiki?curid=284237", "title": "Paul Morphy", "text": "Vita e carriera.\nImpar\u00f2 il gioco dal padre e da uno zio. A 12 anni sfid\u00f2 Johann L\u00f6wenthal e fra lo stupore generale riusc\u00ec a batterlo.\nNel 1857 si tenne a New York il torneo del primo congresso americano di scacchi. Morphy lo vinse con gioco brillantissimo sbaragliando gli avversari James Thompson (3-0-0), Alexander Beaufort Meek (3-0-0), Theodor Lichtenhein (3-1/2-0) e Louis Paulsen (5-1/2-1). Terminato il torneo Morphy affront\u00f2 tutti i giocatori americani dando il vantaggio della mossa e di un pedone. Il solo giocatore che accett\u00f2 la sfida, Charles Stanley, fu sbaragliato.\nNel 1858 Morphy venne in Europa per sfidare l'inglese Howard Staunton, ritenuto allora il pi\u00f9 forte giocatore del mondo. Staunton rifiut\u00f2 l'incontro affermando che non aveva tempo essendo impegnato nella stesura di un libro, molti ritengono che questa in realt\u00e0 fosse solo una scusa per evitare un avversario molto temuto e pericoloso. Morphy sfid\u00f2 allora gli altri pi\u00f9 forti giocatori europei che immancabilmente sconfisse (Johann L\u00f6wenthal, John Owen, Daniel Harrwitz, Samuel Boden, Thomas Barnes).\nIl match pi\u00f9 atteso era indubbiamente quello con Adolf Anderssen, questi infatti nel 1851 aveva sconfitto Howard Staunton ed era ritenuto da alcuni superiore all'inglese. Entrambi i giocatori erano di altissimo livello ma Morphy si dimostr\u00f2 nettamente superiore schiacciando il rivale: vinse 7 partite, pattandone 2 e perdendo solo 2 incontri. Prima di tornare in patria nel 1859 sconfisse a Londra Augustus Mongredien. Quando ripart\u00ec da Liverpool per l'America venne considerato unanimemente come il primo campione del mondo di scacchi (non ufficiale).\nTornato in America ed accolto entusiasticamente, il 25 maggio 1859 venne festeggiato alla Columbia University. In quell'occasione, mise in imbarazzo il presidente del comitato dei festeggiamenti, risentendosi perch\u00e9 questi lo aveva definito un giocatore professionista. Tale sentimento era in accordo con il pensiero dell'epoca: i giocatori di scacchi erano visti alla stregua di giocatori d'azzardo. L'epoca della stima verso la professione degli scacchi arriv\u00f2 solo nel Novecento.\nIn effetti, quando Morphy, tornato a New Orleans, apr\u00ec uno studio legale, nessuno lo prese sul serio come avvocato, e quando pens\u00f2 di sposare una ricca giovane, questa rifiut\u00f2, scandalizzata alla sola idea di sposare un giocatore di scacchi.\nDopo aver vissuto gli ultimi anni in preda a gravi depressioni si spense il 10 luglio 1884 alle 14:30, ucciso da una sincope.\nUn'interpretazione psicoanalitica.\nNegli ultimi anni Morphy fu afflitto da disturbi psichici, identificati come una forma di paranoia. Accus\u00f2 il cognato, che amministrava i beni paterni, di averlo derubato, sfidandolo a duello e poi citandolo in tribunale, che giudic\u00f2 infondate le sue accuse. Temeva di essere avvelenato e credeva che un suo intimo amico, un certo Binder, volesse distruggere i suoi abiti e poi ucciderlo. Arriv\u00f2 cos\u00ec ad aggredirlo.\nAveva abitudini meticolose e programmava ogni sua giornata allo stesso modo: faceva una passeggiata mattutina, durante la quale si fermava a fissare tutte le donne graziose che incrociava, passava il pomeriggio in casa con la madre senza voler vedere nessuno, e ogni sera si recava a teatro. S'irritava quando sentiva parlare di scacchi e quando gli fu chiesto di scrivere la propria biografia, da inserire in una raccolta delle personalit\u00e0 pi\u00f9 illustri della Louisiana, rifiut\u00f2 sdegnato, affermando che suo padre gli aveva lasciato in eredit\u00e0 146.162,54 dollari e che egli, non avendo mai esercitato alcuna professione, non aveva nulla da comunicare riguardo a se stesso.\nIl noto psicoanalista Ernest Jones dedic\u00f2 a Morphy un saggio. Il rifiuto di Staunton di accettare la sua sfida sarebbe stato il motivo scatenante della sua psicosi. Inconsciamente, Morphy avrebbe identificato il giocatore inglese con suo padre - dal quale aveva appreso il gioco degli scacchi - e il rifiuto sprezzante di Staunton che era, con Anderssen, il miglior giocatore del tempo, sarebbe equivalso a un rimprovero e allo smascheramento dei propri impulsi sessuali aggressivi verso il padre. Da qui la decisione di abbandonare gli scacchi e di considerarli indegni di essere praticati come una vera e propria professione.\nD'altra parte, Morphy non esercit\u00f2 nessun'altra professione, perch\u00e9 egli in realt\u00e0 giudicava gli scacchi molto seriamente e sentiva che quella di giocatore di scacchi era la sua autentica vocazione. Da questa contraddizione deriv\u00f2 un'ulteriore regressione e il manifestarsi della psicosi. Anche il fatto che egli abbia trascritto e conservato le sue partite, la maggior parte delle quali estemporanee e di scarso valore, testimonierebbe il suo inconscio esibizionismo, e il timore di essere smascherato, ossia \u00ab messo a nudo \u00bb, spiegherebbe la fobia di essere privato degli abiti dall'amico Binder.\nFinch\u00e9 gioc\u00f2 a scacchi, sublim\u00f2 la rivalit\u00e0 verso il padre, i suoi impulsi aggressivi - egli fu noto come giocatore di estrema gentilezza e signorilit\u00e0 - e represse il timore di essere aggredito. Abbandonando gli scacchi e il mondo fantastico che questi rappresentano, non distinse pi\u00f9 fantasia e realt\u00e0: s'identific\u00f2 psicoticamente con il padre e regred\u00ec all'infanzia, manifestando impulsi voyeuristici, rivelati dall'insistenza con cui guardava le donne o dal fatto che nella sua stanza disponeva a semicerchio scarpe femminili.\nStile.\nLa sua tecnica \u00e8 tuttora ricordata come una delle pi\u00f9 brillanti nella storia di questo gioco. Morphy era solito sacrificare pezzi per riuscire a rompere le posizioni dell'avversario senza ottenerne un immediato vantaggio, questo disorientava gli avversari che andavano in vantaggio per poi vedere la loro situazione rovesciarsi categoricamente e perdere.\nEra solito giocare molto velocemente, raramente pensava pi\u00f9 di uno o due minuti sulla stessa mossa.\nPaulsen - Morphy (1857).\nTra gli innumerevoli capolavori scacchistici del giovane astro americano spicca la partitaPaulsen - Morphy, New York 1857\nPartita dei Quattro Cavalli -\u00a0 1.e4 e5 2. Cf3 Cc6 3. Cc3 Cf6 4. Ab5 Ac5 5. 0-0 0-06. Cxe5 Te8 7. Cxc6 dxc 8. Ac4 b5 9. Ae2 Cxe4 10. Cxe4 Txe4 11. Af3 Te6\n12. c3? Dd3! 13. b4 Ab6 14. a4 bxa4 15. Dxa4 Ad7 16. Ta2 Tae8 17. Da6\n\u00a0 \u00a0 \u00a0 \u00a0 \u00a0\u00a0 \u00a0 \u00a0 \u00a0 \u00a0\u00a0 \u00a0 \u00a0 \u00a0 \u00a0 \u00a0 \u00a0 \u00a0\u00a0 \u00a0 \u00a0 \u00a0 \u00a0 \"(vedi diagramma)\"\n17 ...Dxf3!! 18. gxf3 Tg6+ 19. Rh1 Ah3 20. Td1 Ag2+ 21. Rg1 Axf3+ 22. Rf1 Ag2+\n 23. Rg1 Ah3+ 24. Rh1 Axf2 25. Df1 Axf1 26. Txf1 Te2 27. Ta1 Th6 28. d4 Ae3 0-1."}
{"id": "284241", "revid": "125958458", "url": "https://it.wikipedia.org/wiki?curid=284241", "title": "Sentenza (ordinamento italiano)", "text": "La sentenza, nel diritto italiano, \u00e8 il provvedimento giurisdizionale con il quale viene definita, in tutto o in parte, una questione tra due o pi\u00f9 parti processuali, a seguito dell'instaurazione di un processo.\nContenuto.\nLa sentenza \u00e8 pronunciata in nome del popolo italiano e reca l'intestazione: Repubblica Italiana.\nEssa deve contenere:\n1) l'indicazione del giudice che l'ha pronunciata;\n2) l'indicazione delle parti e dei loro difensori;\n3) le conclusioni del pubblico ministero e quelle delle parti;\n4) la concisa esposizione delle ragioni di fatto e di diritto della decisione;\n5) il dispositivo, la data della deliberazione e la sottoscrizione del giudice.\nLa sentenza emessa dal giudice collegiale \u00e8 sottoscritta soltanto dal presidente e dal giudice estensore. Se il presidente non pu\u00f2 sottoscrivere per morte o per altro impedimento, la sentenza viene sottoscritta dal componente pi\u00f9 anziano del collegio, purch\u00e9 prima della sottoscrizione sia menzionato l'impedimento; se l'estensore non pu\u00f2 sottoscrivere la sentenza per morte o altro impedimento \u00e8 sufficiente la sottoscrizione del solo presidente, purch\u00e9 prima della sottoscrizione sia menzionato l'impedimento.\nNel processo civile.\nNel processo civile sono formalmente e logicamente distinguibili tre tipi di sentenza:\nPer capire le differenze si pensi alla risoluzione del contratto.\nSe al contratto \u00e8 apposto un termine essenziale (es: ho bisogno dell'abito da sposa entro il 2 giugno in quanto in quella data mi devo sposare), e vi \u00e8 inadempimento (l'abito viene confezionato in un tempo successivo), il contratto si risolve di diritto il giorno stesso dello scadere del termine: in tal caso il giudice, rilevato l'inadempimento, accerta l'intervenuta risoluzione del contratto (a partire dal 2 giugno, nel nostro caso). (Sentenza \"dichiarativa\" o mero accertamento)\nSe invece non \u00e8 apposto alcun termine (es: affido ad una impresa il restauro della mia casa in campagna), e vi \u00e8 inadempimento (la casa non viene restaurata e decido, cos\u00ec, di cambiare l'impresa appaltatrice), il contratto, per poter essere risolto, avr\u00e0 bisogno dell'intervento del giudice: in tal caso il giudice, rilevato l'inadempimento, risolver\u00e0 il contratto (con effetti a partire dalla domanda giudiziale). (Sentenza \"costitutiva\")\nSe, accanto alle sopradescritte situazioni, fosse stata chiesta la condanna alla restituzione di quanto pagato, (anticipo, caparra), il giudice condanner\u00e0 alla pagamento di tale somma (sentenza \"di condanna\").\nNel processo penale.\nIn campo penalistico, la sentenza \u00e8 generalmente disciplinata dagli articoli 529 - 543 del codice di procedura penale.\nI tipi principali di sentenza penale sono:\nEx articolo 424 c.p.p. il giudice, al termine dell'udienza preliminare, dopo che \u00e8 stata chiusa la discussione pronuncia sentenza di \"non luogo a procedere\" o decreto che \"dispone il giudizio\".\nSentenza di non luogo a procedere.\nViene pronunciata, all'esito dell'udienza preliminare, qualora sussista:\nNon pu\u00f2 pronunciarla qualora ritenga che dal proscioglimento dovrebbe conseguire l'applicazione di una misura di sicurezza.\n\u00c8 assoggettabile a gravame cio\u00e8 pu\u00f2 essere impugnata da chi ne abbia interesse:\nNuove attivit\u00e0 investigative in presenza di una sentenza di non luogo a procedere sono normalmente escluse, salvo il caso in cui sopravvengano o si scoprano nuove prove idonee a determinare un rinvio a giudizio; in tal caso, previa revoca della sentenza di non luogo a procedere il giudice pu\u00f2 autorizzare la riapertura delle indagini.\nSentenza di non doversi procedere.\nSe l'azione penale non doveva essere iniziata o non deve essere proseguita il giudice adotta la formula dichiarativa \"non doversi procedere\" qualora manchi o sia insufficiente e contraddittoria una delle condizioni di procedibilit\u00e0 quali:\nSentenza di proscioglimento.\nIl \"genus\" di questa sentenza, che trova spazio all'esito del dibattimento, racchiude le \"species\" di:\nLa differenza tra le due forme di proscioglimento \u00e8 data dalle differenti cause che vi danno luogo.\nSentenza di assoluzione.\nIl giudice di primo grado e d'appello pronuncia sentenza di assoluzione indicandone la causa nel dispositivo quando:\nAnche la sentenza di \"annullamento senza rinvio\" pu\u00f2 equivalere all'assoluzione, tranne in caso di ripristino di una sentenza di condanna o nell'annullamento senza rinvio per vizio di forma, che pu\u00f2 sospendere ogni procedimento (ad esempio in casi di imputato contumace o irreperibile); si configura come assoluzione se viene ripristinata una sentenza di assoluzione precedente, oppure l'annullamento stesso si presenta come un'assoluzione nel merito, allorch\u00e9 la Corte, che per regola esprime un giudizio di legittimit\u00e0), ritenga superfluo il rinvio oppure proceda alla determinazione della pena dando eventualmente i provvedimenti necessari (artt. 620, lett. l), e 621 c.p.p.), trattandosi, in tali ipotesi, di \"cassazione senza rinvio con decisione nel merito\".\nLa formula assolutoria \"dubitativa\" \"per insufficienza di prove\" non \u00e8 pi\u00f9 contemplata nel codice di procedura penale vigente: l'assoluzione \u00e8 sempre considerata \"piena\". Quando, nel linguaggio giornalistico, si parla di \"assoluzione per insufficienza di prove\", ci si riferisce alla sentenza pronunciata ex art. 530 comma 2 c.p.p. (assoluzione \"quando manca, \u00e8 insufficiente o \u00e8 contraddittoria la prova\"); l'assoluzione \u00e8 comunque piena e non indebolita n\u00e9 dubitativa. La dottrina lamenta tuttavia che l'effetto sia quello di uno stigma morale e sociale; inoltre, solo un giudicato penale che contenga in termini puntuali che il fatto non sussiste o che l'imputato non lo ha commesso, \u00e8 idoneo a generare effetti preclusivi nei giudizi civili, amministrativi e disciplinari\". Tuttavia, non \u00e8 ammessa impugnazione, per carenza di interesse ad agire, dei provvedimenti di assoluzione pronunciati ex art. 530 comma 2 (cos\u00ec, \"ex multis\", sent. Cass, III sez. pen., 5 giugno 2014).\nLa sentenza di assoluzione, anche non definitiva, ha inoltre come effetto la cessazione immediata di ogni misura restrittiva, per il reato in esame.\nSentenza di condanna.\nLa sentenza di condanna afferma la colpevolezza dell'imputato. L'imputato non \u00e8 mai tenuto a fornire la prova negativa di colpevolezza, \"presumendosi sempre innocente\". Viene pronunciata solo qualora si sia formata la prova di piena reit\u00e0, poich\u00e9 la mancanza o l'insufficienza di prove si risolve in proscioglimento (art 530 cpp). Tipi di pronuncia:\nLa cosiddetta \"legge Pecorella\" del 2006 ha modificato l'articolo 533 del Codice di Procedura Penale introducendo alcuni limiti all'appellabilit\u00e0 delle sentenze di assoluzione; la portata della riforma \u00e8 stata tuttavia ridimensionata dalla giurisprudenza della Corte costituzionale, che ha dichiarato l'illegittimit\u00e0 costituzionale della nuova normativa sotto pi\u00f9 di un aspetto. La medesima legge ha inoltre introdotto nell'ordinamento italiano il principio secondo cui il giudice pu\u00f2 pronunciare sentenza di condanna a carico dell'imputato solo qualora la colpevolezza di questi emerga \"oltre ogni ragionevole dubbio\". Tale principio (\"beyond any reasonable doubt\") fu enunciato in una sentenza della Corte Suprema degli Stati Uniti del 1970, la \"In re Winship\", ed \u00e8 un tipico principio del garantismo della \"common law\", accolto in \"civil law\" (dove era gi\u00e0 presente il brocardo \"in dubio pro reo\").\nNonostante ci\u00f2, spesso nelle sentenze italiane non viene fatto cenno al ragionevole dubbio, ma al \"libero convincimento del giudice\" e alla nozione di verit\u00e0 processuale.\nNel processo amministrativo.\nLa cognizione generale di legittimit\u00e0 - con cui viene accertato quali fossero le condizioni ed i presupposti ai quali l'amministrazione avrebbe dovuto attenersi in sede di esercizio del potere di decisione - costituisce \"uno dei contenuti tipici della sentenza amministrativa sull'azione \"ex\" art. 29 cod. proc. amm., come pacifico gi\u00e0 prima che nel giudizio amministrativo si affermasse il principio fondamentale dell'effettivit\u00e0 della tutela (art. 1 cod. proc. amm.) e che sulla base di quest'ultimo si considerasse l'ordinaria e tradizionale azione di annullamento di atti autoritativi come atto iniziale di un giudizio sul rapporto amministrativo nel suo complesso, anzich\u00e9 di un giudizio limitato alla sola cognizione parentetica dell'atto impugnato\".\nNel processo innanzi alla Corte costituzionale.\nLa dichiarazione di illegittimit\u00e0 costituzionale \u00e8 il fulcro delle decisioni di merito, pronunciate dalla Corte costituzionale nell'\u00e0mbito dei giudizi sulle leggi e sugli atti aventi forza di legge. Infatti l'art. 18 della legge n. 87/1953 statuisce: \u00abLa corte giudica in via definitiva con sentenza. Tutti gli altri provvedimenti di sua competenza sono adottati con ordinanza. I provvedimenti del Presidente sono adottati con decreto. Le sentenze sono pronunciate in nome del popolo italiano e debbono contenere, oltre alla indicazione dei motivi di fatto e di diritto, il dispositivo, la data della decisione e la sottoscrizione dei giudici e del cancelliere. Le ordinanze sono succintamente motivate\u00bb.\nTuttavia, la controversia portata a palazzo della Consulta pu\u00f2 aver termine anche con le ordinanze di manifesta infondatezza e con le ordinanze di manifesta inammissibilit\u00e0 e di restituzione degli atti al giudice \"a quo\"; hanno, nei confronti del giudice \"a quo\", un effetto preclusivo (rispetto all'eventuale riproposizione della medesima questione nell'\u00e0mbito dello stesso grado di giudizio) le declaratorie di manifesta inammissibilit\u00e0 in conseguenza di vizi dell'instaurazione non sanabili o non rimediabili."}
{"id": "284244", "revid": "290948", "url": "https://it.wikipedia.org/wiki?curid=284244", "title": "Reazione endotermica", "text": ""}
{"id": "284248", "revid": "1305772", "url": "https://it.wikipedia.org/wiki?curid=284248", "title": "Rock alternativo", "text": "Il rock alternativo, a cui ci si riferisce spesso con i termini musica alternativa o con i termini inglesi alternative rock, alternative e alt rock, \u00e8 un sottogenere della musica rock emerso negli anni ottanta dalla musica indipendente underground, ma divenuto abbastanza popolare negli anni novanta. La definizione di \"alternativo\" si riferisce a generi distinti dalla musica rock mainstream, le cui espressioni sono spesso caratterizzate da un suono di chitarra distorto, testi trasgressivi ed un atteggiamento generalmente ribelle. \nIl termine venne coniato negli anni ottanta per descrivere una generazione di gruppi accomunati dal loro debutto sulla scena punk rock o che aderivano a circuiti indipendenti e DIY tipici della cultura punk, che, sul finire dei '70 gett\u00f2 le basi per la futura nascita del rock alternativo. Attualmente le definizioni di \"musica alternativa\" o \"alternative\" vengono utilizzate come un termine generico per descrivere la musica di artisti del panorama rock underground, oppure per ogni tipo di musica, che sia rock o meno, vista come discendente dal punk rock, includendo anche espressioni dello stesso punk come la new wave o il post-punk.\n\"Rock alternativo\" o \"alternative rock\" sono termini ampi che raccolgono dentro di s\u00e9 stili musicali che differiscono molto in termini di suono, di contesto sociale e luoghi di origine. Sebbene il genere sia considerato come appartenente alla musica rock, molti suoi sottogeneri sono influenzati dalla musica folk, dal reggae, dall'elettronica e dal jazz. Negli anni ottanta, il termine alternative rock veniva utilizzato per indicare gli artisti underground di quel periodo, tutti i generi che discendevano dal punk, tipo post-punk, new wave, grunge, e, ironicamente, per la musica rock degli anni novanta e del nuovo millennio. Mentre numerosi artisti come i R.E.M. hanno avuto successo commerciale, molti artisti di culto dell'alternative rock durante gli anni ottanta incidevano e pubblicavano i propri lavori tramite etichette indipendenti tanto da avere successo solo grazie alle radio universitarie.\nIl termine \"alternative rock\".\nLa musica oggi conosciuta come \"alternative rock\" inizialmente veniva chiamata sotto altri termini prima che la locuzione \"alternative\" entrasse nell'uso comune. Inizialmente, negli Stati Uniti si utilizzava il termine \"College\" per indicare la musica degli anni ottanta che transitava attraverso i circuiti delle radio, appunto, dei college. Nel Regno Unito era, ed \u00e8 tuttora utilizzata, l'etichetta indie. Dal 1985 il termine indie venne a significare un genere particolare, o un gruppo di diversi sottogeneri, piuttosto che una semplice delimitazione del genere. Indie rock era, negli Stati Uniti, in gran parte, anche il sinonimo dell'alternative rock, fino al successo commerciale del genere all'inizio degli anni novanta, dovuto per la maggior parte dalle band che appartengono alle etichette indipendenti.\nIntorno al 1990 il genere venne chiamato, rock alternativo. Il termine, \"alternativo\", era nato in un periodo intorno alla met\u00e0 degli anni ottanta. Era un'estensione delle frasi del tipo, \"nuova musica\" e musica \"post-moderna\", sia per sua la freschezza, che della relativa tendenza a riproporre i suoni del passato, comunemente usati dall'industria musicale del periodo. Individui che hanno lavorato come disc jockey e promotori durante gli anni ottanta, sostengono che il termine provenga da una radio americana a modulazione di frequenza, FM, degli anni settanta, una delle 40 radio pi\u00f9 famose \"progressive-alternative\", che proponeva le canzoni pi\u00f9 lunghe e dava al DJ pi\u00f9 libert\u00e0 nella selezione dei brani. Un ex DJ e promotore disse, \"\"in qualche modo, questo termine, alternative, \u00e8 stato riscoperto dalla gente delle radio dei college universitari durante gli anni ottanta, che lo hanno applicato al nuovo post-punk, indie, o alla musica underground\".\"\nL'utilizzo originale del termine, era spesso talmente vasto, tanto che \u00e8 venuto ad includere anche il punk rock, la new wave, la no wave, il post-punk e perfino la musica pop, e occasionalmente, insieme al college/indie rock, tutta la musica trasmessa nelle stazioni radio alternative/commerciali americane come la KROQ-FM di Los Angeles. L'utilizzo del termine \"alternative\" \u00e8 stato di fatto sdoganato a livello popolare nel 1991, con l'introduzione della categoria di \"musica alternativa\" ai Grammy Awards e agli MTV Video Music Awards, cos\u00ec come il successo del Festival di Lollapalooza, dove Perry Farrell, frontman dei Jane's Addiction, ha coniato il termine, \"alternative nation\" . Definire se una musica \u00e8 \"alternativa\" \u00e8 difficile a causa dell'ambiguit\u00e0 del termine. \"Alternative\" pu\u00f2 descrivere la musica che sfida la posizione sociale \"\"ferocemente anticonformista, anticommerciale, e anti-mainstream\", ma il termine \u00e8 anche utilizzato dall'industria musicale per indicare \"le scelte disponibili ai consumatori attraverso i negozi di musica, le radio, la televisione e Internet\"\".\nDescrizione.\n\"Alternative rock\" \u00e8 essenzialmente un termine generico della musica underground, emerso come movimento derivato dal punk rock dalla met\u00e0 degli anni ottanta. Per la maggior parte della sua storia, il rock alternativo venne definito come rifiuto dello spirito commerciale e della cultura della corrente del mainstream. Le \"band alternative\" degli anni ottanta suonavano generalmente in piccoli club, registravano presso le etichette indipendenti e diffondevano la loro popolarit\u00e0 tramite il passaparola. Come tale, non esiste uno stile musicale specifico per l'alternative rock, anche se il New York Times nel 1989 ha asserito che il genere \u00e8 musica caratterizzata \"dalle chitarre in primo luogo, con chitarre dalle corde potenti che esplodono, che svelano riff orecchiabili, il ronzio nel fuzztone e gli strilli dei feedback\". La variet\u00e0 dei suoni dalle chitarre \"sporche\" del grunge, alle atmosfere \"tenebrose\" del gothic rock, al revivalismo del pop chitarristico, del Britpop e all'innocenza del twee pop. Di pi\u00f9, rispetto agli altri stili della musica rock, i gruppi alternative rock tendono a richiamare nei testi i soggetti dell'emarginazione sociale, quali l'abuso di droghe, la depressione e l'ambientalismo. L'avvicinamento a questi temi si svilupp\u00f2 come riflessione degli sforzi sociali ed economici avvenuti negli Stati Uniti e nel Regno Unito degli nel corso degli anni ottanta e dell'inizio degli anni novanta.\nSebbene gli artisti alternativi degli anni ottanta non hanno realizzato vendite straordinarie, hanno contribuito comunque ad influenzare in modo considerevole i successivi musicisti alternativi, ponendo il fondamento per il loro successo. Il successo popolare e commerciale degli album del 1991 dei Nirvana, \"Nevermind\" e dei R.E.M. \"Out of Time\", ha posto il rock alternativo nel mainstream, giungendo ad un successo e ad una definizione culturale fattibile. Di conseguenza, il rock alternativo divenne la forma pi\u00f9 popolare della musica rock dell'ultimo decennio e molte band alternative guadagnarono successo critico e commerciale. Tuttavia, molti di questi artisti rifiutarono la popolarit\u00e0, dato che era in conflitto con l'etica DIY. E cos\u00ec, molti gruppi-chiave del genere, si esposero o si ritirarono dalla fama, allontanando cos\u00ec il rock alternativo dal successo commerciale del mainstream.\nNei primi anni del XXI secolo, il rock commerciale si spost\u00f2 moltissimo verso le radici alternative degli anni ottanta e all'ethos del lo-fi. Ai giorni nostri, gli artisti pi\u00f9 famosi della musica rock orientati verso una musica pi\u00f9 giovanile come i Linkin Park, hanno debiti sia con il metal che con il grunge, compresi le ritmiche elettroniche ed una sofisticata produzione. Molti fan dell'alternative rock non riconoscono queste band, nonostante i loro debiti al genere come tali, ma piuttosto come artisti nu metal. Nel 2004, l'alternative rock ha ricevuto di nuovo l'attenzione nel mainstream con la popolarit\u00e0 degli artisti indie rock e post-punk revival come i Modest Mouse e i Franz Ferdinand. La band britannica dei Muse ha esordito nel genere con gli album Absolution, Black Holes And Revelations, The Resistance e con l'album del 2015, Drones.\nL'alternative rock negli Stati Uniti.\nNegli anni ottanta, l'alternative rock negli Stati Uniti era soprattutto di dominio delle stazioni di radio dei college universitari. La maggior parte di queste stazioni avevano di fatto ignorato l'esistenza del genere. Alla televisione, il canale televisivo statunitense, MTV mostrava nella tarda notte, occasionalmente e in ritardo, video alternativi. Nel 1986, la rete ha iniziato a rendere noto il programma di musica alternativa in terza serata, iniziativa che serv\u00ec da presa importante per il genere, prima della relativa innovazione commerciale nell'ultimo decennio. Infine, verso la fine degli anni ottanta, le stazioni radiofoniche, quali la WFNX di Boston e la KROQ di Los Angeles, hanno iniziato a trasmettere l'alternative rock, aprendo la strada alle trasmissioni radio del rock moderno.\nGli anni ottanta.\nLe prime band alternative come i R.E.M., i The Feelies e i Violent Femmes, combinavano influenze punk con musica folk commerciale. I R.E.M. furono i primi ad avere avuto subito successo. Il loro album di debutto del 1983, \"Murmur\", entr\u00f2 nella classifica dei quaranta album migliori del jangle pop. Una delle maggiori scene jangle pop dei primi anni ottanta, fu quella di Los Angeles, la scena musicale underground, la Paisley Underground, conosciuta come revival della musica anni sessanta, dove si inizi\u00f2 ad inserire contenuti di psichedelia, ricche armonie vocali ed interazioni della chitarra del folk rock e del punk ed influenze della musica underground come nei Velvet Underground.\nLe etichette indipendenti americane come la SST Records, la \"Twin/Tone Records\", la Touch &amp; Go Records, e la Dischord Records continuarono ad esistere oltre l'allontanamento dall'hardcore punk, il quale domin\u00f2 la scena underground americana, per produrre in seguito l'emersione di diversi stili dell'alternative rock. Band di Minneapolis come la H\u00fcsker D\u00fc e The Replacements furono rappresentative di questo cambiamento. Entrambe erano partite come due gruppi punk rock, ma successivamente diversificarono il loro stile musicale, diventando pi\u00f9 melodici, melodia che culmin\u00f2 con gli H\u00fcsker D\u00fc con \"Zen Arcade\" e i The Replacements con \"Let It Be\", entrambi del 1984. Queste band vennero acclamate dalla critica ed attirarono attenzione sul nascituro genere. In quell'anno, la SST Records pubblic\u00f2 anche album definiti come \"alternative\" , grazie ai Minutemen e ai Meat Puppets, gruppi che fondevano il punk con il funk e il country.\nI R.E.M. e gli H\u00fcsker D\u00fc si proposero come modello per gran parte della musica alternativa del decennio, anche nel modo in cui entrambi i gruppi affrontarono la loro evoluzione musicale. Nell'ultimo periodo degli anni ottanta, la scena underground statunitense e le radio dei college vennero dominate da band dei college come i Pixies, i They Might Be Giants, i Camper Van Beethoven, i Dinosaur Jr e i Throwing Muses, cos\u00ec come i loro superstiti britannici. Un'altra forza predominante fu quella del noise rock dei Sonic Youth, dei Big Black, dei Butthole Surfers, e di tanti altri. Ma con la fine del XIX secolo, un gran numero di band alternative inizi\u00f2 a siglare contratti con le major. Mentre i primi artisti, come gli H\u00fcsker D\u00fc e i The Replacements, ebbero un discreto successo, artisti come i R.E.M. e gli Jane's Addiction, conquistarono dischi d'oro e di platino, segnando la seconda fase del rock alternativo. Alcune band come i Pixies ebbero un successo di massa all'estero, mentre nella nazione di provenienza erano quasi ignorati. Con l'inizio degli anni novanta, l'industria musicale era in fermento, con grandi possibilit\u00e0 commerciali, cos\u00ec, sollecitate dal rock alternativo, nacquero band alternative, tra cui i Dinosaur Jr, i fIREHOSE e i Nirvana.\nIl grunge e l'\"Alternative Nation\".\nIl grunge era un sottogenere dell'alternative rock nato a Seattle, nella met\u00e0 degli anni ottanta. Era un genere che proponeva di base il suono ispido ed oscuro di chitarre, sintesi dell'heavy metal e del punk rock. Nei primi anni novanta, il genere aveva dato vita, nella musica commerciale, ad un ampio movimento. Il 1991 fu molto significativo per l'alternative rock, specialmente per il grunge, l'uscita del secondo album dei Nirvana, \"Nevermind\"; successivamente anche i Pearl Jam debuttarono con \"Ten\"; i Soundgarden con \"Badmotorfinger\"; e i Red Hot Chili Peppers con \"Blood Sugar Sex Magik\". Il successo-sorpresa dei Nirvana con \"Nevermind\" annunci\u00f2 ad una \"\"nuova apertura all'alternative rock\", aprendo le porte ad un genere fondamentale per tutte le band alternative.\nIl successo dell'alternative rock venne sostenuto dal canale televisivo statunitense, MTV e dal festival musicale itinerante di Lollapalooza, al quale partecipavano diverse band del genere, rappresentava e rendeva popolari i gruppi alternativi come i Nine Inch Nails, gli Smashing Pumpkins e gli Hole. Verso la met\u00e0 degli anni novanta, agli occhi del mass media e del pubblico in generale, l'alternative divenne sinonimo del genere grunge, teorizzarando una cultura alternativa commercializzata dal mainstream, come la commercializzazione della controcultura hippie avvenuta negli anni sessanta. Durante gli anni novanta, diversi artisti pop considerati poco alternativi, come Alanis Morisette e Hootie &amp; the Blowfish, si erano strettamente legati alle major, nella speranza di capitalizzare la loro popolarit\u00e0. Molti gruppi pop punk come i Green Day e gli Offspring vennero definiti anch'essi \"alternative\". \"Alternative\" vennero definiti artisti afro-americani che non avevano in realt\u00e0 nulla a che vedere con i generi dell'R&amp;B, dell'hip-hop o del pop, perlopi\u00f9 musicisti folk come Tracy Chapman e band heavy metal come i Living Colour, nonostante la loro musica non derivasse n\u00e9 dal punk n\u00e9 dal post-punk.\nNegli stessi anni, gruppi post-grunge come i Third Eye Blind, i Goo Goo Dolls e i Matchbox Twenty presero parte dell\"'alternative rock\" e lo commercializzarono. Il \"New York Times\" dichiar\u00f2 nel 1993: \"L'alternative rock non \u00e8 pi\u00f9 considerato l'alternativo di una volta. Ogni major ha una sua band con le chitarre in mano, con ragazzetti dalle camicie strappate e dai jeans lisi, band con cattive posizioni ma ottimi riff che coltivano le indirette ed evasive sonorit\u00e0, ma che nascondono quelle orecchiabili con il rumore e l'artigianato sonoro, dietro la noncuranza.\" Tuttavia, le band alternative che si erano esposte ad un successo commerciale e quelle rimaste ad un livello underground assunsero la denominazione di indie rock, e svilupparono correnti musicali come il lo-fi, un genere che ha proposto un ritorno alla filosofia della musica alternativa. Etichette come la Matador records, la Merge records e la Dischord, e gruppi indie rock come i Pavement, Liz Phair, i Fugazi e gli Sleater Kinney dominarono la scena americana indipendente per gran parte degli anni novanta.\nLa rilevanza nel mainstream nell'alternative rock declin\u00f2 a causa di una serie di eventi come la morte del leader dei Nirvana, Kurt Cobain, avvenuta nel 1994 e l'azione legale dei Pearl Jam contro il promotore dei concerti Ticketmaster che guadagnava in nero una percentuale sul prezzo dei biglietti, motivo per cui il gruppo annull\u00f2, in segno di protesta, il suo tour estivo. Un declino significativo della popolarit\u00e0 dell'alternative rock fu anche la fine del festival di Lollapalooza, in seguito ad un tentativo di trovare, nel 1998, un organizzatore. Alla luce dei problemi del festival di quegli anni, Spin disse: \"Lollapalooza \u00e8 in coma, cos\u00ec come lo \u00e8 l'alternative rock al giorno d'oggi\". Ma con l'inizio del XXI secolo, molte band alternative rock famose, compresi i Nirvana, come i The Smashing Pumpkins, i Soundgarden, gli Alice in Chains, i Rage Against the Machine, e gli Hole, avevano interrotto la loro carriera od erano in pausa. Intanto l'indie rock si diversific\u00f2; insieme alle svariate sonorit\u00e0 del genere, dei Modest Mouse, degli Enon, dei Blonde Redhead, dei dEUS, dei Bright Eyes e dei Death Cab for Cutie, il garage rock revival di White Stripes, degli Strokes e dei Blood Red Shoes e il post-punk revival degli Interpol, degli Les Savy Fav, dei Bloc Party e dei Killers, ricevette anch'esso un notevole successo commerciale. Visto il successo di queste band, il settimanale statunitense, \"Entertainment Weekly\" ha dichiarato nel 2004, \"Dopo quasi un decennio di dominazione del rap-rock e del nu-metal, l'alt rock \u00e8 nuovamente ritornato\"\", con il genere New Weird America degli Animal Collective, degli Yeasayer, dei The Dodos e di Liam Finn.\nL'alternative rock nel Regno Unito.\nL'alternative rock britannico si distingue da quello americano in quanto pi\u00f9 orientato verso il pop e verso una particolare enfasi su temi specifici delle problematiche britanniche. Come risulta, poche band alternative britanniche hanno ottenuto successo negli Stati Uniti. Dagli anni ottanta, il rock alternativo veniva discretamente trasmesso dalle radio del Regno Unito, in particolare da DJ come John Peel, che trasmetteva musica alternativa su BBC Radio 1, da \"Richard Skinner\" e da \"Annie Nightingale\". Artisti che in seguito sono divenuti culto negli Stati Uniti, ottennero un gran successo, sia attraverso le radio nazionali britanniche, che le riviste settimanali; come risultato diverse band alternative raggiunsero posizione di vertice anche nelle classifiche americane. Un'altra band britannica \u00e8 quella dei Muse, che, attraverso la rivisitazione di diversi generi musicali e influenzati anche da molti artisti classici, hanno conquistato milioni di fan in tutto il mondo, \nGeneri e tendenze degli anni ottanta.\nIl gothic rock si svilupp\u00f2 verso gli ultimi anni settanta dal post-punk britannico. Tra le prime band gothic che nacquero a quel tempo, vi sono i Bauhaus, i Siouxsie &amp; the Banshees e i The Cure, classificati nei generi post-punk e gothic rock. Con la fama di un \"rock underground triste ed oscuro\", il goth rock utilizza i sintetizzatori e chitarre basate su una sonorit\u00e0 che ridisegna il post-punk per costruire, \"presentimenti, dispiaceri, e spesso sonorit\u00e0 epiche\", mentre i temi del genere sono spesso riferiti alla letteratura del romanticismo, alla morbosit\u00e0, ai simboli religiosi e al misticismo soprannaturale. Il gothic rock inizi\u00f2 a svilupparsi intorno ai primi anni ottanta, con l'apertura del nightclub, The Batcave, letteralmente, \"La caverna dei pipistrelli\", e con l'emergere di una sottocultura gotica. Verso la met\u00e0 degli anni ottanta, le band goth come i The Sisters of Mercy, i Mission e i Fields of the Nephilim, guadagnarono successo nelle classifiche britanniche. Intanto, i Siouxsie and the Banshees e i Cure lasciarono il genere gothic, cambiando stile e guadagnando, all'inizio degli anni novanta, successo e fama internazionale.\nL'indie rock e l'indie pop britannico derivano dalla tradizione del post-punk di band scozzesi come gli \"Orange Juice\" e gli Aztec Camera, utilizzando jangly, chitarre distorte e testi intelligenti. La pi\u00f9 importante ed influente band che emerse da quest'ondata, furono da Manchester, gli Smiths. La band riusc\u00ec ad avere molto successo influenzando le band successive che si legarono contrattualmente all'etichetta indipendente della Rough Trade Records. Il loro approccio con le chitarre, in un'era dove i sintetizzatori avevano il loro dominio, segnava, in Gran Bretagna, la fine della new wave; la band si fece molto spazio negli anche negli Stati Uniti. Dopo lo scioglimento dei The Smiths avvenuto nel 1987, il cantante Morrissey ha intrapreso una carriera solista di successo. Nella scia della loro eredit\u00e0 musicale, emersero Band indie rock come gli Housemartins e i James. La raccolta del \"C86\", allegata nel 1986 alla rivista NME, comprendeva band come i Wedding Present, i Primal Scream, \"i Pastels e i Soup Dragons\", che influenzarono, nel suo complesso, la nascita dell'indie pop e della scena indie britannica.\nAltre forme di rock alternativo si svilupparono nel Regno Unito negli anni ottanta. I Jesus and Mary Chain avvolsero le loro melodie pop in muri di chitarre noise, mentre i New Order, che emergevano dalle ceneri del gruppo post-punk dei Joy Division, sperimentarono con la musica techno e house, creando cos\u00ec l'alternative dance. I Jesus and Mary Chain insieme ai Dinosaur Jr e al dream pop dei Cocteau Twins, furono influenti per il movimento dello shoegaze verso la fine degli anni ottanta.\nChiamato cos\u00ec per la tendenza dei membri delle band di fissare le scarpe sul palco mentre suonavano, lo shoegaze con i My Bloody Valentine, gli Slowdive, i Ride e i Lush, crea uno stile musicale inteso come un profondo, \"lavaggio di suoni, che oscura le voci e le melodie con lunghi e ronzanti riff, distorsioni e feed back\". I gruppi shoegaze dominarono la scena musicale britannica fino alla fine del XIX secolo, insieme alla scena del Madchester. Nell'area de \"La Ha\u00e7ienda\", un night club di Manchester, di propriet\u00e0 dei New Order e della Factory Records, i gruppi Madchester come i The Stone Roses e gli Happy Mondays mescolavano l'acid house con il pop chitarristico.\nIl Britpop e gli stili post-Britpop.\nCon il declino della scena di Madchester e dello shoegazing, l'alone del grunge dagli Stati Uniti domin\u00f2 la scena alternativa britannica e la stampa musicale nei primi anni novanta. In contrasto, solo pochi gruppi alternativi britannici, soprattutto i Radiohead e i Bush, furono in grado di esprimere qualsiasi impressione contraria agli Stati Uniti. Come reazione, a raffica, i gruppi britannici, con gesti di provocazione, cercavano la speranza di potersi \"sbarazzarsi del grunge\" e \"dichiarare guerra all'America\", tenendo conto del pubblico e della musica della loro nazione.\nChiamato, Britpop, da parte dei media, questo movimento rappresentato da artisti come gli Oasis, i Blur, i Suede e i Pulp, fu l'equivalente britannico dell'esplosione del grunge americano. Centrandosi sulla rinascita della cultura giovanile britannica come Cool Britannia, spinse l'alternative rock a raggiungere le posizioni pi\u00f9 alte delle classifiche inglesi. Nel 1995 il fenomeno del Britpop culmin\u00f2 in una rivalit\u00e0 tra i due maggiori gruppi del genere, gli Oasis e i Blur, segnato, nello stesso giorno, dall'uscita dei loro singoli\". Il\" secondo album degli Oasis, \"(What's the Story) Morning Glory?\", divenne il terzo album pi\u00f9 venduto nella storia della musica britannica. Non si deve per\u00f2 dimenticare che gli Oasis ottennero gran successo anche all'estero.\nIl Britpop fin\u00ec con il terzo album degli Oasis, \"Be Here Now\", recensito non molto bene da diverse riviste, e quando i Blur iniziarono ad orientarsi verso influenze pi\u00f9 vicine all'alternative rock americano. Allo stesso tempo, i Radiohead nel 1997 ricevettero molti consensi dalla critica con il loro album dal titolo, \"Ok Computer\", visto in contrapposizione al Britpop tradizionale. I Radiohead, insieme a gruppi post-Britpop come i Muse, Paolo Nutini, i Travis e i Coldplay, furono gli artisti pi\u00f9 influenti nel rock britannico negli anni a venire. Recentemente l'indie rock britannico ha visto una rinascita, spronata in parte dal successo nel Regno Unito, degli Strokes. Come l'indie rock americano, molte indie band britanniche come i Franz Ferdinand, i The Libertines, i Savages, i Kasabian, i Bloc Party e gli Arctic Monkeys vennero influenzati da gruppi post-punk come i Joy Division, gli Wire e la Gang of Four.\nL'alternative rock in altri paesi del mondo.\nL'Australia ha prodotto un gran numero di band alternative, compresi i Nick Cave and The Bad Seeds, i The Go-Betweens, i Dead Can Dance, i Silverchair, i The Vines e gli Eskimo Joe. \"Double J\", una stazione radio di Sydney e la stazione indipendente di Melbourne, 3RRR, per tutti gli anni ottanta trasmisero l'alternative rock. Nel 1990, \"Double J\", conosciuta oggi come \"Triple J\", divenne la stazione radio nazionale. Come il festival di Lollapalooza in America, il festival di Big Day Out in Australia, serv\u00ec da palcoscenico per artisti nazionali e stranieri.\nVerso est, in Nuova Zelanda, il \"Dunedin Sound\" era attivo all'universit\u00e0 della citt\u00e0 di Dunedin ed era in collegamento con la \"Flying Nun Records\". Al genere, verso la met\u00e0 degli anni ottanta, facevano parte band come i The Bats, i The Clean, gli Straightjacket Fits e i The Chills. L'alternative rock in Canada varia dal pop spiritoso e divertente dei Barenaked Ladies e dei Crash Test Dummies, al post-grunge dei Nickelback, dei Our Lady Peace, della \"Matthew Good band\" e dei \"I Mother Earth\". A Montr\u00e9al, la musica indie, durante gli anni novanta, si diffuse e si svilupp\u00f2 nel periodo successivo ai problemi economici e sociali del Qu\u00e9bec. La citt\u00e0 \u00e8 attualmente sede di molti gruppi indie rock come gli Arcade Fire, i Godspeed You! Black Emperor e i The Dears.\nGli Sugarcubes furono la band islandese pi\u00f9 famosa della quale faceva parte anche la cantante Bj\u00f6rk. Dopo lo scioglimento avvenuto nei primi anni novanta, Bj\u00f6rk intraprese una carriera solista includendo nella sua musica influenze del trip hop, del jazz ed dell'elettronica, e dell'alternative rock. Tra le altre band indie rock islandesi vi sono i M\u00fam e gli Sigur R\u00f3s. La Norvegia, invece, \u00e8 sede di una delle band rock alternative pi\u00f9 attive da sempre nel genere: i Motorpsycho. I paesi del continente europeo hanno prodotto numerosi stili musicali e gruppi alternativi, tra i quali in Germania gruppi industrial rock e industrial metal come gli KMFDM e i Rammstein, nei Paesi Bassi band come i The Gathering e in Ungheria gli Hiperkarma di R\u00f3bert B\u00e9rczesi. Da segnalare nell'ex-Unione Sovietica i Gra\u017edanskaja Oborona.\nIn Italia nascono numerose band: i Verdena, Marlene Kuntz, Il Teatro degli Orrori, i CSI, i Bluvertigo, gli Afterhours, il Santo Niente, i Subsonica, i 4 Axid Butchers e i Tre Allegri Ragazzi Morti, tra gli altri. Ma \u00e8 solo con gli anni 2000 che l'alternative, in particolare nella sua accezione indie, vive in Italia un vero e proprio boom, grazie a artisti quali Le luci della centrale elettrica, i Bud Spencer Blues Explosion, il Management del dolore post-operatorio e gli Zen Circus. Precursori rimangono comunque i vari protagonisti della scena hardcore e punk della fine degli anni settanta, nella quale spiccano i Gaznevada e gli Skiantos. Negli anni ottanta avevano un ruolo importante i CCCP e i primi Litfiba, e nei primissimi anni novanta i Timoria di Francesco Renga.\nIn Giappone \u00e8 attiva la scena del noise rock caratterizzata da gruppi come i Boredoms e i Melt Banana. Band indie pop come gli Shonen Knife sono stati influenzati in parte da gruppi alternativi quali i Nirvana e gli Sonic Youth. Molte band attive in Messico nei primi anni novanta sono state considerate alternative rock, bench\u00e9 esse siano viste come appartenenti ad un genere rock cantato in spagnolo. I Fobia e i Caf\u00e8 Tacvba sono i nomi delle band pi\u00f9 famose. L'Argentina ha molti gruppi alternative rock. Gruppi come gli \"El otro Yo, gli Jaime sin Tierra, i Bicicletas\", i Babas\u00f3nicos, i \"Peligrosos Gorriones\" e gli Los Brujos, sono emersi negli anni novanta come parte di un movimento chiamato, \"Nuevo Rock Argentino,\" in italiano\", Nuovo Rock Argentino\".\nMentre il rock alternativo non ha sfondato nel mainstream argentino, i Babas\u00f3nicos sono diventati uno dei pi\u00f9 famosi gruppi nel paese. Il pop underground influenzato dall'alternative rock sfoci\u00f2 nel mainstream alle Filippine negli anni novanta. Tra i gruppi alternative rock filippini vi sono gli Eraserheads, gli Yano, i Parokyani Edgar e i Rivermaya."}
{"id": "284249", "revid": "1543377", "url": "https://it.wikipedia.org/wiki?curid=284249", "title": "M86 (astronomia)", "text": "M 86 (nota anche come NGC 4406) \u00e8 una galassia lenticolare visibile nella costellazione della Vergine; fu scoperta da Charles Messier nel 1781 e appartiene all'Ammasso della Vergine. Fa coppia con la vicina galassia M84, con cui condivide pure l'aspetto e parte delle caratteristiche fisiche.\nOsservazione.\nM86 si trova in una regione di cielo priva di stelle di riferimento, fra le costellazioni della Vergine e della Chioma di Berenice; si pu\u00f2 individuare quasi a met\u00e0 via partendo dalla stella Denebola e raggiungendo Vindemiatrix. Fa coppia con M84, con cui appare visibile in quasi tutti gli oculari a medio campo montati su un telescopio amatoriale fino a 150mm di apertura; al binocolo invece \u00e8 osservabile solo in casi di cieli perfettamente nitidi e in condizioni atmosferiche ottimali, sebbene sia leggermente pi\u00f9 luminosa della compagna. L'alone diventa ben visibile con strumenti da 200mm di apertura, in cui si mostra come una macchia chiara che sfuma gradualmente sul fondo cielo; il nucleo appare invece brillante. Nei dintorni \u00e8 possibile osservare anche numerose altre galassie, come NGC 4388 e NGC 4402.\nM86 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra marzo e agosto.\nStoria delle osservazioni.\nCharles Messier fu il primo ad osservare questa galassia, che la descrisse come una nebulosa tonda e senza stelle, con un centro brillante e circondato da un alone debole; la inser\u00ec nel suo catalogo col numero 86; John Herschel la descrisse assieme alla vicina M84 come una nube molto brillante larga e di forma rotondeggiante, molto luminosa al centro e non risolvibile.\nCaratteristiche.\nLa distanza di questa galassia \u00e8 stata in dubbio per lungo tempo, dato che mostra una velocit\u00e0 radiale in avvicinamento a noi di 419 km/s, in forte contrasto con quello medio dell'Ammasso della Vergine, che \u00e8 in via di allontanamento: si \u00e8 infatti sospettato che si trattasse di un membro fuoriuscito dall'ammasso e visibile dunque in primo piano; il suo moto nello spazio la sta portando esattamente nella nostra direzione. Probabilmente ci\u00f2 \u00e8 dovuto alla forte azione gravitazionale dello stesso ammasso di galassie, che le avrebbe conferito una direzione anomala a seguito di un transito ravvicinato presso il suo centro. Secondo la sequenza di Hubble si tratta di una galassia ellittica o probabilmente lenticolare, esattamente come la vicina M84, con la quale condivide pure la caratteristica di possedere un gran numero di ammassi globulari."}
{"id": "284251", "revid": "767487", "url": "https://it.wikipedia.org/wiki?curid=284251", "title": "Le avventure di Sherlock Holmes (film)", "text": "Le avventure di Sherlock Holmes (\"The Adventures of Sherlock Holmes\") \u00e8 un film del 1939 diretto da Alfred L. Werker. \u00c8 il secondo film di una serie basata sul personaggio di Sherlock Holmes e interpretata da Basil Rathbone e Nigel Bruce, dopo \"Il mastino di Baskerville\" dello stesso anno.\nTrama.\nIl film s'inizia con Moriarty e Holmes che si punzecchiano verbalmente sui gradini davanti all'Old Bailey, dove Moriarty \u00e8 appena stato assolto dall'accusa di omicidio, per mancanza di prove. Holmes interloquendo con il suo avversario, afferma \"Il suo cervello \u00e8 straordinario, lo ammiro. Lo ammiro a tal punto che vorrei che fosse esposto all'accademia di medicina\". \"Sarebbe di estremo interesse\", risponde Moriarty.\nPi\u00f9 tardi Holmes e Watson sono visitati al 221B di Baker Street da Ann Brandon. Lei sostiene che suo fratello Lloyd ha ricevuto un disegno di un uomo con un albatro appeso al collo - identico a quello ricevuto da suo padre poco prima del suo brutale assassinio dieci anni prima. Holmes deduce che la nota \u00e8 un avvertimento e si precipita per trovare Lloyd Brandon. Tuttavia, arrivato troppo tardi, trova Lloyd assassinato.\nHolmes indaga e partecipa a una festa in giardino, travestito da intrattenitore della music-hall, dove egli ritiene che attenteranno alla vita di Ann. Sentendo le sue grida da un parco nelle vicinanze, cattura il suo assalitore, che si rivela essere Gabriel Mateo, in cerca di vendetta nei confronti dei Brandon per l'omicidio di suo padre da parte del padre di Ann in una disputa sulla propriet\u00e0 della loro miniera Sudamericana. La sua arma del delitto sono delle bolas. Mateo rivela anche che era stato Moriarty, a spingerlo a cercare vendetta. Holmes si rende conto che Moriarty sta usando il caso come una distrazione dal suo vero delitto, un delitto che scuoter\u00e0 l'impero britannico - un tentativo di rubare i gioielli della Corona. Holmes si precipita alla Torre di Londra per impedire il crimine, e durante la lotta Moriarty cade. Presupponendo la sua morte, poco dopo Ann si sposa e Holmes ritorna al suo esperimento di cercare di scacciare una mosca suonando il suo violino, solo per avere Watson che la colpisce con il giornale, affermando \"Elementare, mio caro Holmes, elementare\".\nPremi e riconoscimenti.\nLa celebre battuta di Holmes (\"Elementare, Watson!\", \"Elementary, my dear Watson\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 65\u00ba posto.\nHome video.\nIl film \u00e8 stato edito in DVD dalla Hobby &amp; Work e in cofanetto denominato Box 2 con i film \"Sherlock Holmes e la donna in verde\" e \"Sherlock Holmes - Destinazione Algeri\" dalla Exa Cinema."}
{"id": "284256", "revid": "2175070", "url": "https://it.wikipedia.org/wiki?curid=284256", "title": "Un amore, una vita", "text": "Un amore, una vita (\"Everybody's All-American\") \u00e8 un film del 1988 diretto da Taylor Hackford.\nTrama.\nIn Louisiana, Gavin Gray, divenuto campione del football americano nel 1956, sposa la giovane Babs Rogers, eletta Miss Magnolia. Sempre osannato dalla folla negli stadi, la sua vita \u00e8 segnata dai trionfi ottenuti e dalla sviscerata ammirazione e dall'affetto degli amici, tra i quali Edward Lawrence, un mastodontico giocatore, e Donnie, il nipote diciottenne soggiogato dal fascino dei due e segretamente innamorato della zia Babs. Dopo alcuni anni allietati dalla nascita di quattro bambini, mentre le capacit\u00e0 fisiche ed atletiche di Gavin vengono a scemare, Babs, risvegliatasi dal torpore in cui \u00e8 vissuta, si inserisce nel mondo degli affari gestendo un bar con l'aiuto di Edward che, poco dopo per debiti di gioco, viene ucciso da ignoti. Prigioniero del suo stesso mito, Gavin si fa pi\u00f9 pigro, n\u00e9 sembra accorgersi dell'unico incontro d'amore che Donnie, ora titolare di una cattedra all'Universit\u00e0, ha avuto con Babs. Questo l'unico torto che Babs ha fatto in tutti quegli anni al marito che ama (e da cui \u00e8 riamata), malgrado l'affetto che essa conserva per Donnie. Poi Gavin diventa aiuto istruttore di golf presso il club \"Terra turf\" e Babs dirige con impegno una catena di ristoranti. In un ultimo nostalgico incontro con i suoi ammiratori, Gavin ha modo di palesare il suo incondizionato amore per il gioco e per Babs."}
{"id": "284258", "revid": "767487", "url": "https://it.wikipedia.org/wiki?curid=284258", "title": "Al di l\u00e0 del domani", "text": "Al di l\u00e0 del domani (\"Beyond Tomorrow\") \u00e8 un film del 1940 diretto da A. Edward Sutherland.\nTrama.\nIn una vigilia di Natale, tre anziani signori invitano in casa loro un cow-boy e la sua ragazza infermiera. Subito tra loro si forma un legame di profonda amicizia che per\u00f2 viene bruscamente interrotto dalla prematura scomparsa dei tre signori."}
{"id": "284260", "revid": "767487", "url": "https://it.wikipedia.org/wiki?curid=284260", "title": "Cosa fare a Denver quando sei morto", "text": "Cosa fare a Denver quando sei morto (\"Things to Do in Denver When You're Dead\") \u00e8 un film drammatico statunitense del 1995 diretto da Gary Fleder e sceneggiato da Scott Rosenberg.\n\u00c8 stato presentato nella sezione Un Certain Regard al 48\u00ba Festival di Cannes.\nTrama.\nJimmy \"Il Santo\" \u00e8 un ex gangster e attuale proprietario di un'agenzia nella quale i malati terminali riprendono in video dei messaggi da far avere ai propri cari quando saranno deceduti. Siccome gli affari in agenzia non vanno molto bene Jimmy si trova costretto ad accettare una missione per conto del suo vecchio boss. Ma la missione fallisce e il boss vuole che chi ha sbagliato paghi."}
{"id": "284261", "revid": "124454048", "url": "https://it.wikipedia.org/wiki?curid=284261", "title": "Lavoro a domicilio", "text": "Il lavoro a domicilio \u00e8 un tipo di lavoro nell'ambito dello scopo di una residenza. Nel lavoro a domicilio la prestazione \u00e8 resa al domicilio del lavoratore.\nNon bisogna confondere il lavoro a domicilio con il lavoro domestico, nella quale la prestazione \u00e8 resa al domicilio del datore di lavoro.\nIn Italia.\nDefinizione.\nNell'ordinamento italiano, l'istituto del lavoro a domicilio \u00e8 stato regolato dalla legge 18 dicembre 1973 n. 877 (\"Nuove norme per la tutela del lavoro a domicilio\"), con la quale \u00e8 stata introdotta una disciplina specifica per questo tipo di rapporto di lavoro.\nL'art. 1 della legge ora richiamata, come modificato dalla legge 16 dicembre 1980 n. 858, indica il connotato essenziale del lavoro a domicilio nell'espletamento dell'attivit\u00e0 lavorativa presso l'abitazione del lavoratore o in un locale di cui egli abbia la disponibilit\u00e0, non di diretta pertinenza del datore di lavoro.\nFunzione.\nIl contratto di lavoro a domicilio pu\u00f2 soddisfare sia l'interesse dell'impresa di realizzare l'opportuno decentramento di talune attivit\u00e0, sia l'interesse del lavoratore di prestare la propria attivit\u00e0 lavorativa in un luogo di sua convenienza e scelta. Pu\u00f2 costituire, tuttavia, un espediente del datore di lavoro per confinare il prestatore all'esterno dei locali aziendali.\nQuando si riscontrano attivit\u00e0 lavorative che non richiedendo l'utilizzo di attrezzature e macchine di rilevanti dimensioni e costi, n\u00e9 l'impiego di una consistente forza lavoro, possono essere espletate anche presso il domicilio del lavoratore. Il lavoro a domicilio viene preso in considerazione dall'articolo 2128 del codice civile, che estende al suo ambito le norme sul lavoro nell'impresa quando compatibili.\nIl concetto di subordinazione.\nIl lavoratore a domicilio resta a tutti gli effetti un lavoratore subordinato. La legge 877/73, in deroga al disposto dell'art. 2094 del codice civile, prevede tuttavia una nozione di subordinazione \"attenuata\" rispetto a quella valida per la generalit\u00e0 dei lavoratori. \nEgli deve infatti:\nSi considera infatti lavoratore subordinato il prestatore che sia \"\"tenuto ad osservare le direttive dell'imprenditore circa le modalit\u00e0 di esecuzione, le caratteristiche e i requisiti del lavoro da svolgere\", e che svolga la prestazione con lavoro proprio e di familiari, senza l'ausilio \"di manodopera salariata e di apprendisti\"\".\nLa giurisprudenza ha chiarito che la subordinazione non \u00e8 esclusa dall'eventuale esecuzione di commesse in favore di pi\u00f9 datori di lavoro (Cassazione, 11.11.2004, n. 21449), n\u00e9 dall'iscrizione del prestatore nell'albo delle imprese artigiane (Cassazione, 22.04.2002, n. 5840).\nAttivit\u00e0 vietate.\nL'art. 2 della legge 877/73 prevede tre ipotesi in cui \u00e8 espressamente vietato ricorrere al lavoro a domicilio:\nPeculiarit\u00e0 del rapporto.\nI soggetti.\nLa legge prevede che i lavoratori a domicilio debbano essere iscritti in un apposito registro tenuto a cura dei Centri per l'impiego.\nI datori di lavoro che intendano avvalersi di lavoratori a domicilio sono tenuti ad iscriversi in un apposito \"registro dei committenti\", tenuto dalle Direzioni provinciali del lavoro.\nLa retribuzione.\nIl calcolo della retribuzione avviene in base al sistema delle tariffe di cottimo pieno, fissate dai contratti collettivi di lavoro.\nLa contrattazione collettiva determina convenzionalmente il tempo che un lavoratore di media capacit\u00e0 impiega a svolgere la lavorazione oggetto della commessa.\nSe il contratto collettivo non prevede le tariffe di cottimo, la legge dispone che esse siano determinate da una Commissione (a composizione mista lavoratori - datori di lavoro) istituita presso le Direzioni regionali del lavoro.\nI contratti collettivi prevedono inoltre ulteriori voci retributive, quali il trattamento di fine rapporto, la maggiorazioni per il lavoro festivo o notturno, il rimborso spese per l'uso di attrezzature di propriet\u00e0 del lavoratore.\nIl lavoro concretamente svolto dal prestatore risulta da un apposito registro aziendale (in cui vengono riportate le commesse) e da un libretto personale di controllo, tenuto dal lavoratore, in cui sono annotate le singole consegne, il tipo di lavoro da eseguire, la qualifica del prestatore, la misura della retribuzione, le eventuali maggiorazioni.\nAltre specificit\u00e0.\nIn generale, non trovano applicazione al lavoro a domicilio le seguenti norme:\nSicurezza sociale.\nAi lavoratori a domicilio \u00e8 esteso il regime delle assicurazioni sociali obbligatorie contro invalidit\u00e0 e vecchiaia, malattia, maternit\u00e0, disoccupazione, infortuni e assegni per il nucleo familiare.\n\u00c8 invece esclusa l'applicabilit\u00e0 delle norme sulla cassa integrazione guadagni."}
{"id": "284262", "revid": "438678", "url": "https://it.wikipedia.org/wiki?curid=284262", "title": "Hanno ucciso Vicki", "text": "Hanno ucciso Vicki (\"Vicki\") \u00e8 un film del 1953 diretto da Harry Horner.\nIspirato al romanzo \"I Wake Up Screaming\" di Steve Fisher, la pellicola \u00e8 un rifacimento del film \"Situazione pericolosa\" (1941).\nTrama.\nVicki Lynn \u00e8 una cameriera che ben presto raggiunge la fama e il successo come modella grazie all'agente Steve Christopher. Quando viene trovata morta, il detective Ed Cornell fa di tutto per accusare del delitto proprio il suo agente.\nIn verit\u00e0 Ed conosce la vera identit\u00e0 dell'assassino; era stato lui stesso infatti a manipolare Harry Williams tanto da convincerlo ad uccidere la ragazza. Fortunatamente Steve ottiene l'appoggio di Jill, la sorella di Vicki grazie alla quale riesce a trovare il vero colpevole ed evitare quindi la sedia elettrica."}
{"id": "284263", "revid": "125120918", "url": "https://it.wikipedia.org/wiki?curid=284263", "title": "Oculare", "text": "Un oculare \u00e8 una lente o un gruppo di lenti (detto genericamente gruppo ottico) che serve da interfaccia tra l'occhio dell'osservatore e la strumentazione ottica da utilizzare (telescopio, microscopio, ecc).\nL'oculare ha in genere la funzione di ingrandire l'immagine che si forma nel piano focale \"dell'obiettivo\" (inteso come la prima parte del sistema, quella che preleva l'immagine) e per questo \u00e8 posizionato sullo stesso asse ottico, in modo che il suo fuoco anteriore coincida con il fuoco posteriore dell'obiettivo.\nL'oculare \u00e8 progettato per la visione ad occhio nudo, anche se pu\u00f2 essere usato in alcuni casi per la fotografia secondo una tecnica detta proiezione dall'oculare. I moderni telescopi professionali, e in quantit\u00e0 crescente anche quelli amatoriali utilizzati per la fotografia, non hanno oculare, ma proiettano l'immagine direttamente sui CCD presenti sul piano focale del telescopio.\nIngrandimento.\nIl potere diottrico dell'oculare (come quello dell'obiettivo), \u00e8 inversamente proporzionale alla sua lunghezza focale misurata in metri. Ai livelli telescopici, con oggetti posti all'infinito, il potere diottrico dell'oculare diviso quello dell'obiettivo, trova il rapporto di ingrandimento delle immagini, rispetto alla visione ad occhio nudo (chiamato ingrandimento visuale). \nNel caso di un telescopio semplice, l'Ingrandimento del sistema pu\u00f2 essere calcolato tramite le lunghezze focali, con la formula: \ndove:\nSchemi ottici.\nA partire dall'oculare a lente singola divergente, usato da Galileo Galilei, sono stati sviluppati diversi tipi di schemi ottici per ottenere prestazioni sempre migliori (in termini di planarit\u00e0 e ampiezza del campo visivo, riduzione delle distorsioni e delle varie abberazioni ottiche, tipo le aberrazioni cromatiche, eccetera). A seconda dello schema ottico, i vari oculari odierni possono essere composti da un minimo di due lenti (nei pi\u00f9 semplici ed economici), fino addirittura ad otto lenti, in alcuni modelli dotati di un ampio campo apparente (i cosiddetti \"ultra-wide\").\nOgni oculare pu\u00f2 essere pi\u00f9 specifico e adatto di altri, per certi tipi di osservazioni o per l'uso in differenti tipologie di telescopi (alto o basso rapporto focale, a specchio, rifrattori, ecc).\nHuygens.\nSigla: H\nNel XVII secolo, Christiaan Huygens aveva compiuto importanti ricerche sull'ottica e invent\u00f2 un nuovo tipo di oculare formato da due lenti piano-convesse, che dimostr\u00f2 la possibilit\u00e0 di correggere l'aberrazione cromatica. Le due lenti sono dette \"lente dell'occhio\" e \"lente di campo\", per la posizione in cui si trovano rispetto all'occhio dell'osservatore. Questo oculare era adatto a telescopi con rapporto focale f/10 o maggiore. Dopo questa invenzione, vennero realizzati oculari sempre migliori e oggi l'oculare di Huygens \u00e8 obsoleto, anche se \u00e8 ancora possibile vederlo commercializzato in corredo ai telescopi pi\u00f9 economici, inoltre \u00e8 ancora usato in microscopia. Sebbene venga corretta l'aberrazione cromatica trasversale, quella longitudinale \u00e8 ancora presente, insieme all'aberrazione sferica e l'astigmatismo, per cui l'immagine \u00e8 buona solo al centro. Come difetto ha anche un'estrazione pupillare limitata, che costringe ad avvicinarsi di pi\u00f9 all'oculare, rendendo perci\u00f2 pi\u00f9 scomoda l'osservazione. Inoltre ha un campo apparente ridotto (dai 25 ai 40\u00b0). L'oculare di Huygens \u00e8 un oculare \"negativo\", perch\u00e9 il suo piano focale cade all'interno del sistema delle lenti: non \u00e8 possibile inserire un reticolo per le misurazioni, ma in compenso si notano meno le eventuali piccole particelle di polvere che si depositano sulle lenti.\nUna variante migliorata \u00e8 quella di Mittenzwey (sigla HM), creata nel XIX secolo, in cui la lente di campo \u00e8 convessa-concava. Questa variante \u00e8 adatta per telescopi f/8 in su.\nRamsden.\nSigla: R\nJesse Ramsden invent\u00f2 il suo oculare nel 1783. Anche questo oculare \u00e8 composto da due lenti piano-convesse, ma le due lenti rivolgono le parti convesse l'una verso l'altra e hanno una focale uguale. Questo oculare \u00e8 pi\u00f9 adatto ad obiettivi pi\u00f9 luminosi, rispetto al precedente, inoltre \u00e8 adatto all'inserimento di reticoli o micrometri. Il piano focale \u00e8 molto vicino alla lente di campo e renderebbe subito visibile ogni particella di polvere che si posasse sulle lenti, perci\u00f2, per risolvere un poco questo e altri inconvenienti, le due lenti vengono avvicinate, peggiorando tuttavia l'aberrazione cromatica e quella sferica. Anche nei Ramsden l'estrazione pupillare \u00e8 molto ridotta, ma \u00e8 un poco maggiore rispetto agli Huygens, mentre il campo apparente \u00e8 simile (30-40\u00b0). I Ramsden mostrano pi\u00f9 aberrazione cromatica trasversale rispetto agli Huygens, ma meno aberrazione cromatica longitudinale, aberrazione sferica e distorsioni, infine non hanno coma.\nAnche questo schema ottico viene usato per la realizzazione di oculari molto economici, comunque utilizzabili per le osservazioni planetarie: i pianeti infatti occupano un campo molto piccolo, mentre l'oculare assorbe poca luce, avendo solo due lenti.\nKellner.\nSigla: K\nCarl Kellner disegn\u00f2 il primo oculare acromatico moderno nel 1850. Questo oculare consente di scendere fino a f/6 con buone prestazioni. Usa tre lenti e ha uno schema molto simile a quello di Ramsden, ma si differenzia per il fatto che la lente dell'occhio, anzich\u00e9 essere una semplice lente piano-convessa, \u00e8 un piccolo doppietto acromatico, che elimina il cromatismo residuo. Come i Ramsden, c'\u00e8 l'inconveniente della polvere che diventa visibile, quando si posa sulla lente di campo, ma il campo apparente \u00e8 un poco maggiore. Questi oculari sono ancora relativamente economici e forniscono buone immagini ad ingrandimenti bassi e medi, indubbiamente superiori a quelle degli Huygens e dei Ramsden. Gli oculari Kellner di qualit\u00e0, ben trattati e col barilotto opacizzato internamente contro le riflessioni, sono considerati ancora oggi dei validi oculari.\nAlcune aziende nella seconda met\u00e0 del XX secolo hanno prodotto degli oculari simili o basati sul Kellner, con le sigle MA (Meade), SMA (Celestron) e RKE (Edmund Scientific). Gli RKE, progettati da David Rank per la Edmund Scientific, hanno un campo apparente leggermente maggiore. Gli acromatici modificati (Modified Achromatic, talvolta detti Ramsden acromatici) sono stati creati da Carl Zeiss all'incirca all'epoca di Kellner.\nOrtoscopico.\nSigla: Or (talvolta O oppure Ortho)\nErnst Abbe cre\u00f2 nel 1880 un oculare a quattro lenti, che ora \u00e8 conosciuto come oculare di Abbe o ortoscopico. Un tripletto fa le veci delle lente di campo, mentre quella dell'occhio \u00e8 una singola lente piano-convessa. Questo oculare \u00e8 adatto anche a rapporti focali pi\u00f9 luminosi (ad esempio f/6); ha una buona estrazione pupillare e un'ottima riduzione delle aberrazioni e soprattutto delle distorsioni. \u00c8 considerato il migliore oculare come qualit\u00e0 d'immagine, con un campo discreto, paragonabile a quello dei migliori derivati del Kellner (fino a 50\u00b0); ma attualmente vengono preferiti altri modelli ed esso \u00e8 utilizzato per lo pi\u00f9 nelle osservazioni planetarie. Oculari ortoscopici vengono montati anche su binocoli e cannocchiali.\nPl\u00f6ssl.\nSigla: Pl\nGeorg Simon Pl\u00f6ssl cre\u00f2 questo oculare a quattro lenti, disposte in due doppietti acromatici, nel 1860, basandosi sullo schema di Kellner, ma solo dopo la seconda guerra mondiale la Clav\u00e9 di Parigi inizi\u00f2 a produrne in serie. Questo oculare ha prestazioni che si avvicinano a quello di Abbe, ma \u00e8 pi\u00f9 facile da costruire; alcuni modelli (Super Pl\u00f6ssl) possono avere 5 lenti ed hanno un campo apparente un poco pi\u00f9 ampio (fino a 55\u00b0). Lo svantaggio principale dello schema ottico Pl\u00f6ssl \u00e8 la sua corta estrazione pupillare, soprattutto con gli oculari aventi lunghezze focali minori (quelle usate per gli alti ingrandimenti), con i quali l'osservazione diventa particolarmente scomoda. Attualmente \u00e8 il tipo di oculare pi\u00f9 venduto, ma la qualit\u00e0 pu\u00f2 variare molto da modello a modello; infatti esso richiede un vetro di qualit\u00e0 e la necessit\u00e0 di lenti convesse e concave che combacino perfettamente per evitare riflessioni interne; quindi si riscontrano differenze di prestazioni evidenti fra i Pl\u00f6ssl economici, dotati tra l'altro dei trattamenti antiriflesso pi\u00f9 semplici, e quelli di qualit\u00e0.\nErfle.\nSigla: Er\nHeinrich Erfle invent\u00f2 questo tipo di oculare a grande campo durante la fine della prima guerra mondiale, nel 1917; esso \u00e8 descritto nel brevetto statunitense numero 1.478.704, dell'agosto 1921. Questo oculare \u00e8 caratterizzato da una lente dell'occhio molto grande e da un'ottima estrazione pupillare, che lo rende molto comodo; inoltre ha un campo apparente di 60\u00b0; di contro, ad ingrandimenti elevati soffre di astigmatismo e di immagini fantasma. Gli Erfle sono molto usati anche nei binocoli.\nAnche la Goerz (ideatore: Christian von Hofe), nel brevetto statunitense 1759529 del 1924, propose un oculare con un campo che arrivava a 75\u00b0. \nI K\u00f6nig (dal nome dell'ottico tedesco Albert K\u00f6nig) sono una variante dell'Erfle e possono arrivare a 70\u00b0. Gli Erfle, nelle loro varianti, possono avere da 5 a 7 lenti.\nVisori binoculari (Binoviewer).\nLa visione binoculare \u00e8 da sempre considerata pi\u00f9 confortevole rispetto a quella con un occhio solo. Questo \u00e8 vero specialmente durante le sessioni osservative pi\u00f9 lunghe. Spesso, specialmente sulla Luna e sui pianeti, si \u00e8 in grado di osservare anche pi\u00f9 dettagli.\nI vantaggi dell'osservazione binoculare:"}
{"id": "284266", "revid": "767487", "url": "https://it.wikipedia.org/wiki?curid=284266", "title": "Mercedes Sosa", "text": "Era nota anche con il soprannome \"La Negra\".\nCarriera da musicista.\nPrimi anni e successo.\nNata da una famiglia povera, si appassiona fin dall'adolescenza delle danze popolari; nell'ottobre 1950 partecipa, vincendo, a una manifestazione canora radiofonica a Tucum\u00e1n.\nNel 1960 fa parte del \"Movimiento del Nuevo Cancionero\", una corrente sorta nella provincia di Mendoza, che intende rinnovare la canzone popolare, rappresentando la vita quotidiana argentina. Ne fanno parte anche Armando Tejada G\u00f3mez, Manuel Oscar Matus e Tito Francia.\nInsieme col marito Manuel Oscar Matus tiene concerti all'Universit\u00e0 e pubblica il primo disco, \"Canciones con fundamento\".\nIl maggior riconoscimento viene ottenuto nel 1965 al Festival Nacional de Folklore di Cosqu\u00edn, lanciata dal Jorge Cafrune; nello stesso anno incide il disco collettivo \"Romance de la muerte de Juan Lavalle\", con Ernesto Sabato e Eduardo Fal\u00fa, cantando \"Palomita del valle\".\nNel marzo 1966 incide \"Yo no canto por cantar\", un LP comprendente \"Canci\u00f3n del derrumbe indio, Canci\u00f3n para mi Am\u00e9rica, Chayita del vidalero, Los inundados, Zamba para no morir, Tonada de Manuel Rodr\u00edguez\" e \"Zamba al zafrero\". Il successo la porta a incidere l'ottobre successivo \"Hermano\" e alla fine del 1967 esce \"Para cantarle a mi gente\".\nIn quell'anno si esibisce in una lunga tourn\u00e9e che la porta a Miami, a Lisbona, a Porto, a Roma, a Varsavia, a Leningrado, a Baku e a Tbilisi. In quell'occasione conosce il musicista Ariel Ram\u00edrez che le propone l'incisione di \"Mujeres Argentinas\", conclusa solo nel 1969, dopo l'apparizione di \"Zamba para no morir\", una compilazione di temi di successi precedenti e di \"Con sabor a Mercedes Sosa\", che comprende la canzone di successo \"Al jard\u00edn de la Rep\u00fablica\".\nNel 1970 partecipa al film \"El Santo de la Espada\", di Leopoldo Torre Nilsson, sulla vita del generale e patriota argentino Jos\u00e9 de San Mart\u00ecn; escono anche gli album \"Navidad con Mercedes sosa\" e \"El grido de la tierra\", che contiene il celebre inno \"Cancion con todos\", una canzone di speranza per tutto il Sudamerica. Nel 1971 edita \"La voz de Mercedes Sosa\" e \"Homenaje a Violeta Parra\", in cui canta numerose canzoni della famosa cantante cilena, fra cui la celeberrima \"Gracias a la vida\". Partecipa a un altro film di Leopoldo Torre Nilsson, \"La tierra en armas\", in cui interpreta l'eroina peruviana Juana Azurduy.\nNel 1972, nonostante gli attacchi dei militari, esce \"Hasta la victoria\", un album con canzoni di chiaro contenuto sociale e politico e \"Cantata Sudamericana\", con musica di Ariel Ram\u00edrez e versi di F\u00e9lix Luna.\nDopo \"Traigo un pueblo en mi voz\", del 1973 e \"A que florezca mi pueblo\", del 1975, nel 1976 esce \"Mercedes Sosa\" con i contributi dei poeti V\u00edctor Jara, Pablo Neruda, Alicia Magui\u00f1a e Ignacio Villa. Nel 1977 rende omaggio a uno dei maggiori cantanti popolari argentini con \"Mercedes Sosa interpreta a Atahualpa Yupanqui\".\nL'esilio e il ritorno della democrazia.\nCon l'instaurazione della dittatura militare la sua musica di denuncia inizia ad essere invisa ai militari, dapprima \u00e8 vittima della censura, poi, viene imprigionata durante un concerto a La Plata e infine nel 1979 \u00e8 costretta all'esilio a Parigi e l'anno dopo a Madrid. Durante l'esilio dedica molti brani alla sua patria e alla speranza di cambiamento e di pace e democrazia per gli argentini, come il brano \"Todo cambia\" (scritto da Julio Numhauser) e \"S\u00f3lo le pido a Dios\".\nTorna in Argentina il 18 febbraio 1982, alla vigilia della caduta del regime e si esibisce tredici volte al Teatro dell'Opera di Buenos Aires, accompagnata dai musicisti rock Le\u00f3n Gieco e Charly Garc\u00eda; dai concerti viene tratto l'LP \"Mercedes Sosa en Argentina\". Tutti i suoi concerti in quell'occasione iniziano con il brano \"Todav\u00eda cantamos\", un inno alla resistenza e alla speranza.\nIl ritorno alla democrazia coincide con il successo discografico del live Mercedes Sosa en Argentina dallo Stadio Ferro Carril Oeste. Lo spettacolo diventer\u00e0 poi parte del documentario a lei dedicato, \"Como un p\u00e1jaro libre\", che dar\u00e0 il nome ad un omonimo album.\nMercedes Sosa diventa il simbolo della resistenza e della speranza; nel 1984 realizza lo storico spettacolo \"Coraz\u00f3n americano\", con Milton Nascimento e Le\u00f3n Gieco, che ha luogo allo stadio V\u00e9lez Sarsfield di Buenos Aires; l'esecuzione, con gli altri due artisti, del brano \"S\u00f3lo le pido a Dios\" diventa l'inno delle nuove generazioni alla libert\u00e0 riconquistata.\nIl concerto \u00e8 inserito all'interno del film su Mercedes, \"Ser\u00e1 posible el sur?\", realizzato dal regista tedesco Stefan Paul, un viaggio con Mercedes Sosa attraverso la nazione argentina, dal nord al sud, la sua gente e la sua storia.\nIcona della libert\u00e0 e simbolo del Sudamerica.\nNel 1988 realizza il tour \"Three Voices\" (recentemente pubblicato sull'omonimo DVD), assieme alla folksinger e attivista per i diritti civili Joan Baez e al cantautore tedesco Konstantin Wecker. In quel tour spicca l'indimenticabile interpretazione di \"Gracias a la vida\", il brano di Violeta Parra che Mercedes e la Baez avevano gi\u00e0 inciso separatamente e che ora interpretano, con un nuovo arrangiamento, in duetto.\nNel 1988 lancia Amigos m\u00edos, una compilation nella quale compaiono brani di Milton Nascimento, Pablo Milan\u00e9s, Teresa Parodi, Charly Garc\u00eda, Fito P\u00e1ez e Raimundo Fagner\nNel 1989 riceve la medaglia dell'Ordine del Cavaliere delle Arti e della Letteratura, consegnatole dal Ministro della Cultura Francese. Nel 1992, le viene conferita la carica di cittadino onorario della citt\u00e0 di Buenos Aires, nel Salone d'Oro del Consiglio e negli Stati Uniti dove viene nominata ospite onorario del Texas e Houston, dal Sindaco e dal Governatore di Stato.\nNel 1993 partecipa alla colonna sonora del film \"Convivencia\", duettando con Pablo Milan\u00f3s e Roberto Goyeneche, uno dei pi\u00f9 grandi cantanti di tango.\nA novembre, sulla scia di un successo inarrestabile, esce la compilation \"Mercedes Sosa, 30 a\u00f1os\", un disco che raggiunge i vertici nelle classifiche delle vendite; l'anno successivo \"Gestos de amor\" \u00e8 Disco di Platino; gli album seguenti hanno parimenti un enorme successo.\nNel marzo 1997, Mercedes Sosa rappresenta l'America Latina e le isole caraibiche, in veste di Vice Presidente della Commissione per la stesura della Carta della Terra: il convegno stila un documento per la Tutela dell'Ambiente equivalente alla Carta dei Diritti Umani.\nNello stesso anno, dopo l'uscita dell'album \"Alta fidelidad-Mercedes Sosa canta a Charly Garc\u00eda\", il suo stato di salute peggiora: pi\u00f9 volte in pericolo di vita, si ristabilisce solo dopo mesi di sofferenza, al termine dei quali realizza un nuovo album, non a caso intitolato \"Al Despertar\" che ricever\u00e0 poi il Premio Gardel come Disco dell'Anno. Riprende a cantare incidendo nuovi album (l'ultimo nel 2005). Nel 2008 il documentario \"Ser\u00e1 posible el sur?\" viene pubblicato su DVD con l'aggiunta di un'intervista a Mercedes in occasione del suo concerto a Stoccarda lo stesso anno, e parte del concerto.\nIl tour europeo, iniziato nel 2008, doveva proseguire nel 2009, ma il management europeo ha comunicato l'annullamento del tour internazionale di Mercedes Sosa, dovuto a motivi di salute\nL'ultimo album.\nNel 2009 esce l'album doppio \"Cantora - Un viaje \u00edntimo\", un album-tributo di duetti in cui Mercedes \u00e8 affiancata dai principali artisti del Sudamerica, fra cui Mar\u00eda Gra\u00f1a, Leopoldo Federico, Shakira, Lila Downs, Gustavo Cerati, Marcela Morelo, Jorge Drexler, Gustavo Santaolalla, Julieta Venegas, Caetano Veloso e molti altri.\nL'album \u00e8 in corsa per i Latin Grammy Awards, i prestigiosi riconoscimenti della musica latinoamericana, che saranno consegnati il 5 novembre 2009 a Las Vegas. Mercedes Sosa ha conquistato diversi Latin Grammy sin dalla prima edizione, nel 2000, e poi nel 2003 e nel 2006. Nel 2010 \"Cantora 1\" \u00e8 candidato nelle categorie miglior album dell'anno e miglior album folk.\nLa morte.\nIl 4 ottobre 2009 sul sito internet della cantora viene pubblicato un messaggio della sua famiglia che ne annuncia la morte a 74 anni. A settembre era stata ricoverata in un ospedale di Buenos Aires per una disfunzione renale. La camera ardente viene allestita nel \"Salone dei passi perduti\" del Congresso argentino.\nIl governo argentino in occasione della scomparsa della cantora ha adottato il decreto 1402/2009 nel quale sottolinea che la carriera di Mercedes Sosa \"fu sempre di grande impegno sociale\"; il decreto ne esalta lo \"spirito di solidariet\u00e0\", \"l'onest\u00e0 intellettuale\", l\"'impegno artistico e sociale\", la \"ferrea difesa dei diritti umani e delle giuste cause che negli anni '70 le caus\u00f2 la persecuzione della dittatura, la prigione e l'esilio fino al suo ritorno nel 1982\". Lo stesso decreto \"dichiara lutto nazionale in tutto il territorio della Repubblica Argentina per il periodo di tre giorni a partire dal 4 ottobre\".\nMigliaia di persone hanno reso omaggio a Mercedes Sosa nella camera ardente e fra queste la presidente della repubblica Cristina Fern\u00e1ndez de Kirchner, il marito, l'ex presidente N\u00e9stor Kirchner, il capo di gabinetto, il presidente della camera, il segretario generale della presidenza, 5 ministri e molti artisti quali Teresa Parodi, Luis Salinas, Mari\u00e1n Far\u00edas G\u00f3mez, V\u00edctor Heredia, il calciatore Diego Armando Maradona e molti altri.\nTutto il Sudamerica ha manifestato il suo dolore. Il Per\u00f9 ha proclamato il lutto nazionale, la presidente del Cile, Michelle Bachelet, le ha dedicato un ricordo e un lungo applauso, il presidente del Brasile, Lula da Silva, ha inviato un suo rappresentante ufficiale ai funerali, il presidente venezuelano Hugo Ch\u00e1vez ha pubblicato su un periodico argentino la lettera ufficiale di condoglianze inviata alla presidente argentina.\nLuned\u00ec 5 ottobre la salma \u00e8 stata trasferita al cimitero di Chacarita per una cerimonia privata e la cremazione.\nRiconoscimenti.\nNel corso della sua carriera, Mercedes Sosa ha ricevuto numerosi riconoscimenti, tra i quali: la Medaglia per meriti culturali dallo Stato dell'Ecuador; la Targa della Mayor National University di San Marcos in Per\u00f9, per i 30 anni di carriera; il Premio ACE 1993 per l'album Sino ed il Martin Fierro 1994 per il miglior spettacolo televisivo.\nNel 1995 riceve: il Premio CAMU-UNESCO, accordatole dal Consiglio Musicale Argentino e dal Segretario Regionale per l'America Latina e per le Isole Caraibiche; il Premio UNIFEM a carico delle Nazioni Unite, per il suo impegno in difesa dei diritti delle donne; il Konex Platinum 1995 come Miglior Cantante Folk ed il Diamond Konex come Miglior Artista popolare del decennio.\n\u00c8 stata inoltre inclusa nella raccolta Global Divas dalla Conferenza delle Donne che fa capo all\u00b9Ufficio Generale delle Nazioni Unite. Il disco, che contiene la canzone Gracias a la vida, riunisce alcune delle pi\u00f9 importanti cantanti di tutti i tempi: \u00c9dith Piaf, Maria Farantouri, Marlene Dietrich, Am\u00e1lia Rodrigues, Lucha Reyes, Miriam Makeba, Celiana Gonz\u00e1lez, Marian Anderson, Aretha Franklin, Elis Regina, Maria Beth\u00e2nia, Gal Costa e Celia Cruz.\nNel luglio 1996, a Porto Alegre, in Brasile, il Governo del Rio Grande le consegna la Medaglia Simoes Lopes Neto, per i meriti artistici e personali consacrati all\u00b9unione dei popoli.\nNell\u00b9ottobre dello stesso anno riceve il Premio CIM-UNESCO 1996, consegnatole dal Consiglio Internazionale della Musica dipendente dall'UNESCO. Questa onorificenza viene solitamente conferita a musicisti o enti musicali che hanno contribuito a promuovere la musica come strumento di comprensione tra le persone, cooperazione tra le nazioni od altre finalit\u00e0 sancite nella Carta delle Nazioni Unite e nell\u00b9atto costitutivo dell'UNESCO.\nNel caso specifico il Consiglio ha dichiarato: \u201cLa Giuria ha ritenuto conferire a Mercedes Sosa questo premio, non solo per la brillante carriera, ma soprattutto per gli alti valori etici e morali dimostrati negli anni bui della storia argentina e per il costante impegno nella difesa dei diritti umani\u201d.\nAlcuni giorni prima, presso il Consolato Argentino a New York, Mercedes Sosa riceve il Diploma ad Honorem dal Consiglio Inter Americano per la Musica e dalla Organizaci\u00f2n de Estados Americanos (OEA).\nIl 9 dicembre 1996, al Congresso Nazionale, i membri rappresentanti del suo paese le tributano il titolo di personalit\u00e0 culturale della nazione che ha agito in difesa della musica popolare argentina.\nInoltre, nel marzo 1997, riceve il Premio ACE come migliore album folk Escondido en mi pa\u00ecs dall'Associazione dei Giornalisti di Spettacolo.\nNel 1999 riceve il Premio Tenco come Operatore culturale\nNel 2011 Nanni Moretti inserisce la dolcissima e nostalgica canzone \"Todo cambia\" nella colonna sonora del film \"Habemus Papam\".\nCover in italiano.\nNel 2012 il cantautore italiano Vinicio Capossela inserisce nell'album Rebetiko Gymnastas una versione in italiano del brano di Mercedes Sosa \"Canci\u00f3n de las simples cosas\".\nNell'ottobre 2013 \u00e8 uscito l'album \"Viaggio intimo con Mercedes Sosa\" a lei dedicato, cantato da Maria Letizia Gorga\nNel 2017 \u00e8 uscito l'album \"La rubia canta la negra\" della cantastorie italiana Ginevra Di Marco. Un omaggio a Mercedes Sosa costituito da celeberrime tracce della cantante argentina e da tre inediti.\nCollegamenti esterni.\nhttp://www.mercedessosa.org/\nhttps://www.mercedes-sosa.com/ver_libro.html\nCanale Mercedes Sosa You Tube"}
{"id": "284268", "revid": "438678", "url": "https://it.wikipedia.org/wiki?curid=284268", "title": "I racconti di Hoffmann (film)", "text": "I racconti di Hoffmann (The Tales of Hoffmann) \u00e8 un film del 1951 diretto da Michael Powell e Emeric Pressburger, tratto da \"Les Contes d'Hoffmann\" di Jacques Offenbach.\nIl film \u00e8 piuttosto fedele all'opera originale (nell'unica versione a cui poteva allora rifarsi, dato che molti progressi nella conoscenza della partitura erano ancora da compiere). Non la presenta per\u00f2 in modo integrale e opera alcune modifiche: rende muta la prima incarnazione del diavolo, il consigliere Lindorf; riduce considerevolmente il ruolo di Nicklausse (che resta un ruolo \"en travesti\" ma perde la sua ambiguit\u00e0 di Musa); trasforma Stella (l'amore proibito di Hoffmann) da cantante in ballerina e abbrevia moltissimi numeri musicali; l'ambientazione dell'atto di Stella, nel libretto originale ambientata a Monaco di Baviera, ha qui luogo su un'isola greca. Inoltre, solo due membri del cast effettivamente cantano le proprie parti: Robert Rounseville, che interpreta Hoffmann, e Ann Ayars, che interpreta Antonia. Tutti gli altri sono doppiati, permettendo cos\u00ec di trasformare parecchi numeri di canto in numeri di danza. L'artista italiano Alberto Spadolini \u00e8 assunto personalmente da sir Alexander Korda, fondatore della London Film, come adattatore dei dialoghi per la versione francese di \u201cTales of Hoffmann\u201d. Il film ottiene il premio miglior produzione al Festival di Cannes 1951.\nTrama.\nA Norimberga, il poeta E.T.A. Hoffmann assiste a uno spettacolo di danza della ballerina Stella di cui \u00e8 innamorato senza speranza e che gli \u00e8 contesa dal demoniaco consigliere Lindorf. Nell'intervallo dello spettacolo, si reca alla taverna di Luther, dove accetta di raccontare a un gruppo di studenti suoi amici le sue infelici storie d'amore con tre donne diverse, che egli vede raccolte in Stella.\nOlympia's Tale: in una Parigi tutta in giallo, Hoffmann \u00e8 innamorato di Olimpia, bellissima ragazza che egli ignora essere una bambola meccanica fabbricata dall'inventore Spalanzani con la collaborazione dell'ottico Coppelius . Costui gli vende un paio di occhiali stregati che rendono ancora pi\u00f9 credibile l'inganno di Spalanzani, il quale organizza un finto festino (gli invitati sono marionette e burattini) in onore di Olimpia. Ma sar\u00e0 lo stesso Coppelius a rompere la bambola di fronte agli occhi di Hoffmann per vendetta su Spalanzani che l'ha truffato.\nGiulietta's Tale: in una Venezia rossa come l'inferno, Hoffmann viene sedotto dalla bellissima cortigiana Giulietta, che vuole ottenere il suo riflesso allo specchio per il suo padrone Dappertutto. La donna riesce nell'intento e, in seguito, spinge Hoffmann a uccidere il suo precedente amante, Peter Schlemil, per sottrargli la chiave della sua stanza. Ma quando Hoffmann vi entra, essa se ne \u00e8 andata assieme a Dappertutto.\nAntonia's Tale: in un'innominata isola greca, Hoffmann raggiunge l'amata Antonia, figlia del compositore in pensione Krespel. Scopre, assistendo a un incontro fra Krespel e il dottor Miracle, che la ragazza \u00e8 mortalmente malata ai polmoni e che morir\u00e0 se continua a cantare. Hoffmann, allora, si unisce a Krespel nel chiedere ad Antonia di non farlo. Ma dopo che se n'\u00e8 andato, Miracle compare ad Antonia ed evocando lo spettro della madre di lei (celebre cantante) la spinge a cantare fino alla morte.\nDopo una sequenza onirica di danza di Hoffmann con Stella, torniamo nella taverna dove Hoffmann, ubriaco, lascia che Stella se ne vada in compagnia di Lindorf, rinunciando per sempre al suo amore.\nProduzione.\nIl film fu prodotto dalla Archers.\nLe coreografie sono firmate da Frederick Ashton che, nel film, appare anche come interprete, rivestendo i panni di Kleinzac e di Cochenille.\nStile cinematografico.\nI due registi hanno volutamente pensato per il film a uno stile irrealistico e fortemente pittorico, come ambientato tra manifeste scenografie teatrali. Tutto il fim \u00e8 visibilmente girato in interni, con ogni atto dominato da un colore predominate: un frivolo giallo per Olimpia, un infernale rosso per Giulietta, un triste blu per Antonia.\nDistribuzione.\nNell'aprile del 1951, venne presentato in concorso al festival di Cannes. Il 4 aprile, fu proiettato in prima a New York, con una distribuzione americana della Lopert Pictures Corporation. In Francia, la Cin\u00e9dis lo distribu\u00ec in sala il 22 giugno. Sempre nel 1951, il film usc\u00ec in Germania Federale (31 agosto), Svezia (17 settembre), Argentina (3 ottobre), Danimarca (5 novembre), Portogallo (12 novembre). Nel Regno Unito, fu distribuito il 26 novembre 1951 dalla British Lion Film Corporation.\nRiconoscimenti.\nPresentato in concorso al 4\u00ba Festival di Cannes, vinse un premio speciale.."}
{"id": "284272", "revid": "327773", "url": "https://it.wikipedia.org/wiki?curid=284272", "title": "Kristiansund", "text": "Kristiansund \u00e8 un comune e una citt\u00e0 situata nella contea di M\u00f8re og Romsdal in Norvegia. Ha ricevuto lo status di citt\u00e0 nel 1742.\nGeografia fisica.\nSituata nel distretto di Nordm\u00f8re, Kristiansund \u00e8 costruita su quattro isolette che si affacciano sul Mare di Norvegia.\nIl comune di Kristiansund comprende anche, dal 2008, l'ex-comune di Frei.\nStoria.\nSi hanno prove certe che la zona fosse abitata sin dall'8000 a.C. Nel XVII secolo l'olandese Jappe Ippe port\u00f2 in Norvegia le sue conoscenze sulla salatura del pesce. Nel 1691 ricevette l'autorizzazione dal re di produrre ed esportare lo stoccafisso. Inizi\u00f2 cos\u00ec un'industria molto redditizia che coinvolgeva tutta Kristiansund. Nel 1742 ricevette lo status di citt\u00e0 che la port\u00f2 a un pi\u00f9 ampio sviluppo economico. Oggi la citt\u00e0 \u00e8 ancora conosciuta per la produzione di stoccafisso e di baccal\u00e0.\nSport.\nIl calcio \u00e8 lo sport pi\u00f9 popolare della citt\u00e0; la squadra principale \u00e8 il Kristiansund che milita nella massima serie norvegese, l'Eliteserien. La citt\u00e0 e conosciuta anche per aver dato i natali alla leggenda della Nazionale norvegese e del Manchester United Ole Gunnar Solskj\u00e6r."}
{"id": "284274", "revid": "767487", "url": "https://it.wikipedia.org/wiki?curid=284274", "title": "Nosferatu il vampiro", "text": "Nosferatu il vampiro (\"Nosferatu, eine Symphonie des Grauens\") \u00e8 un film muto diretto da Friedrich Wilhelm Murnau e proiettato per la prima volta il 4 marzo 1922 a Berlino.\nConsiderato il capolavoro del regista tedesco e uno dei capisaldi del cinema horror ed espressionista, \"Nosferatu il vampiro\" \u00e8 ispirato liberamente al romanzo \"Dracula\" (1897) dello scrittore irlandese Bram Stoker. Murnau dovette modificare il titolo, i nomi dei personaggi (il Conte Dracula diventa il Conte Orlok, interpretato da Max Schreck) e i luoghi (da Londra a Wisborg) per problemi legati ai diritti legali dell'opera. Il regista fu comunque denunciato dagli eredi di Stoker; perse la causa per violazione del diritto d'autore e venne condannato a distruggere tutte le copie della pellicola, tuttavia una copia \"clandestina\" fu salvata dallo stesso Murnau, e il film \u00e8 potuto sopravvivere ed arrivare ai giorni nostri. La Prana-Film G.m.b.H., casa di produzione del film, fu costretta a dichiarare bancarotta in seguito alla causa con gli eredi di Stoker, in quanto fu obbligata a pagare il contenzioso sui diritti d'autore.\nTrama.\nNel 1838 il giovane Hutter lavora presso un'agenzia immobiliare a Wisborg, in Germania.\nUna mattina il suo principale Knock riceve una richiesta dalla Transilvania da parte del Conte Orlok, desideroso di prendere casa in paese. Il sensale decide di mandare Hutter dal Conte per firmare gli atti di compravendita, nonostante il viaggio fino ai Carpazi non sia privo di pericoli. Hutter si mette in viaggio, noncurante degli oscuri presentimenti della moglie Ellen, lasciandola in affidamento all'amico Harding e a sua sorella fino al suo ritorno.\nAvvicinandosi alla sua meta, Hutter entra in contatto con le superstizioni della gente locale, convinta che il castello del conte sia posseduto da forze oscure. Particolarmente temuta e mitizzata \u00e8 la presenza di Nosferatu, un vampiro sanguinario che si nutre del sangue delle sue vittime e dorme in bare riempite di terra contaminata dalla peste nera.\nFinalmente Hutter raggiunge il suo cliente, che si rivela subito cortese ma alquanto sinistro. Bastano pochi giorni perch\u00e9 egli si renda conto che il conte incarna tutte le caratteristiche del famigerato Nosferatu, di cui egli stesso \u00e8 vittima immemore durante le notti al castello. Hutter finisce rinchiuso nella sua stanza, da cui pu\u00f2 scorgere il conte far partire un carico di bare piene di terra, presumibilmente diretto a Wisborg.\nIl conte stesso si mette in viaggio all'interno di una delle bare. Una volta evaso dal castello, Hutter fa rientro alla sua citt\u00e0 natale per riabbracciare la moglie, che nel frattempo era stata turbata da continui presagi notturni. La maledizione di Nosferatu, per\u00f2, comincia a rendere sempre pi\u00f9 cagionevole la salute del protagonista.\nNel frattempo il suo titolare Knock aveva cominciato a dare segni di pazzia, finendo rinchiuso in cella. Egli era vittima della volont\u00e0 del conte Orlok fin dall'inizio. Dopo un lungo viaggio via mare durante il quale stermina l'intero equipaggio, questi prende possesso della sua nuova casa, situata di fronte a quella di Hutter, da cui nottetempo scruta la sua nuova vittima: Ellen.\nAssieme al conte arriva a Wisborg anche l'epidemia di peste, che miete vittime per le quali la popolazione cerca in Knock (nel frattempo evaso) il capro espiatorio, accusandolo di essere un untore. Ellen apprende che l'unica strada per sconfiggere il conte e la sua epidemia \u00e8 quella di esporlo alla luce del sole, e per raggiungere questo obiettivo si sacrificher\u00e0 dissetandolo del suo sangue fino ad alba inoltrata.\nAssieme al conte Orlok svaniranno anche la terribile epidemia e la maledizione che aveva colpito Hutter.\nProduzione.\nLo studio dietro alla realizzazione di \"Nosferatu\", la Prana-Film, fu una piccola casa di produzione cinematografica tedesca attiva per breve tempo all'epoca del muto, fondata nel 1921 da Enrico Dieckmann e dall'occultista-artista Albin Grau, cos\u00ec chiamata per rimandare al concetto Ind\u00f9 del \"prana\". Anche se l'intenzione dello studio era quella di produrre vari film a tematica soprannaturale, \"Nosferatu\" fu l'unica produzione effettiva, poich\u00e9 la societ\u00e0 dichiar\u00f2 bancarotta a seguito della causa legale per violazione del diritto d'autore intentata dalla vedova di Bram Stoker, Florence Balcombe.\nGrau aveva avuto l'idea di girare un film di vampiri, traendo ispirazione da un suo personale ricordo dei tempi di guerra: nell'inverno del 1916, un contadino serbo gli aveva detto che il padre era un vampiro e un morto vivente.\nDiekmann e Grau assegnarono a Henrik Galeen, un discepolo di Hanns Heinz Ewers, il compito di scrivere una sceneggiatura ispirata al romanzo \"Dracula\" di Bram Stoker del 1897, nonostante la Prana-Film non fosse in possesso dei diritti per l'adattamento cinematografico dello stesso. Galeen era uno specialista del romanticismo gotico; aveva gi\u00e0 lavorato a \"Der Student von Prag\" (\"Lo studente di Praga\") nel 1913, e aveva sceneggiato \"Der Golem, wie er in die Welt kam\" (\"Il Golem - Come venne al mondo\") (1920). Galeen trasfer\u00ec la storia nel fittizio borgo di Wisborg situato nella Germania settentrionale. Cambi\u00f2 i nomi dei personaggi e aggiunse l'idea del vampiro che porta un'epidemia a Wisborg per mezzo dei ratti presenti nella nave al suo arrivo in citt\u00e0, ed elimin\u00f2 del tutto il personaggio del cacciatore di vampiri Van Helsing (anche se ne rimane una pallida traccia nella figura del professor Bulwer). Lotte Eisner descrisse la sceneggiatura espressionista di Galeen: \u00abvoll Poesie, voll Rhythmus\u00bb (\"piena di poesia, piena di ritmo\"). Furono Dieckmann e Grau a volere Murnau come regista; Grau si occup\u00f2 della direzione artistica, delle scenografie e dei costumi; la musica fu composta da Hans Erdmann.\nLe riprese ebbero inizio nel luglio 1921, con le scene in esterni girate a Wismar. Una ripresa dalla torre di Marienkirche sul mercato di Wismar con il Wasserkunst fungeva da collegamento per la scena di Wisborg. Altre location furono il Wassertor, la Heiligen-Geist-Kirche e il porto. A Lubecca, le rovine dei magazzini del sale ormai in disuso, servirono come nuova residenza di Nosferatu a Wisborg; il cimitero della Aegidienkirche fu utilizzato per la casa di Hutter, e lungo il Depenau sfil\u00f2 una processione di bare di presunte vittime della peste. Molte scene girate a Lubecca sono visibili durante la caccia al personaggio di Knock. Le scene in esterni del film ambientate in Transilvania furono girate in realt\u00e0 nella Slovacchia settentrionale, incluso il Castello di Orava (\u00c1rva), che divenne il set del maniero del Conte Orlok. Gli interni furono generalmente filmati presso gli studi della JOFA a Berlino.\nPer questioni economiche, il cameraman Fritz Arno Wagner ebbe a disposizione soltanto una cinepresa, e solo un negativo originale del film venne approntato. Il regista segu\u00ec scrupolosamente la sceneggiatura scritta da Galeen, seguendo indicazioni scritte circa inquadrature, luci, et similia. Nondimeno, Murnau riscrisse completamente 12 pagine del copione. Soprattutto il finale del film, nel quale Ellen si sacrifica e il vampiro muore distrutto dai primi raggi del sole, furono opera del regista. Dato che la morte del vampiro a causa della luce dell'alba non \u00e8 presente nella sceneggiatura di Galeen o nel romanzo di Stoker, questo concetto originale viene solitamente attribuito al solo Murnau.\nLocation.\nLocation di \"Nosferatu il vampiro\":\nDistribuzione.\n\"Nosferatu\" debutt\u00f2 il 4 marzo 1922 al cinema \"Marmorsaal\" all'interno del giardino zoologico di Berlino. L'evento venne programmato come un importante avvenimento mondano dal titolo \"Das Fest des Nosferatu\" (il \"Festival di Nosferatu\"), e agli ospiti fu richiesto di venire vestiti con costumi d'epoca in stile Biedermeier. La prima del film a livello nazionale avvenne il 15 marzo 1922 a Berlino presso il cinema \"Primus-Palast\".\nPoco tempo dopo la prima, una pubblicit\u00e0 del film apparve sul numero 21 della rivista \"B\u00fchne und Film\", con fotografie e dettagli sulla trama, scenografie e resoconti di produzione, e commenti vari, incluso un saggio sul vampirismo ad opera di Albin Grau.\nOriginariamente, il film fu completamente vietato in Svezia, tuttavia il divieto fu revocato dopo 20 anni e da allora \u00e8 passato anche in televisione.\nVersione sonorizzata.\nNegli anni trenta, fu approntata una versione sonorizzata della pellicola, intitolata \"Die zw\u00f6lfte Stunde \u2013 Eine Nacht des Grauens\" (\"La dodicesima ora: Una notte d'orrore\"). Si tratt\u00f2 di una versione completamente non autorizzata e ri-montata del film che venne presentata a Vienna il 16 maggio 1930, con un disco di effetti sonori e una riscrittura della colonna sonora originale di Hans Erdmann (ad opera di Georg Fiebiger). Questa versione presenta un finale alternativo molto pi\u00f9 \"a lieto fine\" rispetto all'originale, i nomi dei personaggi sono tutti modificati (il Conte Orlok diventa il \"Principe Wolkoff\", Knock divenne \"Karsten\", Hutter e Ellen divennero \"Kundberg\" e \"Margitta\", e Lucy fu cambiato in \"Maria\"). Inoltre, questa versione apocrifa, della quale Murnau non era a conoscenza, contiene alcune scene girate dallo stesso regista ma tagliate dalla versione finale di \"Nosferatu\". All'originale furono aggiunte scene girate per l'occasione nelle quali Hans Behal interpreta il ruolo di un prete e altre di tipo folkloristico-descrittivo. Queste scene non sono opera di Murnau, ma furono girate dal cameraman G\u00fcnther Krampf sotto la direzione di un fantomatico \"Dr. Waldemar Roger\" (o Waldemar Ronger). Il nome del regista F. W. Murnau non viene menzionato nel preambolo di questa versione sonora. Questa versione (della lunghezza ridotta a circa 80 min.) \u00e8 stata mostrata il 5 giugno 1981 alla Cin\u00e9math\u00e8que Fran\u00e7aise. Nel 2012, la Friedrich Wilhelm Murnau Stiftung, ha dichiarato di essere in possesso di diverse copie di questa versione sonora non autorizzata.\nVicende giudiziarie.\nEssendo un \"libero\" adattamento del romanzo \"Dracula\" di Bram Stoker, realizzato senza aver ottenuto in precedenza i diritti legali dell'opera dagli eredi dello scrittore, \"Nosferatu\" fu oggetto di una causa per violazione dei diritti d'autore intentata dalla vedova di Stoker, Florence. Nell'aprile 1922, la British Incorporated Society of Authors invit\u00f2 la signora Stoker a entrare a far parte dell'associazione. La donna accett\u00f2, pag\u00f2 la quota di affiliazione, e subito dopo si dichiar\u00f2 vittima di violazione del diritto d'autore da parte di un film tedesco prodotto dalla Prana-Film. All'epoca le leggi sul copyright erano ancora agli albori e non esistevano precedenti consistenti in materia, ma nel luglio 1925 dopo aver fatto causa alla societ\u00e0, a Murnau e a Henrik Galeen, la vedova Stoker riusc\u00ec ugualmente, dopo vari appelli da parte della Prana, ad ottenere che tutte le copie esistenti del film venissero distrutte.\nGi\u00e0 afflitta da vari problemi economici, la Prana fu costretta a dichiarare bancarotta non potendo trarre ricavi economici dalla distribuzione del film. Questo fatto rese \"Nosferatu\" l'unica produzione della compagnia. Nell'autunno dello stesso anno, Florence entr\u00f2 nella Film Society of London e scopr\u00ec con grande disappunto che l'associazione era in possesso di una copia sopravvissuta del film, conservata nell'archivio non a fini commerciali ma a scopo di preservazione storica. Chiedendo spiegazioni all'organizzatore Ivor Montagu, la vedova venne a sapere che tale copia era stata donata da una fantomatica societ\u00e0 chiamata Sargent's Trust Ltd con sede negli Stati Uniti d'America, dove non erano in vigore le leggi sul diritto d'autore valide in Europa. Tuttavia, Montagu non riusc\u00ec a nascondere a lungo la copia dall'annientamento.\nQuando, quattro anni dopo, la Film Society fece un altro tentativo di mostrare il film, Florence Stoker prevalse e la copia fu distrutta. Nel frattempo, Florence aveva iniziato i negoziati con la Universal Pictures sui diritti cinematografici di \"Dracula\". Lo studio cinematografico statunitense acquist\u00f2 i diritti per e produsse il primo adattamento cinematografico autorizzato nel 1931, \"Dracula\" di Tod Browning. Nonostante gli sforzi di Florence Stoker per distruggere le copie esistenti di \"Nosferatu il vampiro\", alcune rimasero in circolazione. Il film era gi\u00e0 stato venduto all'estero e in molti paesi esistevano versioni che differivano per il montaggio e gli intertitoli.\nAlla fine degli anni venti una versione francese della pellicola giunse negli Stati Uniti dove, fornita di didascalie in inglese, i personaggi del film furono addirittura rinominati con i corrispettivi del romanzo di Stoker. Tornarono quindi Jonathan e Mina Harker, Dracula, Renfield e cos\u00ec via. Questa volta il luogo di azione da Wisborg divenne Brema.\nLeggende.\nIntorno alla figura del Conte Orlok interpretato da Schreck aleggiano molte strane leggende; secondo alcune strampalate teorie, Altri sostengono che Murnau si sia recato nei Carpazi per cercare un vero vampiro. Le strane leggende sono state alimentate nel tempo anche a causa della curiosa coincidenza legata al significato del nome Max Schreck che, in tedesco, suona come \"Massimo Spavento\". In realt\u00e0, bench\u00e9 la coincidenza del nome sia curiosa (e sia stata peraltro sfruttata dallo stesso Murnau), l'ipotesi dello Schreck attore sembra essere confermata dagli annali teatrali, dove tra i protagonisti minori vi sono citazioni riguardanti un tale Max Schreck, che nelle foto d'epoca appare sorridente ma sinistramente somigliante al conte Orlok.\nAlla storia della lavorazione del film \u00e8 dedicata una pellicola del 2000 del regista E. Elias Merhige, dal titolo \"L'ombra del vampiro\", nella quale Murnau \u00e8 interpretato da John Malkovich e Schreck da Willem Dafoe. Nella versione romanzata fornita dal film, si cavalca l'ipotesi che Max Schreck fosse un vero e proprio vampiro e non un attore teatrale.\nTematiche.\nNatura.\nOltre ai paesaggi selvaggi, il regista presenta nel film una gran variet\u00e0 di flora e fauna: un polpo, una pianta carnivora, una iena, cavalli e soprattutto ratti. In tal modo Murnau simboleggia il rapporto tra il vampirismo e la natura nell'implacabile legge della catena alimentare, dove \"il pi\u00f9 forte si nutre del pi\u00f9 debole\". La prevalenza di immagini naturalistiche serve a rendere \"normale la funzione del vampiro\", incorporandolo nella natura intrinseca del mondo, e rendendolo ancora pi\u00f9 sinistro in quanto naturale e quindi irrevocabile. In qualit\u00e0 di \"non morto\", il vampiro \u00e8 \"oltre i concetti morali di colpa e rimorso\".\nOltre alla sua duplice identit\u00e0 di uomo razionale e di animale che necessita di nutrirsi, il vampiro stesso \u00e8 anche caratterizzato dalla sua rigidit\u00e0 e da movimenti a scatti che sembrano possedere una componente meccanica. La figura rompe quindi tutti i tentativi di categorizzazione; instillando l'insicurezza nello spettatore che stenta a riconoscere in lui una figura umana, bens\u00ec un essere pi\u00f9 simile a un incubo. D'altra parte, la forte connessione tra il vampiro e la natura offre al pubblico l'opportunit\u00e0 di simpatizzare con il personaggio: \"quando una figura spaventosa fa parte della natura, non \u00e8 pi\u00f9 possibile sfuggire a tutti i sentimenti di compassione\". Questo \u00e8 particolarmente evidente nella scena della morte di Orlok; il canto del gallo evoca prefigurazioni del tradimento, l'essere ripugnante diventa umano nell'agonia della morte.\nRomanticismo.\nCon l'ambientazione della storia all'inizio del XIX secolo e il suo naturalismo, Murnau segue una tendenza degli anni venti nel cercare una visione trasfigurante e romantica dei tempi pre-industriali. Come in opere contemporanee di Fritz Lang quali \"Destino\" (1921), si pu\u00f2 riconoscere in \"Nosferatu\" una tendenza alla fuga verso il passato, a un'epoca pi\u00f9 semplice e idealizzata, priva della modernit\u00e0 e degli sconvolgimenti della societ\u00e0 del dopoguerra. Tuttavia, questi registi non rinunciarono alle pi\u00f9 moderne tecniche di produzione per le loro creazioni. Il critico cinematografico Klaus Kreimeier non considera Murnau un artista reazionario: \u00abLa tecnica, la geometrica coscienza delle sue opere cinematografiche ce lo mostrano piuttosto [...] come un deciso innovatore\u00bb.\nRestano comunque evidenti e riconoscibili nelle immagini girate da Murnau, nella sua raffigurazione della natura e nella composizione delle inquadrature, il desiderio di trasfigurazione di elementi del romanticismo, che rimandano ai dipinti di Caspar David Friedrich, presi come modelli per molte costruzioni sceniche. Soprattutto nelle scene con Ellen, sono diversi i riferimenti alle opere di Friedrich. Altri forti elementi di romanticismo sono la forza ineluttabile del destino introdotta all'inizio del film: Ellen chiede a suo marito, che le ha appena donato un mazzo di fiori, \u00abperch\u00e9 hai ucciso questi bellissimi fiori?\u00bb; pi\u00f9 avanti un passante avverte Hutter con indifferenza: \u00abNessuno sfugge al proprio destino\u00bb.\nPolitica e societ\u00e0.\nSiegfried Kracauer nel suo celebre saggio \"Cinema tedesco: dal Gabinetto del dott. Caligari a Hitler, 1918-1933\" (1947) analizza il cinema della Repubblica di Weimar nel contesto dell'avvento della dittatura in Germania e defin\u00ec la figura del vampiro: \"una sorta di Attila [...], un flagello di Dio, [...] un sanguinario tiranno\". Il vampiro viene visto come \"il simbolo metafisico della dittatura politica e dell'oscurantismo\". Come molte figure simili nei film muti di quel tempo, egli \u00e8 malvagio solo perch\u00e9 sente di non essere amato; e il suo potere pu\u00f2 essere sconfitto solamente attraverso l'amore.\nIn \"Nosferatu\", essendo una pellicola uscita pochi anni dopo gli eventi della prima guerra mondiale, si riflettono le turbolenze del periodo post-bellico. Il film si riferisce all'esperienza della guerra ed era \"uno strumento per capire, anche se solo inconsciamente, cosa si cela dietro questo straordinario e terribile evento\". Altri critici videro nel film il riflesso dell'instabilit\u00e0 sociale e politica del tempo e scorsero nella figura del vampiro \"una manifestazione delle paure collettive\". Koebner ipotizza che la peste potrebbe essere la rappresentazione dell'\"epidemia sociale\" che colp\u00ec la civilt\u00e0 tedesca dopo la firma del trattato di Versailles. Egli sottolinea inoltre come in \"Nosferatu\" la figura di Van Helsing, il cacciatore di vampiri, non sia presente e non abbia un equivalente, come invece hanno tutti gli altri personaggi mutuati dal romanzo originale di Bram Stoker dal quale il film \u00e8 tratto. Invece di difendersi attivamente contro la corruzione, il popolo tedesco rimase passivo e immobile; e afflitto dalla miseria della propria esistenza contemporanea, non sembr\u00f2 in grado di svegliarsi dai propri incubi.\nAnton Kaes vede nella rappresentazione dell'angoscia che provoca la stranezza della figura di Orlok, una prefigurazione del diffondersi e delle motivazioni dell'antisemitismo: \"Come la migrazione degli ebrei orientali fino alla fine del XIX secolo, era caratterizzata da alcuni esponenti in vista della societ\u00e0 dell'epoca come l'arrivo di \"sanguisughe\" che venivano ad affliggere il popolo tedesco, le immagini della diffusione della peste portata dai ratti nel film, simboleggerebbe il diffondersi degli stereotipi antisemiti nella societ\u00e0 tedesca\". Diversamente, Thomas Koebner ritiene tale ipotesi inverosimile; un tentativo troppo goffo di trasferire nel film di Murnau una strumentalizzazione del motivo dell'avvento del nazismo.\nSessualit\u00e0.\nIl rapporto di reciproca dipendenza che lega tra loro i personaggi principali e la manipolazione alla quale sono sottoposti, possono anche essere trasferiti nell'ambito della sessualit\u00e0. Gunter E. Grimm defin\u00ec \"Nosferatu\" \"la compensazione traumatica della sessualit\u00e0 animale vietata nella societ\u00e0 civile\". Quando Ellen concede \"finalmente\" al vampiro l'accesso alla sua camera da letto, questo pu\u00f2 essere visto come una rappresentazione del vecchio detto popolare circa il fatto che una fanciulla \"innocente\" possa salvare una citt\u00e0 dalla peste. D'altra parte, sembra anche che con un gesto del genere, la giovane donna si ribelli alle consuetudini insite nell'istituzione forzata del matrimonio, cercando di superare la frustrazione sessuale del suo rapporto con Hutter. Contrariamente alla quasi asessuata figura di Hutter, il vampiro, nonostante il suo ripugnate aspetto, simboleggerebbe \"la sessualit\u00e0 repressa che irrompe nella vita idilliaca, ma fondamentalmente casta, degli sposi\".\nThomas Elsaesser si spinge anche oltre e vede nel film una connotazione sessuale biografica da parte del regista: l'omosessuale Murnau trasfigura nella figura di Orlok \"lo spostamento e la repressione del proprio desiderio omosessuale, che riflette il lato oscuro della propria sessualit\u00e0\". Anche il regista Stan Brakhage ipotizza uno sfondo biografico nella pellicola. La caratterizzazione di alcuni personaggi di fronte all'orrore, si riferirebbe al \"terrore infantile pi\u00f9 personale\" di Murnau; Hutter \u00e8 ridotto a un bambino impaurito, impotente verso il \"padre\" Nosferatu. In questo contesto, Ellen simboleggerebbe la figura materna che lo salva sacrificando la propria vita per lui.\nSimbolismo occulto.\nL'allestimento realistico del film d\u00e0 l'impressione che i processi soprannaturali che avvengono nella storia siano ancorati nel mondo reale. Nella rappresentazione del vampiro come figura magica, ma comunque reale, e a conoscenza del potente mondo dell'occulto, l'influenza dell'esoterismo sul film diventa lampante. Questa influenza \u00e8 riscontrabile soprattutto nella lettera che Knock riceve dal Conte Orlok all'inizio del film. In due brevi inquadrature, visibili solo per pochi secondi, \u00e8 possibile scorgere un testo cifrato con simboli della Cabala, il cui codice, secondo l'esperto Sylvain Exertier, \u00e8 abbastanza facilmente interpretabile. Oltre a caratteri come la croce maltese e la svastica, \u00e8 possibile riconoscere le lettere dell'alfabeto ebraico e simboli di astrologia. Exertier interpreta il testo come l'annuncio dell'arrivo a Wisborg di Orlok attraverso un viaggio, anche spirituale. Presenti anche alcuni disegni decorativi di un teschio, un serpente e un drago, che Exertier considera essere \"pi\u00f9 spettacolari che autentici\". Non \u00e8 chiaro se la lettera sia una \"civetteria del regista o un occhiolino agli occultisti da parte di Albin Grau\" (che effettivamente si interessava di esoterismo).\nRestauri.\nVario materiale filmico duplicato all'epoca della scomparsa degli originali \u00e8 stato negli anni rinvenuto, e restaurato con le migliori tecniche del periodo.\nAlcuni importanti restauri sono stati effettuati nel 1987, nel 1995 e nel 2006. In occasione del restauro datato 1995, \u00e8 stata aggiunta una nuova colonna sonora composta da James Bernard, mentre nella versione successiva del 2006 il commento sonoro \u00e8 affidato alla partitura originale di Hans Erdmann. Il restauro del 1995, fu eseguito partendo da un negativo in bianco e nero, basato sulla stampa colorata della prima versione francese del film conservata alla Cin\u00e9math\u00e8que Fran\u00e7aise (una stampa di prima generazione). Le scene e le parti mancanti furono completate con materiali presi del nitrato della seconda versione francese (sempre della Cin\u00e9math\u00e8que Fran\u00e7aise), nonch\u00e9 da una copia in archivio della versione sonora \"Die zw\u00f6lfte Stunde\" degli anni trenta. Su questo negativo completo \u00e8 stato applicato un nuovo schema di colorazione; nessun filtro colorato ma una colorazione (bianco e nero su pellicola monocromatica), basata principalmente sulla stampa colorata della prima versione francese: giallo per il sole, ma anche per lampade e candele; rosa per l'alba (ma non sempre); scene notturne in blu (soprattutto all'aperto) e blu-verde (interni e per \"atmosfere inquietanti\"). Questa \u00e8 la versione inclusa nel Blu-ray del film prodotto dalla britannica BFI. Il pi\u00f9 recente restauro del 2006, si basa sulla stampa francese del 1922 della Cin\u00e9math\u00e8que Fran\u00e7aise. Le scene mancanti sono state recuperate dalla copia di sicurezza in bianco e nero, eseguita dall'Archivio federale negli anni quaranta, di una stampa ceca d'esportazione degli anni venti e da una stampa della versione \"Die zw\u00f6lfte Stunde\" presente alla Cin\u00e9math\u00e8que Fran\u00e7aise. Le immagini sono state restaurate in alta definizione utilizzando le pi\u00f9 recenti tecnologie. Il restauro 2006 \u00e8 presente nelle edizioni Blu-ray di \"Nosferatu\" prodotte da Kino, Eureka, Universum Film, Divisa/Transit Film.\nCon l'avvento del DVD queste operazioni si sono moltiplicate, perch\u00e9 hanno potuto sostenere i costi del restauro con la vendita dei supporti. Tre sono le case editrici che hanno maggiormente perseguito negli anni questo obiettivo:\nTutti e tre i restauri pi\u00f9 recenti sono degni di nota, con caratteristiche uniche che non permettono di decretare facilmente l'edizione migliore. Sul mercato sono peraltro reperibili una grande variet\u00e0 di edizioni minori, tutte di qualit\u00e0 inferiore a quelle citate.\nSuccessivamente \u00e8 stata distribuita una nuova versione del film, restaurata dalla fondazione Friedrich-Wilhelm-Murnau-Stiftung e proiettata il 15 ottobre 2013 nelle maggiori sale cinematografiche del Regno Unito. Il film \u00e8 stato inoltre editato in Blu-ray Disc, a partire dal mese successivo, portando la visione ad una risoluzione video di 1080p con aspect ratio a 1.34:1, e proponendo sul fronte audio, una traccia LPCM 2.0 e una seconda in DTS-HD Master Audio 5.1.\nRemake.\nNel 1979 Werner Herzog ne trasse ispirazione per un remake, \"Nosferatu, il principe della notte\", con Klaus Kinski, ispirato chiaramente al film di Murnau pi\u00f9 che al libro di Stoker."}
{"id": "284276", "revid": "1318658", "url": "https://it.wikipedia.org/wiki?curid=284276", "title": "Il miracolo", "text": ""}
{"id": "284277", "revid": "767487", "url": "https://it.wikipedia.org/wiki?curid=284277", "title": "Il gabinetto del dottor Caligari", "text": "Il gabinetto del dottor Caligari (\"Das Cabinet des Dr. Caligari\") \u00e8 un film muto del 1920 diretto da Robert Wiene.\nL'opera \u00e8 considerata il simbolo del cinema espressionista tedesco. Gioca moltissimo con il tema del doppio e la difficile distinzione tra allucinazione e realt\u00e0, supportata da una scenografia allucinante e caratterizzata da forme zigzaganti.\nTrama.\nUno dei personaggi, Francis, racconta in analessi una storia sinistra a un interlocutore, un uomo anziano seduto di fianco a lui: l'analessi ritorna al 1830, nel piccolo paese di Holstenwall in Germania, in cui un signore poco raccomandabile, di nome Caligari, giunge alla fiera del paese per presentare il suo sonnambulo, Cesare, che tiene sotto ipnosi in una cassa da morto. Il dottor Caligari sostiene che il sonnambulo, una volta svegliato, sia in grado di conoscere il passato e di predire il futuro.\nCon l'arrivo del dottor Caligari nel paese, cominciano ad avvenire morti sospette: la prima vittima \u00e8 il segretario della fiera, che si era dimostrato estremamente scortese e irriverente nei confronti di Caligari.\nIl giorno dopo, l'amico del narratore, Alan, \u00e8 il primo a chiedere una predizione: i due uomini condividono l'amore per Jane, bellissima fanciulla che essi si contendono pacificamente. Cesare predice ad Alan che morir\u00e0 entro il mattino seguente, cosa che effettivamente si avvera: l'uomo viene pugnalato nel proprio letto.\nLe indagini si concentrano da subito su Cesare, ma il dottore dimostra che questi \u00e8 sempre rimasto con lui a dormire nella sua bara: viene dunque arrestato un bandito, colto in flagrante nell'atto di pugnalare una vecchietta.\nIl criminale arrestato confessa di aver tentato di uccidere la signora con le stesse modalit\u00e0 degli altri due omicidi allo scopo di scaricare la propria colpa sul misterioso assassino, ma di non averli commessi. Intanto Jane, in cerca del padre, si imbatte nel dottor Caligari: questi, dopo averla spaventata, ordina a Cesare di ucciderla nella notte. Quando Cesare \u00e8 sul punto di farlo, rimane per\u00f2 estasiato dalla bellezza eterea della giovane, quindi la rapisce. Venendo inseguito dalla folla, sfinito, \u00e8 costretto ad abbandonarla, e dopo aver percorso un ulteriore tratto, non visto, cade a terra morto. Una volta in salvo, Jane rivela che il rapitore era Cesare.\nFrancis, che era rimasto a osservare di nascosto dalla finestra dell'abitazione del dottor Caligari, rimanendo sconcertato nel vedere che Cesare continuasse a dormire nella sua bara con il dottore accanto a lui, chiede aiuto alla polizia. Insieme si recano presso l'abitazione del dottor Caligari, dove scoprono che il Cesare che vedono dalla finestra \u00e8 in realt\u00e0 solo un fantoccio che il dottor Caligari utilizza per coprire i propri movimenti. Smascherato e inseguito dalle forze dell'ordine, il dott. Caligari si rifugia presso un manicomio di cui \u00e8 lui stesso il direttore.\nQui Francis svela il mistero, grazie al ritrovamento del diario segreto del dottore: in preda all'insaziabile desiderio di ricerca nel campo del sonnambulismo, il dottore aveva scoperto come nel 1703 fosse vissuto uno psicologo, di nome Caligari, che girando di citt\u00e0 in citt\u00e0 nell'Italia settentrionale si era servito di un paziente affetto da sonnambulismo come assassino, contro la volont\u00e0 stessa di quest'ultimo: volendo imitarlo, e approfittando dell'arrivo al manicomio di Cesare, affetto da sonnambulismo, il dottore aveva avviato con lui i propri esperimenti, riuscendo a comandarlo a proprio piacimento e convincendosi sempre di pi\u00f9 di essere lui stesso il dottor Caligari.\nViene ritrovato il cadavere di Cesare: il direttore del manicomio, vistosi scoperto e ormai incriminato, aggredisce Francis e gli infermieri, ma gli viene infilata una camicia di forza e viene rinchiuso in una cella di isolamento.\nMentre il racconto termina con la detenzione forzata del dottore nel suo stesso manicomio, si conclude la lunga analessi, alla panchina dove sono seduti Francis e il suo ascoltatore; ma un finale a sorpresa lascia intendere che forse il racconto di Francis non \u00e8 stato altro che frutto della sua fantasia: Francis, Jane e Cesare sono infatti pazienti del manicomio menzionato nel racconto e la persona che Francis sostiene essere il dottor Caligari altri non \u00e8 che l'attuale direttore dello stesso istituto correttivo; nel vederlo, Francis d\u00e0 in escandescenze, e prima che possa aggredirlo gli viene messa la camicia di forza.\nLa pellicola si conclude con Francis rinchiuso in cella di isolamento. Il direttore del manicomio afferma che sapr\u00e0 come trattare Francis, ora che \u00e8 emerso l'oggetto della sua ossessione: il dottor Caligari.\nProduzione.\nLa pellicola \u00e8 stata girata a Berlino nel Lixie-Atelier, nel quartiere di Wei\u00dfensee, dalla Decla-Film-Gesellschaft di Erich Pommer.\nSceneggiatura.\nAutori della sceneggiatura furono Carl Mayer e Hans Janowitz.\nScenografia.\nLa scenografia fu affidata a Hermann Warm, che assieme ai due amici pittori e scenografi espressionisti Walter Reimann e Walter R\u00f6hrig studi\u00f2 il copione. Concordarono che esso richiedeva scenografie inconsuete e irreali e cos\u00ec eseguirono fondali su tela dipinta, ispirati dai modelli pittorici di Kirchner.\nColonna sonora.\nNegli anni sono state realizzate diverse colonne sonore alternative per il film.\nNel 1919 Robert Wiene aveva scelto come accompagnamento musicale della pellicola il sestetto per archi \"Verkl\u00e4rte Nacht\" di Arnold Sch\u00f6nberg, eseguito da Giuseppe Becce.\nNel 2003 il collettivo Edison Studio (Mauro Cardi, Luigi Ceccarelli, Fabio Cifariello Ciardi e Alessandro Cipriani) ha composto una nuova colonna sonora elettroacustica della pellicola; il lavoro \u00e8 stato presentato in prima esecuzione assoluta alla International Computer Music Conference del 2003, tenutasi il 2 ottobre a Singapore.\nNel 2013 il Walker Art Center commissiona una sonorizzazione della pellicola al trio art rock, tutto al femminile, delle Brute Heart.\nNel 2016 \u00e8 stato pubblicato il DVD del restauro della pellicola ad opera della Cineteca di Bologna, accompagnato da due tracce audio di stile completamente opposto: la colonna sonora elettroacustica targata Edison Studio e le musiche composte e dirette da Timothy Brock sul podio della Brussels Philharmonic.\nNel 2017 i Super Trutux e i Bologna Violenta hanno composto una nuova sonorizzazione della pellicola. Il lavoro \u00e8 stato presentato il 21 giugno 2017 a Modena, nell'ambito della rassegna \"Soundtracks - Musica da film\", organizzata da Corrado Nuccini e finanziata anche dal Museo nazionale del cinema. Il 13 ottobre 2017 la sonorizzazione \u00e8 stata pubblicata ufficialmente da Dischi Bervisti e Audioglobe con il titolo \"Soundtrack for Caligari\".\nStile.\n\"Il gabinetto del dottor Caligari\" fu la pellicola-simbolo dell'Espressionismo. Quando venne girata, nel 1919, l'Espressionismo era gi\u00e0 un movimento artistico noto e maturo, tanto che quest'opera ne segn\u00f2 l'apoteosi, aprendo una nuova strada anche nella cinematografia.\nLa storia di accuse reciproche tra i personaggi \u00e8 gi\u00e0 di per s\u00e9 delirante, ma quello che scuote lo spettatore \u00e8 la caratterizzazione delle inquadrature, che utilizzando la tecnica dell'angolo olandese (o piano olandese, in inglese \"Dutch angle\") creano scenografie allucinate dalla geometria non euclidea, con forme appuntite, ombre minacciose, strade serpentine che diventano vicoli ciechi; i personaggi recitano col volto pesantemente truccato, in particolare il sonnambulo, che ha gli occhi cerchiati di nero.\nLa pellicola \u00e8 girata tramite lunghe riprese fisse, con poco montaggio, il che crea una sorta di bidimensionalit\u00e0, oltre all'impressione asfissiante che l'inquadratura sia chiusa su se stessa, come se fosse un mondo a parte, al di fuori del quale non esiste niente.\nSul ritmo della pellicola scrive Louis Delluc: \nDistribuzione.\nLa pellicola venne proiettata in anteprima a Berlino il 26 febbraio 1920 e usc\u00ec in tutta la Germania il giorno seguente; fu poi distribuita in tutto il mondo. La lunghezza dell'opera varia nelle diverse versioni.\nRestauri.\nPrecedenti al 2014.\nLa pellicola \u00e8 stata pi\u00f9 volte restaurata negli anni: dalla cineteca di Monaco di Baviera nel 1980, dall'Archivio federale di Coblenza (prima ricostruzione a colori dell'originale copia virata) nel 1984 e per il Progetto Lumi\u00e8re nel 1995. Un'ulteriore versione restaurata e colorata dalla Film Preservation Associates per il mercato DVD \u00e8 stata presentata sul mercato nel 1996, con la colonna sonora del compositore Timothy Brock.\nRestauro del 2014 della Cineteca di Bologna.\nUn bando internazionale, lanciato nell'aprile del 2012 dalla Fondazione Murnau, \u00e8 stato vinto dal laboratorio \"L'Immagine Ritrovata\" della Cineteca di Bologna, che ha presentato la nuova versione restaurata del film (durata: 77 minuti) al 64\u00ba Festival di Berlino del 2014. Il film restaurato \u00e8 stato distribuito nelle sale italiane nel febbraio del 2016. Il DVD \u00e8 accompagnato da due tracce audio di stile totalmente opposto: la colonna sonora elettroacustica (Edison Studio) e le musiche composte e dirette da Timothy Brock.\nRemake.\nNel 1962 il regista francese Roger Kay ha girato un film dal fuorviante titolo de \"Il gabinetto del Dr. Caligari\" (\"The Cabinet of Caligari\"), che nulla ha a che vedere con l'originale, tranne il nome del protagonista.\nUn remake con fotografia estremamente fedele all'originale \u00e8 stato girato nel 2005 dal regista indipendente David Lee Fisher e presentato allo Screamfest Film Festival dello stesso anno, dove si \u00e8 aggiudicato tre premi."}
{"id": "284278", "revid": "93556", "url": "https://it.wikipedia.org/wiki?curid=284278", "title": "Landsat", "text": "Landsat \u00e8 una costellazione di satelliti per telerilevamento che osservano la Terra: i dati da loro collezionati sono stati usati per oltre 30 anni per studiare l'ambiente, le risorse, e i cambiamenti naturali e artificiali avvenuti sulla superficie terrestre.\nDescrizione.\nLa messa in orbita dei satelliti Landsat ha iniziato l'era delle osservazioni della terra per motivi non-militari. Questi satelliti furono i capostipiti dei satelliti per telerilevamento. Oggi molti dati vengono collezionati con la metodologia usata dai satelliti Landsat da una parte sostanziale di sistemi satellitari costruiti da varie nazioni e imprese commerciali, ma i dati Landsat sono lo standard per le osservazioni terrestri e Landsat \u00e8 l'unico sistema, di tale tipo, che colleziona, archivia e distribuisce dati per tutta la superficie terrestre.\nIl satellite fu messo in orbita con il nome di ERTS1 (\"Earth Resources Technology Satellite\") ma poi modificato in Landsat-1.\nIl primo satellite Landsat fu messo in orbita il 23 luglio 1972. Questo satellite era equipaggiato con due strumenti per le osservazioni:\nIl satellite Landsat-1 fu chiamato \"Earth Resources Technology Satellite\" (ERTS-1), a cui seguirono altri 7\nlanci per un totale di 8 satelliti. Landsat-6 sfortunatamente fall\u00ec la messa in orbita.\nI satelliti Landsat-4 e Landsat-5 furono equipaggiati con un MSS e un MSS potenziato che prende il nome di Thematic Mapper (TM).\nIl Landsat-6 equipaggiava un Enhanced Thematic Mapper (ETM), e il Landsat-7 porta in dote un successivo step che prende il nome di ETM+.\nLa risoluzione spaziale del Landsat-7 in \u00e8 in pancromatico di 15 metri.\nL'11 febbraio 2013 viene lanciato il Landsat-8 OLI (Operational Land Imager) e TIRS (Thermal Infrared Sensor), il quale presenta 11 bande con l'aggiunta di una prima banda dell'ultra-blu (0.43-0.45 micrometri), una banda 9 utile per la visualizzazione delle nubi (1.36-1-38 micrometri) e la banda del termico viene scissa in due separate bande TIR1 (10.60-11.19 micrometri) e TIR2 (11.50-12.51 micrometri) con risoluzione a 100 metri."}
{"id": "284280", "revid": "767487", "url": "https://it.wikipedia.org/wiki?curid=284280", "title": "M - Il mostro di D\u00fcsseldorf", "text": "M - Il mostro di D\u00fcsseldorf (\"M - Eine Stadt sucht einen M\u00f6rder\") \u00e8 un film tedesco del 1931, diretto da Fritz Lang. Il film, che \u00e8 considerato uno dei prototipi del filone noir che si svilupp\u00f2 poi in America negli anni Quaranta, si ispira agli efferati crimini commessi nella Germania negli anni venti da Fritz Haarmann e Peter K\u00fcrten.\nTrama.\nIn una citt\u00e0 tedesca (il film \u00e8 ambientato a Berlino, ma il titolo italiano richiama il caso di cronaca del 1925, che ha ispirato il film, avvenuto a D\u00fcsseldorf) la popolazione \u00e8 terrorizzata da un maniaco che ha adescato e ucciso otto bambine. La polizia \u00e8 messa sotto pressione dall'opinione pubblica quando il Mostro uccide un'altra bambina, e si impegna a fondo nella ricerca, ma non dispone di nessun indizio.\nLa popolazione cade nel panico, e molti arrivano ad accusarsi a vicenda. I poliziotti organizzano numerose retate nei quartieri frequentati dalla malavita, creando gravi problemi alle associazioni criminali della citt\u00e0. Le maggiori organizzazioni criminali decidono quindi, per ridurre la pressione della polizia nella citt\u00e0, di trovare il \"Mostro\", chiamando un capo originario del luogo ma ricercato dalla polizia di molte nazioni, che organizza la ricerca usando anche i mendicanti come spie per le strade.\nPolizia e criminali giungono quasi contemporaneamente a scoprire l'identit\u00e0 del criminale, ma questi ultimi lo scovano prima, grazie all'aiuto di un mendicante cieco che ne riconosce il fischio, e per seguirlo gli tracciano sulla giacca una M. di gesso (M. \u00e8 l'iniziale della parola tedesca \"M\u00f6rder\", \"assassino\"). Vistosi scoperto, l'assassino, un certo Hans Beckert, si nasconde in un palazzo di uffici. Alla fine i criminali riescono a catturare il mostro poco prima dell'arrivo della polizia, e lo processano.\nAl cospetto di un originale tribunale fatto di ladri, assassini e prostitute, il mostro che aveva scosso la citt\u00e0 rivela la sua pazzia, una forza malvagia che lo spinge a tali crimini; il processo, dopo un acceso dibattito, sta per chiudersi con un verdetto di morte, quando \u00e8 interrotto dall'arrivo della polizia, che ha scoperto il covo dei criminali grazie alla confessione di un malvivente rimasto intrappolato nell'edificio dove si nascondeva il mostro. La polizia arresta anche i capi del crimine locale e consegna il Mostro alla giustizia ordinaria.\nPersonaggi.\nIl protagonista.\nHans Beckert \u00e8 un assassino seriale, probabilmente un pedofilo sadico, che uccide bambine. A causa dei suoi crimini, che portano la polizia a disturbare pesantemente gli affari della criminalit\u00e0 locale, sar\u00e0 inseguito dai criminali, che lo vorranno linciare, ma, alla fine, sar\u00e0 arrestato dalla polizia. Non \u00e8 spiegato, per\u00f2, se Hans sar\u00e0 portato in manicomio o condannato a morte per i suoi efferati crimini.\n\u00c8 da segnalare anche l'interpretazione di Peter Lorre, che impersona il criminale psicopatico con un trasporto impressionante, specie nella sua difesa finale davanti al tribunale formato dai criminali della citt\u00e0:\nInoltre Lang ritrae benissimo sia i facili entusiasmi della folla (i tentativi di linciaggio del mostro), sia i dubbi legati alla pena di morte per crimini odiosi (\u00e8 giusto mettere a morte una persona comunque non padrona delle sue azioni?).\nProduzione.\nIl film fu prodotto da Seymour Nebenzahl per Nero-Film AG. La lavorazione dur\u00f2 sei settimane, da gennaio a marzo 1931. Le scene di massa furono girate in un hangar per dirigibili allora inutilizzato, presso l'aeroporto di Berlino-Staaken.\nInizialmente avrebbe dovuto chiamarsi \"M\u00f6rder unter uns\" (\"L'assassino tra di noi\"), ma questo titolo richiamava il nazismo perci\u00f2 venne cambiato.\nIl sonoro.\nConsiderato uno dei capolavori dell'espressionismo tedesco, \u00e8 il primo film di Lang ad avvalersi del sonoro. Il grande regista utilizza questa nuova possibilit\u00e0 tecnica in maniera magistrale, per esempio legando la scoperta dell'identit\u00e0 del mostro al motivetto che questo fischietta sempre (il tema del IV movimento della \"suite\" \"Peer Gynt\" op. 46 di Edvard Grieg).\nIl sonoro \u00e8 utilizzato come \"contrappunto e complemento all'immagine\": una parola o una frase possono introdurre nuove scene, oppure anticipare allo spettatore il corso degli eventi. Alcuni esempi: la prima inquadratura \u00e8 nera e la voce di una bambina canta una filastrocca che nomina un \"uomo nero\"; per strada uno strillone grida il titolo dell'articolo \"Chi \u00e8 l'assassino?\" e la macchina da presa inquadra Lorre al tavolo dietro la finestra.\nUso di simboli.\n\u00abLang non rinuncia a simboli e a metafore: il palloncino impigliato tra i fili del telegrafo suggerisce l'anima della bambina appena uccisa; di fronte a una vetrina il volto dell'assassino si specchia incorniciato dai coltelli esposti; il tribunale della malavita nel finale del film \u00e8 forse il pi\u00f9 impressionante dispositivo simbolico di quella vera e propria ossessione della relativit\u00e0 della giustizia che percorre tutto il cinema di Lang\u00bb.\nFuori campo.\nNel libro \"Manuale del film\" gli autori, Rondolino-Tommasi, dedicano un'analisi dettagliata della sequenza iniziale di questa pellicola e dimostrano come si debba considerare \"un brano esemplare per quel che riguarda l'uso espressivo del Fuori campo\".\nAspetto documentaristico.\nLang assorbe l'atmosfera politica e sociale tedesca del suo tempo, se ne appropria e la dispiega come materia su cui elaborare tematiche artistiche.\nIl soggetto del film gli era stato suggerito dalla lettura dei quotidiani, tra i fatti di cronaca nera.\nLang dichiara a Peter Bogdanovich:\nMontaggio.\nIl film \u00e8 anche una dimostrazione dell'eccelsa tecnica di Lang e del montatore Paul Falkenberg, che introducono innovazioni narrative, mutuate in parte dall'opera di \u0116jzen\u0161tejn, che avranno un impatto importantissimo sul cinema che seguir\u00e0.\nDistribuzione.\nIl 27 aprile 1931 venne autorizzato dalla Commissione Centrale per la censura cinematografica con una lunghezza di 3.208 metri, e fu presentato l'11 maggio 1931 all'Ufa-Palast am Zoo di Berlino.\nNel marzo del 1960 usc\u00ec una nuova versione intitolata \"M, l'assassino ti guarda\" ridotta a 2.693 m. Il negativo originale, lungo 2.636 metri e conservato presso il Bundesarchiv-Filmarchiv, \u00e8 stato integrato con scene mancanti provenienti da copie dell'epoca conservate presso la Cin\u00e9math\u00e8que suisse e il Nederlands Filmmuseum per una lunghezza totale definitiva di 3.024 metri.\nIl film in Italia non ebbe il visto della censura, n\u00e9 negli anni '30 n\u00e9 nel primo dopoguerra. Usc\u00ec nelle sale solo nel 1960, con quasi trent'anni di ritardo.\nAccoglienza.\nLa scena in cui l'assassino \u00e8 condotto davanti alla giuria di criminali per essere processato secondo la volont\u00e0 popolare attir\u00f2 le critiche negative dell'allora ascendente partito nazista.\nIl \"Dizionario Mereghetti\", che gli assegna \"quattro stelle\" su quattro di giudizio, scrive: \u00abAl suo primo film parlato, Lang continua a impiegare con maestria le metafore visive e le immagini evocative che avevano fatto grande il muto, e insieme si vale in modo assai moderno delle risorse del sonoro\u00bb.\n\"Ondacinema\" lo inserisce tra le \"Pietre Miliari\" del cinema scrivendo: \u00abEntrare nel mondo di \"M\" significa sprofondare in una regione cinematografica di pura e rara bellezza, di oscura e inesorabile perfezione alla ricerca del mostro che dimora inquieto in ogni uomo\u00bb.\nRiconoscimenti.\nNel 1933 \u00e8 stato indicato tra i migliori film stranieri dell'anno dal National Board of Review of Motion Pictures.\nRemake.\nNel 1951 ne \u00e8 stato girato un rifacimento a opera di Joseph Losey, intitolato \"M\"."}
{"id": "284282", "revid": "16758", "url": "https://it.wikipedia.org/wiki?curid=284282", "title": "Michael Anthony Eruzione", "text": ""}
{"id": "284285", "revid": "116725993", "url": "https://it.wikipedia.org/wiki?curid=284285", "title": "Gianstefano Frigerio", "text": "Rappresentante del centro-destra, deputato nazionale e candidato sindaco in Lombardia, \u00e8 stato condannato in via definitiva per diversi reati di corruzione nell'ambito di procedimenti giudiziari svoltisi tra il 1992 e il 2015.\nBiografia.\nStudi e inizi.\nLaureato in Lettere e Filosofia, ha partecipato alla vita politica milanese, dal 1974 al 1976 \u00e8 stato segretario provinciale della federazione della Democrazia Cristiana, nel 1987 diviene segretario regionale, nel 1990 \u00e8 anche sindaco del suo comune nativo.\nDeputato con Forza Italia.\nNella XIV legislatura \u00e8 stato iscritto dal 6 novembre 2002 al gruppo parlamentare di Forza Italia e ha fatto parte della Commissione Difesa. Dal gennaio 2005 \u00e8 stato designato componente della delegazione parlamentare all'assemblea della NATO. Per Forza Italia \u00e8 anche \"Responsabile nazionale dipartimenti\". \"Il Giornale\" pubblica suoi articoli.\nCandidatura a sindaco di Cernusco sul Naviglio.\nNel 1990 \u00e8 sindaco del comune di Cernusco sul Naviglio, suo comune nativo.\nQuando \u00e8 parlamentare, invece, viene nominato commissario della sezione di Forza Italia di questo comune poich\u00e9 l\u00ec, a forte tradizione di centro-destra, Forza Italia \u00e8 reduce da tre sconfitte di seguito (ad opera della Lega Nord e di alcune liste civiche). Nel 2003 tenta quindi di rimediare con un ribaltone politico che porta Forza Italia in giunta, nonostante la sconfitta del candidato berlusconiano al ballottaggio. Nel 2007 a capo della sezione cittadina subisce la quarta sconfitta consecutiva ad opera della coalizione di centro-sinistra guidata da Eugenio Comincini.\nAffiliazione europea.\nDal 2006 \u00e8 membro dell'ufficio politico del PPE.\nVicende giudiziarie.\nLa sua carriera politica si arresta con i processi di Mani pulite. Nel 1992 subisce la prima misura di custodia cautelare per tre mesi su richiesta del pubblico ministero Antonio Di Pietro, seguite da altri due arresti. Nei processi che lo vedono coinvolto viene accusato di vari reati. Egli ammetter\u00e0 di avere incassato alcune tangenti, ritenendosi per\u00f2 solo un intermediario. Avrebbe ad esempio riscosso da Paolo Berlusconi 150 milioni di lire per favorire la Fininvest nella gestione della discarica di Cerro Maggiore. Nella stessa causa viene anche ritenuto dal Giudice responsabile di una concussione per un miliardo di lire verso un rivale di partito.\nDa questi processi conseguono diverse condanne definitive: 3 anni e 9 mesi per corruzione e concussione, 1 anno e 4 mesi per finanziamento illecito ai partiti, 1 anno 7 mesi per finanziamento illecito e ricettazione. Mentre era da stabilirsi il cumulo della pena, partecipa alle elezioni politiche del 2001, risultando eletto in una lista proporzionale di Forza Italia (partito per cui ha svolto ruolo di consigliere e direttore del centro studi) in Puglia alla Camera dei deputati, con il nome di Carlo Frigerio (la legge permette la scelta del nome da inserire sulla scheda). Dopo il primo giorno della nuova legislatura, il 31 maggio, i Carabinieri eseguono l'arresto: le condanne erano diventate definitive.\nNel 2002 Frigerio ottiene dal giudice l'affidamento in prova ai servizi sociali, ci\u00f2 che gli permette di recarsi in Parlamento quattro volte al mese. Alla pena finale, 6 anni e 5 mesi, vengono aggiunti 5 anni di interdizione legale, che comporta l'impossibilit\u00e0 di esercitare il diritto di voto alle consultazioni popolari. La Camera fece cadere l'interdizione un anno prima della scadenza. Nel 2004 Frigerio comunic\u00f2, per lettera, di aver finito di scontare l'affidamento ai servizi sociali. Il 23 settembre dello stesso anno la Giunta delle elezioni della Camera si riun\u00ec per ratificare che \u201cl'esito positivo del periodo di prova estingue la pena ed ogni altro effetto penale, e dunque anche la pena accessoria dell'interdizione dai pubblici uffici\u201d.\nIn sostanza, Frigerio scont\u00f2 l'interdizione legale per quattro anni invece di cinque. Durante questo periodo mantenne il seggio di deputato e ricevette regolarmente la sua indennit\u00e0 parlamentare..\nL'8 maggio 2014 viene arrestato su ordinanza del GIP di Milano Fabio Antezza a seguito di una indagine condotta per reati commessi contro la pubblica amministrazione. L'indagine \u00e8 stata condotta dai pubblici ministeri Claudio Gittardi e Antonio D\u2019Alessio di Milano in merito a irregolarit\u00e0 che riguardano l'Expo 2015, \u00e8 condannato a 3 anni e 4 mesi per tangenti negli appalti per l'Expo e Citt\u00e0 della salute."}
{"id": "284286", "revid": "125046652", "url": "https://it.wikipedia.org/wiki?curid=284286", "title": "Mario Carli", "text": "Personaggio indocile e ribelle, fondatore di numerose riviste di avanguardia tra cui \"L'Italia futurista\", diede con il suo lavoro una coscienza politica all'arditismo e fu fautore assieme a Filippo Tommaso Marinetti di un \"futurismo politico\".\nBiografia.\nNato a San Severo da padre romagnolo e madre pugliese, matur\u00f2 artisticamente a Firenze collaborando con alcune riviste locali: \"La difesa dell'arte\" (1900-1910), \"Il centauro\" (1912-1913), \"La rivista\" (1913). Negli anni dieci incontr\u00f2 Filippo Tommaso Marinetti, con il quale strinse una profonda amicizia che rester\u00e0 inalterata fino all'ultimo e ader\u00ec al Futurismo, partecipando attivamente alla cosiddetta \"pattuglia azzurra\". Durante quegli anni diede vita, con tutto il gruppo umano con cui aveva redatto quelle riviste, alla celeberrima \"L'Italia futurista\", la pubblicazione pi\u00f9 rappresentativa del pensiero futurista durante la guerra, una rivista di avanguardia che divenne il punto di riferimento per tutta una generazione di giovani assetati di novit\u00e0 e che accoglieva gli esperimenti di chiunque. Di quel gruppo facevano parte Emilio Settimelli, Bruno Corra, Arnaldo Ginna e Remo Chiti.\nAllo scoppio della Grande Guerra fu esonerato dal servizio al fronte a causa di una forte miopia ed assegnato a compiti amministrativo-burocratici ad Avellino. Ma la \"voglia di trincea\" di Carli era talmente forte che prima si aggreg\u00f2 ad un reparto di zappatori come volontario, poi nel 1917, con la creazione degli Arditi, si arruol\u00f2 nel 18\u00ba reparto d'assalto, un reparto d'\u00e9lite. Da semplice soldato, ben presto diventa capitano del Regio Esercito conquistando sul campo la medaglia d'argento al valore e la croce di guerra.\nNell'estate del 1918, assieme a Marinetti e a Emilio Settimelli, d\u00e0 vita a \"Roma Futurista\", una vera e propria tribuna dell'arditismo futurista. Gi\u00e0 nel primo numero pubblica un appello alle Fiamme nere (il simbolo che figurava sui baveri delle divise degli Arditi della fanteria), nel quale getta le basi per la creazione di una piattaforma politica nella quale avrebbero dovuto convergere i soldati che avevano fatto parte delle truppe d'assalto.\nSul numero 9 del 10 dicembre dello stesso anno pubblicher\u00e0 un secondo proclama, \"Associazione tra gli Arditi di Italia\", che dar\u00e0 il via alla costituzione dell'Associazione che verr\u00e0 fondata a Roma il 1\u00ba gennaio 1919.\nNello stesso periodo in diverse citt\u00e0 italiane si organizzavano e nascevano i \"fasci futuristi\", di poco antecedenti i Fasci di combattimento, e Carli diede vita a Roma al Fascio Futurista, la cui direzione mantenne fino a quando per punizione fu trasferito a Cremona. Aveva infatti tenuto un infuocato comizio a favore di Fiume e Dalmazia e si era posto alla testa, lui ufficiale dell'esercito italiano, di una manifestazione di Arditi nel corso della quale Vittorio Emanuele Orlando, delegato alla Conferenza di Parigi ove si batteva per l'annessione di Fiume all'Italia, era stato portato in trionfo nel tragitto dalla stazione ferroviaria al Quirinale.\nIl 23 marzo 1919 fu tra i sansepolcristi all'atto di fondazione dei Fasci Italiani di Combattimento durante l'adunata di piazza San Sepolcro a Milano.\nL'11 maggio 1919 fonda, assieme a Ferruccio Vecchi, una nuova testata, \"L'Ardito\", che pochi giorni dopo la sua nascita venne interdetta nelle caserme in quanto, in risposta alla proposta di alcuni generali di usare le Fiamme in funzione antisovversiva, Carli rispose con il famoso articolo \"Arditi non gendarmi\".\nL'impresa di Fiume.\nGiornalista di successo, prese subito parte all'Impresa di Fiume. A Fiume fece gruppo con Mino Somenzi, uno dei numerosi ebrei che aderirono al fascismo, con i futuristi Cesare Cerati e Angelo Scambelluri, ma soprattutto con l'aviatore Guido Keller che Carli nel suo romanzo \"Trillir\u00ec\" definir\u00e0: \u00abSpirito sottile, arguto e pensoso, aveva doti futuriste di demolitore e sfottitore. Conosceva la frenesia dell'azione e la calma superiore della cerebralit\u00e0 pura. Amava la vita da uomo immaginoso e beffardo, che sapeva giocare con le cose e con gli uomini, e inventare divertimenti paradossali\u00bb.\nNel febbraio del 1920 fonda \"La Testa di ferro\", giornale ideato per i legionari fiumani. Sulle pagine de \" La Testa di ferro\" Carli prende posizioni molto radicali e poco ortodosse. \u00c8 l'epoca in cui il giornalista pugliese subisce il fascino della rivoluzione russa, assunta come modello per un assalto definitivo allo stato liberale, senza mostrare tuttavia una sincera adesione alle promesse ideologiche del bolscevismo (si pu\u00f2 parlare pi\u00f9 propriamente di anarco-futurismo). Due citazioni che riguardano il periodo fiumano:\nProprio a causa della linea editoriale eterodossa de \"La Testa di ferro\", nonostante gli elogi di Gabriele D'Annunzio, il comando della Reggenza del Carnaro lo invit\u00f2 a trasferire la redazione della rivista a Milano. Ci\u00f2 comport\u00f2 anche un momentaneo allontanamento dalla linea mussoliniana.\nAlla vigilia del \"Natale di sangue\", Carli con Cesare Cerati e l'aiuto di alcuni anarchici progett\u00f2 un attentato esplosivo ai danni della centrale elettrica di Milano da compiersi il 28 dicembre 1920. Inoltre dalle colonne de \"La Testa di ferro\" esortava i cittadini all'insurrezione armata. Proprio per questo fu arrestato e tenuto in prigione.\nIl fascismo futurista.\nConcluso il periodo di Fiume, Carli, assieme all'amico e scrittore Emilio Settimelli, si avvicina all'ambiente monarchico e il 21 aprile 1922 fonda \"Il Principe\", testata che raccoglie i transfughi futuristi che non seguono Marinetti e (non ancora) Mussolini. Tra gli altri: Volt, Mario Dessy, Bruno Corra, Ernesto Daquanno.\nDopo queste alterne vicende, a seguito della Marcia su Roma, ader\u00ec definitivamente al fascismo e, con Emilio Settimelli, l'11 marzo 1923 fond\u00f2 il quotidiano \"L'Impero\". Il giornale fondato da Carli ha innanzitutto il merito di ricomporre le frammentazioni che si crearono durante gli anni tra la fine della prima guerra mondiale e la Marcia su Roma. Difatti Marinetti firm\u00f2 con Carli e Settimelli il manifesto de \"L'impero italiano\" (25 aprile 1923) e molti di quanti parteciparono alle precedenti iniziative editoriali di Carli iniziarono a collaborare con il nuovo organo di stampa.\nCon questa nuova esperienza Carli si mise a sentinella del fascismo radicale ed intransigente, in aperta e aspra polemica con quegli intellettuali liberali che accorrevano sul carro del vincitore. C'era nel Carli de \"L'impero\" \u00abla ricerca d'una nuova atmosfera (che) avvenne all'insegna di un \"fascismo intransigente\", che implicava l'individuazione di un moderno stile di vita..\u00bb\nL'esperienza de \"L'impero\" si concluse nei primi anni trenta.\nAttivit\u00e0 consolare e decesso.\nTra il 1930 e il 1932 intraprese una nuova esperienza editoriale con \"Oggi e domani\", il cui termine coincise con la sua nomina a console generale d'Italia a Porto Alegre, in Brasile, poi a Salonicco, in Grecia dove risiedette dal 1934 al 1935.\nColpito da un male incurabile, fece rientro a Roma dove, il 9 settembre 1935, mor\u00ec all'et\u00e0 di 47 anni. Al riguardo l'ardito Piero Bolzon disse: \u00abChe Carli dovesse morire di morbo lento \u00e8 terribile, \u00e8 pena, cui non so tuttora adattarmi. Solo una fine eroica, che gli fall\u00ec, sarebbe stata degna di cos\u00ec eccezionale giovinezza\u00bb.\nOpere.\nCarli ha scritto numerose opere, tra cui il romanzo sperimentale \"Retroscena\" (1915) e il libro \"Con d'Annunzio a Fiume\" (1920), che trae spunto dalla sua partecipazione alla celebre impresa dannunziana. Nel 1923 pubblic\u00f2 \"La mia divinit\u00e0\", un testo nel quale racchiuse la sua produzione poetica, formata da poemetti in prosa, tra cui spicca \"Notti filtrate\", considerato un testo presurrealistico di grande rilievo, e come tale presente in numerose antologie. Il poemetto contiene, come si legge in apertura, \"dieci momenti di lirico sonnambulismo, nei quali i ricordi e le immagini si coagulano in essenza, lasciando filtrare la inutile zavorra dei legamenti coordinatori\".\nLa recente rivalutazione del futurismo ha fatto di Carli un personaggio assai considerato. Al centro della sua produzione c'\u00e8 l'esaltazione del dinamismo esistenziale, nella convinzione che la vita sia energia, sforzo di realizzare le proprie possibilit\u00e0, sprezzando i pericoli e i sacrifici.\nBibliografia.\nOpere su Mario Carli:"}
{"id": "284288", "revid": "324090", "url": "https://it.wikipedia.org/wiki?curid=284288", "title": "Aldo Duro", "text": "Biografia.\nNato in Dalmazia, a Zara (oggi in Croazia), abbandona la citt\u00e0 natale a seguito dell'annessione da parte della Iugoslavia.\nSi laurea alla Scuola Normale Superiore di Pisa nel 1939, per poi perfezionare la sua preparazione con Luigi Russo, Michele Barbi e Bruno Migliorini (a lungo presidente dell'Accademia della Crusca).\n\u00c8 stato curatore del \"Grande Vocabolario Treccani\", del \"Tesoro della lingua italiana delle Origini\", nonch\u00e9 direttore dell'Osservatorio della Lingua italiana presso l'Istituto dell'Enciclopedia Italiana."}
{"id": "284292", "revid": "712828", "url": "https://it.wikipedia.org/wiki?curid=284292", "title": "Morfin Gaunt", "text": ""}
{"id": "284296", "revid": "712828", "url": "https://it.wikipedia.org/wiki?curid=284296", "title": "Marvolo Gaunt", "text": ""}
{"id": "284301", "revid": "943256", "url": "https://it.wikipedia.org/wiki?curid=284301", "title": "Brocchiero", "text": "Il brocchiero (detto anche brocchiere, broccoliere, broccoliero, brocchero, boccoliere o scudo da pugno o da mano, in inglese \"buckler\") \u00e8 un piccolo scudo di forma circolare o quadrata (pi\u00f9 rara).\nQuasi sempre in metallo, spesso decorato in cuoio o con vernici colorate, il peso varia tra 1\u00a0kg e 1,5\u00a0kg.\nCon il passare dei secoli la semplice foggia circolare regolare ha subito fantasiose, seppur non sostanziali, modifiche del profilo, delle decorazioni e della convessit\u00e0 della penna (si veda ad esempio il Talhoffer).\n\u00c8 un'arma difensiva di origini antichissime che si impugna con la mano sinistra. Utilizzato prevalentemente per difesa personale, piuttosto che in guerra, ha accompagnato la spada dal 1200 al 1500.\nInoltre nell\u2019ultimo capitolo del principe, il XXVI, Machiavelli afferma: \u201dE bench\u00e9 le fanterie svizzera e spagnola siano considerate terribili, tuttavia in entrambe ci sono difetti, per cui un terzo tipo di esercito potrebbe non solamente opporsi ad esse, ma aver la fiducia di batterle. Gli Spagnoli, infatti, non sanno resistere all\u2019assalto della cavalleria e gli Svizzeri debbono temere i fanti, quando ritrovano questi determinati a combattere come loro. Perci\u00f2 si \u00e8 visto, e si vedr\u00e0, che gli Spagnoli non hanno la forza di sostenere l\u2019urto della cavalleria francese, e gli Svizzeri essere sconfitti dalla fanteria spagnola. E bench\u00e9 quest\u2019ultimo caso non si sia visto del tutto nella realt\u00e0, tuttavia se ne \u00e8 veduto un saggio nella battaglia di Ravenna, quando le fanterie spagnole affrontarono i battaglioni tedeschi che adottano lo stesso schieramento degli Svizzeri: gli Spagnoli, con l\u2019agilit\u00e0 del corpo e l\u2019uso dei loro brocchieri, erano penetrati sotto le picche nemiche e li colpivano stando al sicuro, senza che i Tedeschi vi avessero scampo; e se non fosse arrivata la cavalleria che li assalt\u00f2, li avrebbero uccisi tutti\u201d.\nProbabilmente, vista l'ampia trattazione nei trattati di Achille Marozzo e Antonio Manciolino, era una delle armi pi\u00f9 \"di moda\" del periodo rinascimentale in Italia. In entrambi i trattati infatti il brocchiero accompagnato dalla spada viene utilizzato per spiegare le basi schermistiche dell'epoca (ovvero le guardie, i colpi, ecc).\n\u00c8 inoltre interessante notare come il brocchiero sia trattato nel London Tower Fechtbuch (Manoscritto I-33), ad oggi il pi\u00f9 antico trattato di scherma conosciuto."}
{"id": "284302", "revid": "409435", "url": "https://it.wikipedia.org/wiki?curid=284302", "title": "Cripta di San Giovanni in Conca", "text": "La cripta di San Giovanni in Conca \u00e8 un monumento situato in piazza Missori a Milano. Si tratta dei resti dell'antica basilica di San Giovanni in Conca (nome originario paleocristiano basilica evangeliorum), della quale rimangono oggi solo poche tracce risalenti all'XI secolo, vale a dire parte dell'abside e l'intera cripta, da cui il nome dei moderni resti. Realizzata di epoca romana tardoimperiale tra il V e il VI secolo in stile paleocristiano, fu ricostruita nel Medioevo in stile romanico. Originariamente dedicata agli evangelisti, da cui il nome paleocristiano \"basilica evangeliorum\", fu in seguito dedicata a Giovanni apostolo ed evangelista. Il termine \"in Conca\" nel nome della cripta richiama un avvallamento del terreno su cui venne poi realizzata la basilica. La basilica fu demolita tra il 1948 e il 1952 per esigenze viabilistiche. \u00c8 stata una delle basiliche paleocristiane di Milano.\nStoria.\nAl centro di piazza Missori sorge quello che rimane dell'antica basilica paleocristiana di San Giovanni in Conca, illustre testimonianza di storia e arte milanese dal V-VI secolo al XVII secolo.\nRealizzata di epoca romana tardoimperiale tra il V e il VI secolo in stile paleocristiano, fu ricostruita nel Medioevo in stile romanico.\nOriginariamente dedicata agli evangelisti, da cui il nome paleocristiano \"basilica evangeliorum\", fu in seguito dedicata a Giovanni apostolo ed evangelista.\nIn epoca paleocristiana infatti non esisteva ancora l'usanza di intitolare le chiese a un solo santo, ma a una famiglia di santi.\nDentro le mura romane della citt\u00e0 sorgeva una basilica paleocristiana o, secondo alcuni, altomedievale dedicata a San Giovanni Evangelista, detta \"in Conca\" per l'avvallamento del terreno circostante. Misurava 53 x 7 metri con pianta ad aula unica e abside semicircolare, le cui fondazioni sono ancora visibili. \nCon le stesse proporzioni venne ricostruita nell'XI secolo e di nuovo, dopo le distruzioni dell'imperatore Federico Barbarossa nel 1162, nel XIII secolo.\nIn questa fase la basilica, affiancata da un campanile di 24 metri e internamente divisa in tre navate, aveva un transetto e un tiburio centrale.\nSulla facciata, una nicchia ospitava il busto di San Giovanni Evangelista, rappresentato nel calderone di olio in cui, secondo la tradizione, lo avrebbe fatto immergere l'imperatore Domiziano, senza che il Santo ne soffrisse.\nPiacque ai Visconti l'eleganza della chiesa a tal punto che, nel XIV secolo, la inglobarono nel recinto della loro signorile dimora, la cosiddetta C\u00e0 di Can, facendone la propria cappella gentilizia.\nQui, tra le pareti sontuosamente affrescate, trovarono sepoltura nel 1384 Regina Beatrice della Scala e l'anno dopo il marito, Bernab\u00f2 Visconti, avvelenato a Trezzo d'Adda dal nipote Gian Galeazzo.\nNel 1531 Francesco II Sforza don\u00f2 la basilica all'ordine dei carmelitani, che vi costruirono accanto il monastero, alzarono il campanile e fecero decorare l'interno e la facciata in stile barocco. Il campanile, peraltro, fu utilizzato nel XIX secolo come osservatorio astronomico.\nNel 1782 venne soppresso l'ordine carmelitano che occupava la chiesa dal 1531. Nel 1787 al S. Giovanni venne tolta la parrocchialit\u00e0 e la chiesa venne soppressa definitivamente nel 1808 passando al Demanio. Il 21 novembre 1878 il Regio Governo cedette dietro pagamento l'edificio al Comune di Milano che nel 1877 aveva deliberato di far passare la nuova via Carlo Alberto, oggi via Mazzini, nell'area occupata dalla chiesa. Nel maggio 1879 la Comunit\u00e0 Valdese, autorizzata da una delibera del Consiglio Comunale, acquistava l'antica basilica con l'obbligo di arretrarne la facciata a rettifilo della allora Via Carlo Alberto e di amputarne la parte posteriore affinch\u00e9 l'edificio rimanesse nei confini dell'area assegnata dal Comune. Il progetto di adeguamento fu realizzato dall'architetto Angelo Colla che modific\u00f2, arretrandola, la facciata in stile neogotico e la applic\u00f2 obliquamente al corpo della chiesa, che venne drasticamente accorciata. Una piccola porzione dell'area della vecchia chiesa fu acquistata dall'ellenista ed epigrafista Giovanni Labus. Il nuovo tempio valdese fu inaugurato l'8 maggio 1881; la demolizione del campanile fu decretata nella seduta consigliare del 5 gennaio 1884 e, dopo lunghissime discussioni fra le varie autorit\u00e0, fu demolito fra il giugno e l'agosto 1884.\nNel secondo dopoguerra presunte \"esigenze imprescindibili di viabilit\u00e0\" condannarono definitivamente l'edificio, che fu demolito tra il 1948 e il 1952, per realizzare l'asse viario di via Albricci-piazza Missori (la cosiddetta \"Racchetta\", peraltro rimasta incompiuta). Dell'antica basilica furono salvati e restaurati solo una parte dell'abside e della cripta, mentre la facciata fu ricostruita e applicata al nuovo tempio valdese in via Francesco Sforza. A testimonianza di ci\u00f2, la corta via a fondo cieco sul fianco destro del tempio prese successivamente il nome di via San Giovanni in Conca.\nDescrizione.\nDell'antica basilica rimangono oggi solo la cripta, unico esempio di cripta romanica originale esistente a Milano assieme alla cripta di San Vincenzo in Prato, e l'abside, nella quale si nota la monofora con strombatura, arco a tutto sesto e due capitelli con volute a graffito ed il coronamento esterno degli archetti svuotati: si tratta di elementi tipici del romanico milanese, presenti anche nella Basilica di Sant'Ambrogio e in quella di San Nazaro in Brolo."}
{"id": "284303", "revid": "72396", "url": "https://it.wikipedia.org/wiki?curid=284303", "title": "Scala dei tempi geologici lunari", "text": "La scala dei tempi geologici lunari \u00e8 una suddivisione della storia passata della Luna, il satellite naturale della Terra, in ere geologiche a partire dal momento della sua formazione avvenuta 4,5 miliardi di anni fa:\nLe definizioni esatte dei periodi sono tuttora in discussione, per via della difficolt\u00e0 di collocare con precisione nel passato gli eventi geologici pi\u00f9 significativi che hanno interessato la Luna.\n\u00c8 spesso difficile distinguere fra le rocce provenienti dal Nettariano e quelle formatesi nel Pre-Nettariano; si ricorre allora alla dicitura \"Periodo Pre-imbriano\", che comprende entrambe le possibilit\u00e0.\nStratigrafia lunare.\nI principali processi geologici che hanno modificato la superficie lunare sono i crateri da impatto e il vulcanismo; utilizzando i principi base della stratigrafia come la legge della sovrapposizione, \u00e8 possibile ordinare questi eventi in una serie temporale. Fino a qualche tempo fa si riteneva che i basalti dei mari lunari potessero rappresentare una singola unit\u00e0 stratigrafica caratterizzata dalla stessa et\u00e0, ma oggi si \u00e8 compreso che il vulcanismo lunare \u00e8 stato un processo continuo, iniziato 4,2 miliardi di anni fa e proseguito fino a circa 1,2 miliardi di anni fa. Gli eventi da impatto sono di gran lunga i pi\u00f9 utili per definire una stratigrafia lunare, dal momento che sono abbastanza numerosi e si formano in un preciso istante geologico. Gli effetti continuativi della craterizzazione da impatto modificano nel lungo periodo la morfologia della superficie lunare, e anche il livello di erosione delle superfici pu\u00f2 essere utilizzato per l'assegnazione dell'et\u00e0 relativa.\nLa scala dei tempi geologici lunari \u00e8 stata suddivisa in cinque periodi (Pre Nettariano, Nettariano, Imbriano, Eratosteniano e Copernicano); l'Imbriano \u00e8 stato poi ulteriormente suddiviso in due epoche. Queste suddivisioni sono basate sul riconoscimento di specifici marcatori geomorfologici che, tuttavia, non implicano che sia avvenuto un cambiamento fondamentale al confine di separazione stratigrafica. La Luna, oltre alla Terra, \u00e8 l'unico corpo celeste del sistema solare di cui possediamo campioni rocciosi di cui sia noto il contesto geologico di provenienza. Correlando l'et\u00e0 dei campioni riportati a terra dalle missioni del Programma Apollo, \u00e8 stato possibile assegnare un'et\u00e0 assoluta ad alcuni di questi periodi geologici, anche se alcune delle datazioni non sono ancora definite con certezza. Negli altopiani lunari, dove non \u00e8 facile distinguire tra materiale Nettariano e Pre-Nettariano, i depositi sono classificati sotto la dicitura di Pre-Imbriano."}
{"id": "284305", "revid": "78273", "url": "https://it.wikipedia.org/wiki?curid=284305", "title": "M - Il mostro di Dusserdolf", "text": ""}
{"id": "284306", "revid": "109365602", "url": "https://it.wikipedia.org/wiki?curid=284306", "title": "Elettroni di valenza", "text": ""}
{"id": "284307", "revid": "729019", "url": "https://it.wikipedia.org/wiki?curid=284307", "title": "Imbracciatura", "text": "La imbracciatura era un elemento dell'arma difensiva costituita da un grande scudo in legno, ricoperto di cuoio, fissato al braccio sinistro tramite cinghie, atto a coprire il pi\u00f9 possibile la persona.\nL'imbracciatura dello scudo da parata era in ferro forgiato e modellato mediante martellatura.\nL'imbracciatura \u00e8 anche indicata con i termini Targone, Pavese, Tavolaccio.\nIl Pavese.\nIl Pavese deriverebbe il suo nome dalla citt\u00e0 di Pavia, dove sarebbe stato inventato, o piuttosto ripristinato l'uso, che pare risalga all'et\u00e0 degli Egiziani.\nIl Pavese era di per s\u00e9 pesante e di scarsa manovrabilit\u00e0, tanto da dover essere trasportato a dorso di mulo e gestito da uno specifico addetto, il \"palvesario\"\nIl Targone.\n\"\u00abIl targone \u00e8 uno strumento di tavola grossa un quindicesimo di braccio, lungo un braccio e due terzi in circa, che si maneggia per mezzo di due manichi...\u00bb\": questa \u00e8 la descrizione (di Camillo Ranieri Borghi, autore della \"Oplomachia Pisana\" del 1713) dello strumento offensivo permesso nel Gioco del Ponte ed impiegato per percuotere, di punta e di taglio, il capo, le braccia e il petto degli avversari e per spingerli all'indietro.\nIl Targone deriva probabilmente dal \"targe\", lo scudo degli Highlanders, in legno di larice ricoperto di cuoio, delle dimensioni di 50\u201360\u00a0cm di diametro, con impugnatura (imbracciatura) centrale.\nIl Tavolaccio.\nEra lo scudo usato dalle fanterie comunali italiane nel secolo XIII: inginocchiandosi dietro il tavolaccio (che misurava circa 1,20\u00a0cm), i soldati riuscivano a nascondere per intero la propria persona dalle frecce dei nemici.\nPer trovare l'antenato del tavolaccio da fante, occorre risalire allo \"scutum\" del legionario romano, che veniva per lo pi\u00f9 usato per la famosa difesa a testuggine.\nL'imbracciatura nei duelli.\nOltre alla rotella alla milanese (o rotella da pugno), pi\u00f9 simile all'imbracciatura, nei duelli vi era un altro sistema di avere una imbracciatura: quello di avvolgere la cappa intorno al braccio, in modo tale da difendersi dai colpi di spada."}
{"id": "284308", "revid": "767487", "url": "https://it.wikipedia.org/wiki?curid=284308", "title": "I nibelunghi", "text": "I nibelunghi (\"Die Nibelungen\") \u00e8 una serie cinematografica composta da due film epici-fantastici muti diretti dal regista austriaco Fritz Lang nel 1924:\nI film rappresentano rispettivamente due diverse popolazioni, i Burgundi (poi Nibelunghi) e gli Unni. Le scenografie e le scelte registiche riflettono le differenze tra i due popoli e fanno s\u00ec che i due film siano fortemente differenti in stile.\nStruttura.\nL'opera reca la dedica \"Al popolo tedesco\" ed \u00e8 suddivisa in due parti, ciascuna ripartita in sette canti.\nParte Prima: \"I Nibelunghi: la morte di Sigfrido\".\nPrimo Canto: come Sigfrido uccise il drago\nSecondo Canto: come Volker cant\u00f2 la canzone di Sigfrido a Crimilde e come Sigfrido giunse a Worms\nTerzo Canto: come Sigfrido sconfisse Brunilde per Gunther\nQuarto Canto: come Brunilde si rec\u00f2 prigioniera a Worms e come venne celebrato il doppio matrimonio\nQuinto Canto: come a met\u00e0 anno giunse a Worms in regalo alla sposa di Sigfrido il tesoro dei Nibelunghi, e come le due regine litigarono\nSesto Canto: come Gunther ruppe il patto di fedelt\u00e0 con Sigfrido\nSettimo Canto: come Crimilde giur\u00f2 vendetta contro Hagen di Tronje\nTrama.\nSigfrido, il figlio del re Sigismondo, sovrano dei Nibelunghi, s'innamora perdutamente di Crimilde, la bellissima sorella di Gunther, re dei Burgundi. Durante il viaggio Sigfrido dovr\u00e0 affrontare molte prove, prima di arrivare da lei: uccider\u00e0 il nano Alberico, guardiano del grande tesoro del popolo dei Nibelunghi, e anche un feroce drago.\nCome ultima prova, il re Gunther gli chiede la sua collaborazione per sconfiggere Brunilde, regina dell'Islanda, affinch\u00e9 possa chiederle la mano.\nSigfrido, con l'elmo (Tarhelm) che rende invisibili, affianca Gunther nella lotta per vincere la guerriera, ma commette un grosso errore riferendo il trucco a Crimilde che lo rivela a Brunilde, in seguito ad una lite, permettendo cos\u00ec che quest'ultima faccia uccidere Sigfrido per mano di un fedele di Gunther: Hagen.\nParte Seconda: \"I Nibelunghi: la vendetta di Crimilde\".\nPrimo canto: come Crimilde pianse Sigfrido, e come, per mezzo del margravio R\u00fcdiger von Bechlarn, re Etzel chiese la sua mano\nSecondo Canto: come Crimilde lasci\u00f2 il suo paese d'origine e come fu ricevuta dal re Etzel\nTerzo Canto: come il re Etzel assedi\u00f2 Roma e Crimilde invit\u00f2 i suoi fratelli a palazzo\nQuarto Canto: come Crimilde ricevette i fratelli\nQuinto Canto: come gli Unni celebrarono insieme con i Nibelunghi il solstizio d'estate\nSesto Canto: la sofferenza dei Nibelunghi\nSettimo Canto: la fine dei Nibelunghi\nTrama.\nDopo la morte dell'amato Sigfrido, Crimilde fugge dal suo paese in Oriente, dove si reca da Attila, re degli Unni, per sposarlo e lo prega di invitare i Burgundi alla sua corte per mettere in atto la sua vendetta. Il suo obiettivo \u00e8 Hagen: durante una festa trasformata in orgia, gli unni e i burgundi da allegri diventano violenti e arrivano ad usare le mani, facendo nascere un profondo odio l'uno per l'altro.\nCrimilde riesce ad uccidere Hagen usando la spada di Sigfrido, ma successivamente verr\u00e0 a sua volta uccisa da Ildebrando per aver provocato la rovina per gli Unni.\nProduzione.\nI film furono prodotti dall'UFA e finanziati dal ministro degli Esteri Gustav Stresemann.\nSoggetto.\nScritti assieme alla moglie Thea von Harbou, i film si ispirano al poema epico \"La canzone dei Nibelunghi\", composto attorno al 1200, ignorando la versione di Richard Wagner, che con i suoi quattro drammi musicali de \"L'anello del Nibelungo\" rese famosa la saga. Riferimenti si riconoscono anche agli antichi carmi nordici dell'Edda.\nIl film ebbe dei costi enormi.\nScenografia.\n\u00abScaloni monumentali, cattedrali in cemento, prati brumosi disseminati di margheritine artificiali, foreste dagli enormi tronchi di cartapesta, castelli e fortezze in miniatura, grotte anch'esse di cartapesta, draghi meccanici, tutte quelle enormi costruzioni per met\u00e0 merovingie e per met\u00e0 cubiste, presero vita grazie a Otto Hunte, Eric Kettelhut, Carl Vollbrecht, scenografi abituali di Lang\u00bb.\nRiprese.\nLang impieg\u00f2 quasi due anni per la progettazione del film; le riprese cominciarono nell'autunno 1923 e durarono nove mesi.\nIl film fu girato negli studi dell'UFA di Tempelhof, Neubabelsberg e Staaken, i pi\u00f9 grandi allora in Europa, e negli spazi intorno ad essi. Lang pot\u00e9 riprendere in esterni la neve vera, un lago del parco ghiacciato durante l'inverno e in primavera un prato fiorito di fiori veri. (Lotte)\nEffetti speciali.\nComplessa fu la realizzazione degli effetti speciali dovuti alla bravura degli operatori Gunther Rittau e Carl Hoffmann:\nDistribuzione.\nLa prima parte del film fu distribuita in versioni di varie durate: in Germania usc\u00ec una versione di 97 minuti, tra cui anche quella integrale restaurata di 143 minuti. Negli Stati Uniti la versione originale di 6792 metri fu ridotta, pi\u00f9 volte modificata e sonorizzata con la musica di Wagner diretta da Hugo Reisenfeld.\nLa seconda parte del film usc\u00ec poco dopo \"La morte di Sigfrido\" in due versioni: la prima della durata di 133 minuti (cinematografica) e la seconda di 148 minuti (integrale).\nPrima.\nLa prima parte, con il sottotitolo \"Ein Deutsches Heidenlied\" (\"Un'epopea tedesca\") fu proiettata il 14 febbraio 1924, la seconda, due mesi dopo, il 26 aprile 1924, entrambe al Ufa-Palast am Zoo di Berlino.\nAccoglienza.\nLa prima parte del film, distribuita a livello internazionale, ottenne un immediato, caloroso successo.\nLa seconda parte commercialmente fu meno fortunata: a Mosca il film fu lodato, mentre aspre critiche ne accolsero la proiezione a Londra.\nCi\u00f2 indusse l'UFA nel 1933 a sonorizzare solo la prima parte.\nLang racconta a Peter Bogdanovich.\nSimbolismo.\n\u00abIn Germania usavamo molto i simboli. Un simbolo deve spiegare qualcosa. Per esempio ne \"I Nibelunghi\" i due amanti sono seduti sotto una pianta in fiore - e ci sono molti, molti fiori. (Non dimentichi che ogni tedesco conosce la saga dei Nibelunghi cos\u00ec come ogni bambino negli Stati Uniti conosce la fine di Custer. Gli amanti sono condannati - lo sanno tutti). E cos\u00ec, dopo che se ne sono andati dal giardino, lei guarda l'albero dalla finestra, e improvvisamente vede questi fiori dissolversi e comparire un teschio. Questo \u00e8 un simbolo per mostrare il pericolo incombente, un oscuro presagio\u00bb.\nMito e tragedia.\nKevin Thomas: \u00abDall'inizio alla fine i film possiedono uno stile, una ineluttabilit\u00e0 da tragedia greca; ma il loro impatto emotivo deriva non tanto da una identificazione specifica con questi personaggi astratti, quanto dal fatto che diventano l'incarnazione di una leggenda avvincente, di risonanza profondamente mitica. \nIn questo le due opere ricordano gli spettacoli storici giapponesi in pi\u00f9 parti, con i loro terrorizzanti eroi samurai\u00bb.\nStilizzazione.\nHenry Angel:\n\u00abLang pone con una forza eccezionale l'equazione fra i tre elementi, scenografia, luce e massa umana. I \"Nibelunghi\" cos\u00ec come \"Destino\" e \"Metropolis\", sono caratterizzati da una stilizzazione quasi inumana del reale. Questa volont\u00e0 di stilizzare Lang riesce ad ottenerla girando tutte le scene in studio; in tal modo giunge ad eliminare qualsiasi contingenza e ad ottenere una qualit\u00e0 di austerit\u00e0 apparentemente un po' glaciale\u00bb.\nDifferenze fra le due parti.\nLa morte di Sigfrido.\nCostretto dal soggetto a comporre ampi affreschi, Lang ricorre al monumentale. Immense architetture offrono uno sfondo ideale alla potente statura di questi eroi da epopea.\nLa rigidit\u00e0 grandiosa di quest'architettura \u00e8 animata dalla variet\u00e0 dell'illuminazione.\nLang compone inquadrature attente alla simmetria e al contrappunto, i personaggi si distribuiscono all'interno del paesaggio secondo schemi ornamentali, il corpo umano \u00e8 trattato come elemento scenografico. Alcuni esempi:\nLa vendetta di Crimilde.\nCome nota Lotte H. Eisner ne \"Lo schermo demoniaco\", la staticit\u00e0, la solennit\u00e0, la monumentalit\u00e0, la lentezza epica, l'idillio melanconico, che contraddistinguono la prima parte, \"La morte di Sigfrido\", riemergono solo sporadicamente nella seconda, \"La vendetta di Crimilde\", come \"lontana eco di una grandezza perduta, ormai irraggiungibile\".\nIl ritmo risulta accelerato, veemente, frenetico, quasi a rappresentare la forza travolgente del destino che sta condannando alla rovina e alla distruzione i responsabili della morte di Sigfrido.\nL'\"ornamentale\" cede il posto a un \"pittoresco cangiante\". Gli Unni cedono il posto ai Burgundi: \u00ab... non camminano mai eretti, mai alzano il viso verso il cielo col fiero orgoglio degli eroi germanici: si arrampicano, come rettili viscidi oppure saltellano, il corpo spezzato in due in una sorta di strana posizione rannicchiata, le gambe storte a met\u00e0 piegate\u00bb.\nE una lotta mortale senza scampo si scatena: \u00abCavalli, criniera al vento, galoppano a tutta velocit\u00e0 attraverso le vaste steppe; caverne spalancate rodono il suolo scoprendo alla luce la strabordante vita sotterranea, demoni si agitano ferocemente sul sentiero di guerra in una sarabanda cannibalesca. Ovunque insidie, ovunque la distruzione, la fellonia; una ferocia senza nome esplode ad ogni passo, l'odore del sangue sale nell'aria aspra, armi si urtano in nuvole di polvere e colonne di fumo si avvolgono come grossi serpenti intorno ai rari sopravvissuti per soffocarli\u00bb.\nFrancesco Bono riprendendo l'analisi di Lotte H.Eisner aggiunge:\nRestauro.\nIl film fu oggetto di due restauri:\nEdizioni Home Video.\nDal 2019 \u00e8 disponibile in Italia un dvd prodotto da DNA Srl, in versione integrale. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme."}
{"id": "284310", "revid": "15756", "url": "https://it.wikipedia.org/wiki?curid=284310", "title": "Scala dei tempi geologici di Marte", "text": "La scala dei tempi geologici marziani \u00e8 una suddivisione della storia passata del pianeta Marte in tre periodi geologici, fondati principalmente sull'analisi e sullo studio della densit\u00e0 e della morfologia dei crateri da impatto rilevati in superficie, secondo i principi della stratigrafia, della geomorfologia planetaria e degli esami effettuati sulle meteoriti marziane. La finalit\u00e0 della costruzione di una scala geologica di Marte \u00e8 quella di definire in maniera univoca una sequenza temporale secondo cui si \u00e8 svolta l\u2019evoluzione geologica planetaria, tentando di fornire un\u2019et\u00e0 agli eventi accaduti al pianeta e di cui ancora oggi si possono osservare gli effetti.\nIl tempo Geologico.\nIl tempo geologico deriva dalla disciplina della stratigrafia e in principale modo dai rapporti stratigrafici basati sui principi definiti da Niels Stensen (in latino Nicolaus Steno, in italiano Niccol\u00f2 Stenone) a met\u00e0 del 1600. Importante nella definizione del tempo geologico planetario e quindi anche per la definizione della cronostratigrafia e della geocronologia di Marte \u00e8 il Principio della Sovrapposizione Stratigrafica secondo cui eventi susseguenti hanno generato rocce, sedimenti, depositi geologici e pi\u00f9 in generale morfologie in tempi differenti e che potrebbero essere tra loro in un qualche tipo di correlazione, sia per forma che per posizione spaziale.\nI rapporti stratigrafici che influenzano e definiscono la Scala dei Tempi Geologica, vengono determinati grazie ai concetti che sono alla base di alcune delle discipline delle Scienze della Terra e delle Geoscienze, come la paleontologia, la geologia, la petrografia, la geochimica e la geomorfologia. Ne sono un esempio la biostratigrafia con la variazione dei taxa terrestri avvenute durante le ere geologiche (incernierata al Principio della Successione Faunistica), la determinazione dei tempi di deposizione di certuni depositi magmatici, la variazione di alcuni elementi chimici presenti sulla superficie oppure ancora i rapporti spaziali tra forme e rocce di tipo differente.\nL\u2019applicazione dei rapporti stratigrafici nello studio dei corpi planetari del Sistema Solare, sia maggiori che minori, deve essere necessariamente accompagnata da metodologie di indagine relative ad altre campi di studio primo tra tutti la geomorfologia planetaria, al fine di poter ricavare dei vincoli utili alla determinazione del tempo di accadimento di un evento. Cos\u00ec alle relazioni ampiamente utilizzate della sovrapposizione si affiancano quelle di \"embayment\" ossia della formazione di depositi ignei anche di et\u00e0 differenti a ricordare straripamenti in parti subordinate di un cratere o un\u2019area della superficie e di \"cross\u2013cutting\" ossia di attraversamento trasversale reciproco come ad esempio il taglio di uno strato da parte di una faglia o di un\u2019intrusione magmatica. In questa branca specialistica della geomorfologia si fa tipicamente riferimento al concetto per cui superfici pi\u00f9 antiche sono maggiormente craterizzate di superfici pi\u00f9 recenti a causa del maggior tempo di esposizione al bombardamento da parte di corpi impattanti, a quello di relazione esistente tra i diversi crateri da impatto oppure tra i crateri e i differenti tipi di rocce in essi presenti oppure ancora tra le stratificazioni e le morfologie riconoscibili come nel caso della Terra e di Marte. Ad esempio, un flusso di lava che si espande e riempie un cratere da impatto di grande dimensioni \u00e8 probabilmente pi\u00f9 giovane del cratere stesso. D\u2019altra parte, \u00e8 probabile che un piccolo cratere sopra lo stesso flusso di lava sia pi\u00f9 giovane della lava e del cratere pi\u00f9 grande poich\u00e9 si pu\u00f2 supporre che sia stato il prodotto di un successivo evento geologico inosservato. Ne risulta che osservazioni sulle superfici di molti corpi del nostro sistema planetario possono rilevare importanti indizi sulla loro evoluzione.\nLa definizione del tempo geologico planetario passa anche per la meteoritica e la planetologia appartenenti ad altre discipline prossime pi\u00f9 all\u2019astronomia e alla mineralogia. Rientrano in questi campi l\u2019analisi dei campioni di rocce riportate dalle missioni spaziali verso la Luna e dei materiali che compongono le comete, le meteoriti provenienti dallo spazio interplanetario o la formulazione di modelli coerenti con la teoria della formazione del Sistema Solare e della sua evoluzione. Enorme importanza riveste l\u2019acquisizione di informazioni sulla composizione e sul riconoscimento delle componenti chimiche che costituiscono le rocce e la regolite, particolarmente numerose su Marte, la Luna e negli ultimi anni anche di Mercurio.\nAlle osservazioni geomorfologiche, astronomiche e chimiche si associano tipicamente altri approcci derivati dal telerilevamento con l\u2019analisi dei dati ottenuti dalle diverse piattaforme di ripresa e misurazione come i satelliti orbitanti e in flyby in lunghezze d\u2019onda differenti dal visibile, con lo studio della gravimetria e della magnetometria, ma anche con i \"lander\" e i \"rover\" per ci\u00f2 che riguarda le componenti legate pi\u00f9 alle analisi geochimiche e dalle osservazioni effettuate a terra anche con la spettroscopia.\nIl prodotto ultimo dell\u2019insieme dei dati \u00e8 la realizzazione di cartografie geologiche a scala globale, a scala regionale e locale dei pianeti di tipo terrestre ma anche dei satelliti dei giganti gassosi come Titano, Io, Encelado, di asteroidi come Vesta, di comete come la 67P/Churyumov\u2013Gerasimenko, di formulare dei modelli evolutivi tramite software di simulazione e della riproduzione di alcuni dei processi geologici in laboratorio oppure il confronto con analoghi terrestri.\nIl tempo assoluto.\nLa comprensione del tempo geologico passa per la sua definizione e quindi per la possibilit\u00e0 di ricavare con le metodologie sinora esposte l\u2019et\u00e0 in maniera arbitraria oppure in modo vincolato con altri metodi. Pu\u00f2 essere considerato quindi secondo due prospettive diverse definibili come tempo assoluto e tempo relativo.\nIl tempo assoluto indica gli eventi geologici e/o i prodotti associati (esempio la rottura per faglia oppure deposizione di rocce) tramite et\u00e0 iniziali espresse in anni dal presente e in qualche modo individuabili. La determinazione pi\u00f9 importante \u00e8 quella dell\u2019et\u00e0 assoluta di una roccia con l\u2019utilizzo degli orologi radiogenici definiti geocronometri (per questo \u00e8 definita anche et\u00e0 radiometrica), basati sulla trasformazioni per decadimento radioattivo, di alcuni elementi instabili come isotopi radioattivi e contenuti in alcune rocce in isotopi stabili, di cui \u00e8 ben conosciuto il rapporto di conversione. Tramite le combinazioni di diversi materiali radioattivi si pu\u00f2 migliorare l\u2019incertezza in una stima dell\u2019et\u00e0 fondato sull'uso di un singolo isotopo.\nLa datazione radiometrica \u00e8 necessaria per determinare l\u2019et\u00e0 assoluta nel tempo geologico. Certamente gli isotopi radioattivi sono il migliore modo per ottenere una datazione, ma sfortunatamente devono essere disponibili per la loro misurazione le rocce che li contengono che devono essere recuperate in qualche modo. Generalmente, anche se non in maniera assoluta, ci\u00f2 avviene solo per le rocce sulla Terra e per i campioni lunari riporti indietro dalle diverse missioni di esplorazione avvenute verso il nostro satellite naturale. A tale proposito vale citare un lavoro prodotto da un team internazionale guidato da Xiaochao Che, dell'Accademia cinese di Science Geologiche, che dopo aver analizzato alcuni campioni di rocce lunari rispedite sulla Terra dalla sonda Chang'e-5, \u00e8 arrivato alla conclusione che sulla Luna fosse presente un'attivit\u00e0 vulcanica sino a meno di 2 miliardi di anni fa, quindi molto pi\u00f9 giovane da quanto ricavato dalle precedenti missioni sovietiche e dell'Apollo.\nIl tempo relativo.\nL\u2019utilizzo dei principi stratigrafici comporta il riconoscimento dell\u2019et\u00e0 delle rocce, di un'unit\u00e0 geologica o di un evento solo tramite un confronto relativo. Si pu\u00f2 portare l\u2019esempio di una comparazione tra le diverse rocce del Mesozoico in cui strati rocciosi che compongono il Sistema del Cretacico giacciono sopra (e sono quindi pi\u00f9 giovani) delle rocce del Giurassico, materializzato dal Sistema del Giurassico, (dove per Sistema si intende un pacco di strati rocciosi dalle caratteristiche ben definite). Nulla viene rivelato riguardo alla loro et\u00e0 di formazione e soprattutto all\u2019estensione dei Periodi del Cretaceo o del Giurassico. Se ne deduce quindi che il tempo relativo tende ad indicare l\u2019et\u00e0 delle rocce e degli eventi come semplici momenti consequenziali e con una disposizione temporale in genere dal pi\u00f9 antico al pi\u00f9 giovane, in confronto tra di loro. Cio\u00e8 applicare la stratigrafia significa stabilire l\u2019et\u00e0 relativa degli strati rocciosi oppure dei sedimenti misurando una qualche differenza nella composizione o nella struttura (come la parte solida, liquida, dei gas in essi intrappolati oppure del contenuto biologico o paleontologico) facendo delle assunzioni sul tasso di deposizione o di evoluzione, permettendo di stimare potenziali campi temporali di formazione tramite l\u2019insieme di caratteristiche osservate nei strati sedimentari. Un esempio di tale applicazione lo si pu\u00f2 pensare per uno spesso strato di paleoregolite, di circa 5-10 metri, inserito tra due strati di roccia lavica scoperto nel 2021 sulla Luna.\nL\u2019applicazione della geomorfologia planetaria con i rapporti di \"embayment\" e \"cross\u2013cutting\" e soprattutto quello del conteggio dei crateri da impatto, ossia della densit\u00e0 numerica dei crateri, permettono di determinare in qualche modo l\u2019et\u00e0 relativa della superficie di un pianeta con dei concetti molti vicini alla stratigrafia tradizionale.\nIl concetto di densit\u00e0 di craterizzazione fu concepito e sviluppato per la Luna e verificato con il ritorno dei campioni di roccia sulla Terra tramite l\u2019analisi petrologica, mineralogica e la datazione radiogenica. Dalla misurazione della densit\u00e0 scaturisce che le superfici fortemente craterizzate sarebbero pi\u00f9 vecchie, mentre le superfici scarsamente craterizzate sarebbero pi\u00f9 giovani, purch\u00e9 i crateri da impatto siano conservati. Le prime presenterebbero un numero alto di crateri di grande dimensioni mentre le seconde presenterebbero per lo pi\u00f9 piccoli crateri o addirittura nessuno. Il planetologo della NASA Donald Gault mise anche in evidenza come una superficie esposta al bombardamento meteorico continuo, raggiunga una fase detta \"equilibrium\" in cui, per una data grandezza di un impatto, il numero di crateri che vengono a formarsi tendono ad essere numericamente uguali a quelli obliterati dall\u2019erosione prodotta dalle collisioni con altri corpi. Ci\u00f2 pone un forte vincolo in quanto soltanto per quelle superfici che non sia stato raggiunto suddetto equilibrio (e per una determinata dimensione craterica) si pu\u00f2 applicare il metodo della densit\u00e0 ossia del calcolo statistico.\nLa densit\u00e0 di craterizzazione.\nIl conteggio del numero dei crateri sulla superficie di un corpo planetario permette di farci un\u2019idea sull'intervallo temporale della sua esistenza. In particolare la distribuzione statistica grandezza\u2013frequenza dei crateri da impatto provvede a fornire una metodologia per determinare la sua et\u00e0 relativa. La stima temporale pu\u00f2 essere correttamente dedotta se si fanno delle assunzioni riguardo alla storia attraversata dalle forme da impatto, perch\u00e9 in pratica possono intervenire delle difficolt\u00e0 dovute proprio all'evoluzione subita e che potrebbero inficiare il conteggio statistico. Ad esempio morfologie non riconducibili ad impatti ma di forma simile (tipo quelle prodotte dai processi vulcanici) potrebbero essere indistinguibili e se conteggiati fornirebbero valori di et\u00e0 anormalmente antiche. Crateri secondari vengono a formarsi per gli \"ejecta\" espulsi dagli impatti generatori o primari di cui se ne pu\u00f2 tenere conto nel totale della popolazione di crateri, inserendoli in vari modelli che possono predire la quantit\u00e0 di impatti conseguenti al principale, in funzione della grandezza del cratere primario. Sfortunatamente tali modelli sono imperfetti: \u00e8 molto difficoltoso determinare il numero di crateri secondari; la grandezza di un cratere da impatto primario dipende anche dalle caratteristiche litologiche tanto che alcuni esperimenti indicano un diametro maggiore per target imbibiti di acqua rispetto ad altri anidri. Queste differenze possono falsare il valore della distribuzione grandezza\u2013frequenza e in terreni ricchi di volatili si potrebbero incorrere in stime delle et\u00e0 maggiori di quelle reali.\nNonostante le difficolt\u00e0 ad applicare il metodo della densit\u00e0 dei crateri e le incertezze insite, la densit\u00e0 dei crateri da impatto viene comunemente utilizzata per determinare l\u2019et\u00e0 di alcune delle superfici planetarie. Se si ha la possibilit\u00e0 di possedere dei campioni di rocce della stessa zona da analizzare, si pu\u00f2 confrontare l\u2019et\u00e0 ottenuta col metodo statistico con quella radiometrica e cercare di calibrare la prima sulla seconda. Un esempio di questa calibrazione \u00e8 il calcolo assoluto dell\u2019et\u00e0 delle varie superfici lunari, accoppiata alla debole azione dei processi di alterazione che hanno modificato in maniera moderata nel corso della sua esistenza, le morfologie superficiali. Ci\u00f2 ha permesso la validazione del conteggio dei crateri come metodo di datazione relativo prima e assoluto poi, raggiungendo un certo livello di affidabilit\u00e0 grazie proprio alla determinazione radiometrica, da cui ricavare delle curve cumulative numero di impatti/area per dimensione dei crateri, definite isocrone, da applicare ad altri corpi planetari. In linea di principio la densit\u00e0 dei crateri e quindi la distribuzione dimensione\u2013frequenza degli impatti per la Luna sono stati ben investigati e correlati con le rocce riportate indietro dalle missioni spaziali. Tale densit\u00e0 fornisce ai planetologi uno strumento per confrontare le et\u00e0 geologiche di varie superfici planetarie a condizione che il flusso di corpi impattanti sia noto e che il rapporto tra l\u2019energia d\u2019impatto e la dimensione del cratere sia ben compresa. Neukum, Ivanov, Hartmann e altri ricercatori (2001) hanno studiato in maniera approfondita i rapporti di densit\u00e0, arrivando ha stimare una distribuzione della produzione di impatti (abbreviata in \u201cfunzione di produzione\u201d) dei proiettili che hanno formato crateri di una certa dimensione e per una determinata area (espressa tipicamente in km2). Per determinare la funzione di produzione si deve presumere che la superficie in esame all'inizio della sua vita fosse assimilabile ad una piana vuota, tale che i crateri osservati oggi riflettono direttamente lo spettro dimensionale dei proiettili. In questo modo \u00e8 possibile ottenere la funzione per un corpo impattante standard derivato dai crateri da paragonare con una funzione di produzione delle famiglie produttrici di crateri.\nSe si estrapolano tali curve, che diventano cos\u00ec di calibrazione, per altre superfici si pu\u00f2 arrivare a stimarne l\u2019et\u00e0 a patto per\u00f2 di ricavare il numero di crateri per determinati campi di diametro e cercando di riportarli a quello del satellite naturale della Terra. Si ha la necessit\u00e0 comunque di correggere tale calibrazione per gli effetti dati dalla diversa gravit\u00e0 che influenza la dimensione dei crateri, per il flusso che ha colpito la superficie in relazione alla posizione nel Sistema Solare (Marte ad esempio \u00e8 prossima alla cintura di asteroidi e quindi potrebbe aver subito un flusso maggiore), il rapporto di impatto (caso della Luna), la presenza o meno dell\u2019atmosfera (Venere ha una atmosfera a densit\u00e0 elevata e ad alto potenziale di degradazione) e infine per i processi di \"resurfacing\", che in qualche modo hanno modificato, obliterato oppure eliminato le forme crateriche a causa degli agenti esogeni e/o endogeni che agiscono (il caso della Terra) o che hanno operato nel passato (come Marte). Tutti questi fattori fanno s\u00ec che gli algoritmi di estrapolazione forniscano barre di errore sufficientemente grandi a seconda delle assunzioni che si applicano e delle incertezze di partenza nel calcolo anche per pianeti privi di atmosfera e simili alla Luna come Mercurio.\nL\u2019applicazione a Marte.\nQuanto espresso sino ad ora permette di stimare l\u2019et\u00e0 dal conteggio dei crateri sulla superficie di Marte purch\u00e9 si introducano delle assunzioni al fine di limitare le variabili nel calcolo statistico. Nelle assunzioni rientra certamente il solo conteggio dei crateri primari (oppure anche dei crateri secondari purch\u00e9 si applichino i modelli per la loro formazione), il fatto che non deve esserci stata perdita di forme da impatto (ad esempio per erosione) e infine che deve esistere un valido metodo di calibrazione del dato, ottenuto dal conteggio. L'applicazione a Marte risulta difficoltoso per le assunzioni di sopra. Per primo i processi non derivanti da impatto, come quelli vulcanici, possono produrre depressioni circolari (come le \"patere\") e parte della superficie \u00e8 stata effettivamente coinvolta in attivit\u00e0 vulcanica. Secondo molta della superficie \u00e8 stata altamente modificata da agenti esogeni come l\u2019eolico, l\u2019idrico e in alcuni parti il glaciale per glaciazioni avvenute nel passato, erodendo od obliterando cos\u00ec parte dei crateri da impatto. Terzo in assenza di datazione radiogenica diretta della superficie non esiste un metodo di calibrazione del conteggio dei crateri marziani particolarmente preciso e quindi si deve utilizzare la calibrazione dalle curve ottenute per la Luna. Questo richiede continui aggiustamenti per tenere conto delle differenze di fattori come la gravit\u00e0 (pi\u00f9 \u00e8 alta la gravit\u00e0 pi\u00f9 sono i piccoli i crateri prodotti da uno stesso impatto) e della vicinanza alla cintura di asteroidi che potrebbe focalizzare maggiori collisioni in funzione del tempo in confronto al nostro satellite naturale. Tipicamente si pu\u00f2 agire sulle limitazioni imposte nel conteggio partendo dalle conoscenze fornite da un approfondito studio geomorfologico. Si possono cos\u00ec definire le caratteristiche dei crateri da impatto sviluppando proprio dei modelli genetici e di alterazione. Cos\u00ec ad esempio i crateri vulcanici sono assunti riconoscibili per la loro morfologia non esattamente circolare, mentre forme prodotte da altri agenti morfogenetici possono essere riconosciuti studiandone in maniera approfondita gli elementi distintivi. Il numero e le caratteristiche dei crateri secondari sono state analizzate statisticamente e sembrano essere risolvibili. In aiuto interviene la fisica della gravit\u00e0 che, regolando gli impatti, pu\u00f2 far ben comprendere le dinamiche di produzione degli impatti secondari permettendo un aggiustamento della dimensione dei crateri per essere in accordo alle leggi relative.\nL\u2019estrapolazione della curva del conteggio dei crateri dalla Luna a Marte risulta possibile ma tende ad essere pur sempre problematica, in particolare se si considera che la curva di partenza ha gi\u00e0 delle incertezze, specialmente per le et\u00e0 pi\u00f9 antiche e recenti. L\u2019applicazione a Marte di alcuni modelli astrofisici per la correzione di alcuni fattori come la prossimit\u00e0 alla fascia degli asteroidi e il potenziale contributo di comete, permettono di migliorare il calcolo del flusso di oggetti impattanti nel passato del pianeta, affinati e migliorati anche dalla scoperta di piccole forme da impatto recenti che aiutano a stabilire il numero di oggetti collisori attuali.\nSe il tasso di formazione del cratere da impatto su Marte in base alla dimensione del cratere per unit\u00e0 di superficie nel tempo geologico (detto anche Tasso o Flusso di Produzione) \u00e8 noto con precisione, le densit\u00e0 del cratere forniscono anche un modo per determinare l\u2019et\u00e0 assoluta. Numerosi tentativi sono stati fatti nel corso degli anni per determinare una cronologia marziana in tal senso confrontando i tassi stimati di craterizzazione dell\u2019impatto per Marte con quelli sulla Luna. I record di craterizzazione in generale mostrano le stesse tendenze di quelli visti sugli altri pianeti terrestri: i piccoli crateri marziani hanno un alto tasso di distruzione, tale che qualsiasi analisi dei dati richiede un modello di come la densit\u00e0 del cratere si evolve verso l\u2019equilibrio i cui processi di controllo possono anche variare in modo differenziato da regione a regione o per tempi differenti. Combinando i risultati ottenuti del conteggio, con le diverse assunzioni per Marte si arriva a stimare l\u2019et\u00e0 assoluta delle diverse unit\u00e0 stratigrafiche riconosciute sulla superficie con un fattore di incertezza pari a 2\u20133. Il valore \u00e8 giustificato dalla attivit\u00e0 geologica che produce situazioni sulle superfici molto complesse e diversificate, alterando il conteggio dei crateri di una certa dimensione. Cos\u00ec ad esempio flussi lavici giovani non mostrano una perdita significativa nel calcolo dei crateri, mentre per terreni pi\u00f9 antichi si deve prendere in considerazione anche \u201cl\u2019et\u00e0 di ritenzione dei crateri\u201d definita come la media temporale durante il quale crateri di un determinato diametro viene preservato su una superficie ben delimitata. Le varie unit\u00e0 stratigrafiche cartografate su Marte e le loro et\u00e0 relative sono state determinate dalla combinazione delle possibili relazioni di sovrapposizione e dalla densit\u00e0 dei crateri. Le immagini pervenute dalle varie missioni di studio e quelle fornite dal Mars Global Surveyor (MGS), mostrano una vasta gamma di et\u00e0, incluse le attivit\u00e0 geologicamente giovani. I primi dati dei Mariner, dal 1965 al 1971, rivelarono aree fortemente craterizzate in cui i crateri pi\u00f9 grandi, con un diametro maggiore dei 64\u00a0km, avevano densit\u00e0 crateriche simili a quelle degli altopiani lunari, con et\u00e0 inferite dell\u2019ordine di 3,8\u20134,5 Ga In queste stesse regioni, i crateri pi\u00f9 piccoli (con diametri compresi tra i 250 metri e i 16 chilometri) hanno numeri nei conteggi minori rispetto agli altopiani lunari e una vasta gamma di stati di degradazione, suggerendo perdite di piccoli crateri a causa dell\u2019erosione e della deposizione, come suggerito per la prima volta da \u00d6pik (1965, 1966). Perdite simili di piccoli crateri si verificano sulla Terra. I numeri e le scomparse di crateri di vari diametri e profondit\u00e0 minori offrono un modo per caratterizzare le \u201cet\u00e0 di ritenzione dei crateri\u201d e il tasso di attivit\u00e0 geologica in termini di scala temporale necessaria per riempire o cancellare i crateri stessi. Gran parte dei primi lavori dell\u2019era dei Mariner e dei Viking erano dedicati a decifrare la storia dei processi di una forte obliterazione, con un tasso pi\u00f9 alto all'inizio della formazione del pianeta.\nCome si nota assegnare un\u2019et\u00e0 relativa oppure assoluta alle unit\u00e0 rocciose su Marte risulta complesso. Comunque anche con incertezze e assunzioni e in assenza di ogni datazione radiometrica delle rocce marziane sicura, il conteggio dei crateri \u00e8 ad oggi la sola tecnica valida per ricavare delle date di formazione della sua superficie planetaria. Negli ultimi anni inoltre si assiste anche all'applicazione delle tecniche di Intelligenza Artificiale per il conteggio dei crateri da impatto presenti sulla superficie di Marte (ma anche della Luna), in aiuto alle metodologie classiche di analisi superficiale.\nLa correlazione con le meteoriti marziane.\nSfortunatamente le difficolt\u00e0 pratiche nel conteggio dei crateri, le incertezze nella stima del flusso di corpi impattanti e quelle insite nelle metodologie utilizzate per trasferire i calcoli dai sistemi di crateri lunari a quelli marziani creano enormi indeterminazioni nelle et\u00e0 derivate dai metodi della densit\u00e0 dei crateri, inficiando l\u2019et\u00e0 e la cronologia assoluta sulle unit\u00e0 stratigrafiche marziane.\nPossono venire in aiuto per porre dei vincoli le meteoriti di sicura provenienze da Marte le quali forniscono campioni databili con cui verificare la coerenza delle et\u00e0 calcolate finora, tramite le funzioni di produzione. Come discusso da Nyquist \"et al\". (2001), le meteoriti marziane danno un preciso valore del tempo trascorso dalla formazione che \u00e8 radiometrica, per un ristretto numero di rocce da siti da impatto su Marte (pari a 4\u20138). Le Nakhliti e Chassigniti sembrano rappresentare un'intrusione mafica ignea di 1.3 Ga mentre le Shergottiti basaltiche sembrano rappresentare un flusso superficiale che scorse da qualche parte su Marte circa 165\u2013475 Myr fa. La meteorite ALH84001, d\u00e0 un\u2019et\u00e0 di cristallizzazione di 4,5 Ga con la conseguente formazione di carbonato a circa 3,9\u20134,0 Ga. Questo esempio suggerisce che in almeno alcune regioni, la crosta primordiale non \u00e8 solo preservata ma anche esposta, relativamente vicino alla superficie. I siti di impatto marziano non solo rivelano recenti attivit\u00e0 ignee, ma mostrano anche evidenza di attivit\u00e0 acquosa liquida dopo la formazione delle rocce permettendo di stabilire una cronologia marziana sia dell\u2019attivit\u00e0 ignea sia dell\u2019azione degli agenti atmosferici a base acquosa che si estende dall'inizio del storia marziana fino all'ultima fase di vita del pianeta.\nLa misurazione delle meteoriti provenienti da Marte non sono comunque la soluzione ultima ai vincoli temporali e in definitiva alla definizione di una geocronologia marziana. Le posizioni su Marte da cui provengono le meteoriti sono sconosciute limitando la loro capacit\u00e0 di strumenti geocronologici. I campioni disponibili sono in numero esiguo mentre le et\u00e0 mostrate dalle meteoriti marziane si attestano attorno a valori o bassi, indicando un breve periodo di vita e quindi giovane (attorno ai 175 milioni di anni fa e comunque sino ai 300\u2013600 milioni di anni fa e circa 1.3 Ga), oppure con una datazione maggiore dei 3 Ga per pochissime meteoriti.\nIndubbiamente la cronologia marziana pu\u00f2 essere vincolata dai due set di dati complementari sinora mostrati: le meteoriti e la densit\u00e0 di crateri. I vincoli imposti sulla cronologia assoluta dai due set di dati sembrano coerenti tra loro. Le meteoriti danno buone et\u00e0 ma scarso campionamento statistico di Marte; i crateri danno solo una stima dell\u2019et\u00e0 assolute ma limitate da un buon campionamento statistico principalmente sulle unit\u00e0 stratigrafiche note. Rimane comunque il fatto che le et\u00e0 assolute cos\u00ec determinate dalla densit\u00e0 del cratere devono essere prese con un certo grado di critica soprattutto nell'applicazione alla determinazione dell\u2019et\u00e0.\nI dati analizzati delle Viking e del Mariner 9 hanno fornito un ampio \"range\" di sistemi cronologici senza per\u00f2 un chiaro consenso sulle et\u00e0 assolute. Le osservazioni delle molte missioni verso Marte hanno dimostrato una variet\u00e0 nei processi geologici (vulcanici, fluviali, glaciali, idrotermali, eolici ed altri) avvenuti sul pianeta che ne hanno modificato l\u2019aspetto nel corso della sua vita. Queste attivit\u00e0 devono essere diminuite di intensit\u00e0 nel tempo probabilmente in maniera episodica a riflettere la densit\u00e0 craterica e la coincidenza con le fasce di et\u00e0 delle meteoriti marziane trovati e su cui \u00e8 stata effettuata la datazione radiometrica. In un quadro coerente dell\u2019evoluzione del pianeta, la superficie si compone nell\u2019insieme dei due set di dati di origine molto diversa, in modo che Marte fosse geologicamente attivo sin dai 3\u20133,5 Ga e che in seguito lo fosse un ritmo sempre minore rendendo possibile identificare diversi episodi di attivit\u00e0 in molte zone tramite la densit\u00e0 craterica e l\u2019et\u00e0 radiometrica delle meteoriti.\nLa scala dei tempi.\nI concetti sulla stratigrafia, la densit\u00e0 dei crateri e la datazione delle meteoriti sino ad ora espressi costituiscono la base del calendario geologico marziano. La consequenzialit\u00e0 di eventi oppure di deposizione di rocce e sedimenti datati in maniera assoluta permettono di produrre una scala geocronologia di Marte i cui \"range\" temporali sono le unit\u00e0 geocronologiche, mentre l\u2019applicazione della scala alla rocce ne definisce la cronostratigrafia.\nI periodi che costituiscono la scala presero il nome dopo aver posizionato su Marte le caratteristiche superficiali presenti su vasta scala, come i crateri maggiori o i pi\u00f9 grandi flussi lavici. La prima carta geologica globale di Marte di queste morfologie fu realizzata sulla base dei dati della missione del Mariner 9 (1971) includendo appunto una scala dei tempi geologica relativa. Derivata da Mike Carr e in seguito da Dave Scott, entrambi del U.S. Geological Survey, la scala dei tempi, tuttora utilizzata sebbene con differenze nelle et\u00e0, include tre periodi denominati Noachiano (il pi\u00f9 antico), Esperiano e infine Amazzoniano (il pi\u00f9 giovane). Sebbene questa scala sia stata derivata per essere relativa, specialmente la distribuzione grandezza\u2013frequenza di formazione per le principali unit\u00e0 da impatto associate con questi periodi, abilitano una stima di date assolute. Le date sono basate sulla estrapolazione dal conteggio dei crateri lunari calibrate anche sulle et\u00e0 radiogeniche ricavate dai campioni riportati dalla Luna. L\u2019et\u00e0 dei vari eventi vengono accoppiati con il peso di nuovi dati di Marte sin dalla missione del Mariner 9 a rifinire la sequenza geologica come discusso da Mike Carr e Jim Head (2010). Nella scala compilata in origine, i tre periodi prevedono una suddivisione con il Nochiano compreso tra i 4.6 e i 3.5 Ga, l\u2019Esperiano tra i 3.5 e gli 1.8 Ga e infine l\u2019Amazzoniano tra gli 1.8 Ga e l\u2019attuale.\nLe et\u00e0 assolute fornite nelle diverse versioni della scala dei tempi geologici, succedutesi nel corso di questi cinquanta anni di missioni verso Marte e per i tre Periodi, cambiano a seconda del conteggio dei crateri, del campo di diametri utilizzati, dalle risoluzioni delle strumentazioni adoperate nelle diverse missioni e soprattutto dalla capacit\u00e0 di riconoscere le morfologie necessarie per ricavare delle stratigrafie coerenti. Inoltre i tempi vengono modificati anche in base al perfezionarsi della comprensione del nostro Sistema Solare, alla migliore definizione del modello di formazione e dei rapporti che si sono avuto nel corso dei miliardi di anni, tra pianeti e corpi minori. Hartmann e Neukum si basano sulla stratigrafia di Tanaka per ricavare il modello cronologico di Marte ognuno con le proprie et\u00e0. La stratigrafia di partenza \u00e8 stata modificata dallo studioso alcune volte nel corso degli anni, cos\u00ec come da anche altri ricercatori, sulla base del raffinamento sia delle curve di produzione della Luna, della funzione di produzione per Marte che del modello degli impatti, risultando variate anche le et\u00e0 dei periodi e delle loro ulteriori suddivisioni, ossia le Epoche. Gli autori dell\u2019ultima carta geologica globale di Marte utilizzano le et\u00e0 derivate da Hartmann e Neukum per definire la cronostratigrafia, discretizzando le unit\u00e0 geologiche in essa definite. Carr e Head, riferendosi ad Hartmann e Neukum nel 2010 modificano le et\u00e0 di passaggio delimitando il Nochiano dai 4.1 Ga ai 3.7 Ga, l\u2019Esperiano sino ai 3.0 Ga lasciando un ampio lasso temporale all'ultimo periodo di Marte.\nNell'ultima compilazione cartografica di USGS le et\u00e0 indicano il limite inferiore provenienti da Michael del 2013, basate sui sistemi di cronologia di Hartmann (2004 \"iterazion\") e Neukum (Ivanov, 2001; Hartmann e Neukum, 2001), derivati dalle densit\u00e0 del cratere di riferimento di Tanaka (1986) come aggiornate da Werner e Tanaka nel 2011.\nLa tabella di seguito riassume le et\u00e0 definite dagli autori sino ad ora citati con la suddivisione in epoche. Si noti che non viene definito un limite inferiore per il Nochiano se non in Carr e Head (2010).\nI Periodi.\nGli studi sulla densit\u00e0 dei crateri da impatto sulla superficie marziana hanno delineato tre Periodi nella storia geologica del pianeta, molto ampi. I nomi dei periodi geologici marziani derivano dalle formazioni presenti in aree ben definite del pianeta e presentano morfologie di superficie su ampia scala, come grandi crateri o flussi di lava diffusi, che risalgono a questi periodi di tempo. Come espresso sino ad ora la suddivisione temporale dei periodi non \u00e8 fissata e sono tuttora allo studio diversi modelli in grado di descrivere il tasso di caduta del materiale meteorico su Marte nel passato, il conteggio dei crateri e la funzione di produzione sulla Luna.\nSegue un prospetto dei periodi, elencati dal pi\u00f9 antico al pi\u00f9 recente secondo la suddivisione di Carr e Head (2010).\nPre-Noachiano.\nIl pre\u2013Noachiano rappresenta l\u2019intervallo dall'accrescimento e la differenziazione del pianeta avvenuta circa 4,5 miliardi di anni fa (Ga) alla formazione del bacino di impatto di Hellas avutosi tra 4,1 e 3,8 Ga (a seconda se si ipotizza un declino costante nella formazione dei bacini o un picco di attivit\u00e0 tardivo), come definito da Carr e Head. La presenza di 182W e 142Nd in eccesso nei meteoriti marziani e in particolare nella meteorite ALH84001 indica che Marte si \u00e8 differenziato in crosta, mantello e nucleo molto rapidamente, in pochi decine di milioni di anni dalla formazione del sistema solare. In questa fase iniziale si ritiene che si sia formata la dicotomia crostale caratteristica di Marte e che differenzia l\u2019emisfero settentrionale da quello meridionale per la forte diversit\u00e0 morfologica e i bacini da impatto maggiori di Argyre e Isidis.\nIl pre\u2013Noachiano non \u00e8 un periodo formale, ma piuttosto un lasso di tempo che comprende l\u2019istante iniziale di vita di Marte la cui documentazione geologica \u00e8 stata cancellata dalla successiva erosione e dagli alti tassi di craterizzazione.\nNoachiano.\nIl Periodo Noachiano (dal nome della regione di Noachis Terra) comprende la prima fase di vita di Marte, da 4.1 Ga (Carr e Head, 2010) oppure dall'inizio della formazione del pianeta a 3.7 Ga a ricomprendere le testimonianze rocciose pi\u00f9 antiche. Se non si considera la suddivisione temporale di Carr e Head il Noachiano inizia con la solidificazione della crosta di Marte per differenziazione planetaria e vede la formazione della dicotomia crostale e l\u2019inizio della formazione del bulge di Tharsis, mentre l\u2019emisfero sud preserva i crateri da impatto che formarono Hellas Basin e Argyre Basin, quale fase terminale del Pesante Bombardamento Tardivo nel Sistema Solare interno. Si vengono quindi a ricomprende le pi\u00f9 antiche attivit\u00e0 geologiche osservabili sulla superficie di Marte, registrando anche il rapido declino del bombardamento pesante sin gi\u00e0 dall'inizio del periodo. La registrazione degli impatti \u00e8 suggerita dai crateri sepolti nella \"lowland\" settentrionale, dove vestigia di larghe strutture circolari sono riconoscibili con la prospezione radar dall\u2019orbita. Le regioni originatesi in questo periodo sono quindi caratterizzate da crateri d\u2019impatto abbondanti e di notevoli dimensioni.\nLa superficie del Nochiano \u00e8 stata pesantemente modificata da un\u2019ampia variet\u00e0 di processi inclusi vulcanismo, tettonica e asportazione e deposizione per vento e acqua, anche se il tempo esatto di queste modifiche \u00e8 scarsamente vincolato. Le zone di contatto tra le diverse pianure sono state modificata a causa dell\u2019erosione da processi di acqua liquida, ghiaccio, vento e gravit\u00e0 nonch\u00e9 per deformazione da forza endogena. Il Noachiano \u00e8 anche caratterizzato dai pi\u00f9 alti tassi medi di erosione globale e dalla formazione di estese reti a valle che potrebbero aver raggiunto un picco di intensit\u00e0 verso la fine del periodo.\nUno dei risultati pi\u00f9 interessanti della missione del Mars Global Surveyor \u00e8 la scoperta di estese anomalie magnetiche, principalmente negli altopiani meridionali. Le anomalie sono per lo pi\u00f9 assenti in tutto il pianeta e nei bacini di impatto. La spiegazione pi\u00f9 semplice \u00e8 che all\u2019inizio Marte aveva un campo magnetico che ha lasciato grandi anomalie che sono state successivamente distrutto dentro e intorno a bacini di impatto come Hellas, Utopia, Argyre e Isidis.\nLa compilazione dell\u2019ultima versione della carta geologica della superficie di Marte ha permesso di ipotizzare un\u2019estensione dei terreni appartenenti a tale periodo a circa 45% della superficie complessiva, ben tre volte maggiore delle stime effettuate sino al 2014.\nEsperiano.\nIl Periodo Esperiano (dal nome di Hesperia Planum) va dai 3,7 Ga a circa 3,0 Ga (oppure sino a 1.8 Ga a seconda della curva di produzione considerata) ed \u00e8 contrassegnato da un\u2019estesa tettonica e dalla formazione di vaste pianure caratterizzate da creste per emissione di distese di lava, compresa la pianura tipo, Hesperian Planum. Edifici vulcanici ad emissione centrale includono la formazione di patere delle \"highland\", Syria Planum, le prime eruzioni della provincia di Elysium accoppiata con lo sviluppo del rialzo di Tharsis e della sua attivit\u00e0 e la nascita di Olympus Mons. L\u2019esteso vulcanismo ascrivibile al periodo Esperiano potrebbe tener conto della formazione di minerali solfati e del relativo materiale riconosciuto con la strumentazione di telerilevamento ottenuto dalle diverse missioni di studio. Questi minerali potrebbero essersi formati dalla combinazione di biossido di zolfo di origine vulcanica con acque acide presenti in superficie.\nAll\u2019esteso vulcanismo si abbina la formazione di molti dei maggiori canali di deflusso che furono intagliati proprio in questo periodo. Rilasci catastrofici di acqua scavarono ampi canali di deflusso intorno a Chryse Planitia e altrove. Laghi o mari effimeri potrebbero essersi formati nelle pianure settentrionali.\nLa transizione dal Noachiano all\u2019Esperiano vede anche la fine del campo magnetico di Marte. Ci\u00f2 lascia pensare che questa perdita potrebbe aver esposto il pianeta al vento solare, il quale avrebbe favorito l\u2019allontanamento dell\u2019atmosfera marziana rendendolo con un ambiente pi\u00f9 freddo e secco di oggi. In quest\u2019ottica i canali di deflusso potrebbero riflettere il rilascio di acqua di falda sottosuperficiale quanto quella di scorrimento superficiale, come suggerito dalla loro associazione con i terreni caotici.\nLa carta geologica del 2014 riporta circa il 28% dei terreni ascrivibili a questo Periodo.\nLa data del confine Esperiano/Amazzoniano \u00e8 particolarmente incerta e potrebbe variare da 3.0 Ga a 1.8/1.5 Ga. Fondamentalmente, l\u2019Esperiano \u00e8 considerato un periodo di transizione tra la fine del pesante bombardamento tardivo e il freddo e secco pianeta che \u00e8 Marte oggi.\nAmazzoniano.\nIl Periodo Amazzoniano (dal nome Amazonis Planitia) va dai 3.0 Ga (1.8/1.5 Ga) ad oggi. \u00c8 quindi la pi\u00f9 giovane suddivisione di Marte. Comunque si deve ricordare che questo corrisponde a tutto l\u2019Eone Fanerozoico e parte dell\u2019Eone Proterozoico del Precambriano sulla Terra.\nLe regioni dell\u2019Amazzoniano hanno pochi crateri da impatto meteoritico e le caratteristiche geomorfologiche sono abbastanza varie. Le deformazioni tettoniche e il vulcanismo sono continue dal Periodo Esperiano, sebbene siano molto meno pronunciate e i flussi lavici presenti in molte aree, sembrano essere veramente giovani e di estensione limitata. La struttura delle regioni \u00e8 quindi unicamente dovuta all'attivit\u00e0 geologica endogena del pianeta il cui esempio tipo \u00e8 la formazione geologica di l\u2019Olympus Mons con la sua attivit\u00e0 e i suoi prodotti, riconducibili sicuramente all'Amazzoniano.\nL\u2019attivit\u00e0 glaciale/periglaciale e rilasci minori di acqua liquida sono continuati durante tutto questo periodo anche se in maniera subordinata. Varie gradazioni di tutti i tipi di modifiche della superficie attraverso gli agenti quali vento, ghiaccio, gravit\u00e0 e acqua liquida a livello locale, avvengono ancora oggi, assieme alla formazione di piccoli crateri da impatto. In assenza di abbondante vulcanismo, e acqua liquida sulla superficie, lente alterazioni chimiche hanno luogo attraverso l\u2019ossidazione di materiali basaltici ricchi in ferro tramite il perossido in atmosfera (riconosciuto dal \"lander\" Phoenix) collegato alla formazione di ossidi di ferro che danno a Marte il tipico colore rosso.\nScala di alterazione di minerali argillosi.\nJean\u2013Pierre Bibring il responsabile dello strumento francese OMEGA, spettrometro infrarosso alloggiato sul Mars Express, trova che i fillosilicati, minerali argillosi che comunemente vengono a formarsi in presenza di acque alcaline, sono comuni nei terreni del Nochiano.\nBibring e i suoi colleghi propongono che il primordiale clima di Marte fosse pi\u00f9 umido e caldo delle presenti condizioni. Le reti vallive integrate suggeriscono la presenza di acqua corrente in questo periodo della vita di Marte, forse consistenti con l\u2019interpretazione di Bibrings. Nel 2006, i ricercatori hanno quindi deciso di definire una scala temporale marziana alternativa basata sul tipo predominante di minerale che si \u00e8 verificato su Marte a causa dei diversi stili di alterazione chimica nel passato del pianeta. Propongono cos\u00ec di dividere la storia di Marte in tre epoche: il Fillociano, il Teiikiano e il Siderikano.\nFillociano (dal nome di fillosilicato o minerali argillosi che caratterizzano l\u2019epoca) \u00e8 durato dalla formazione del pianeta fino ai primi del Noachiano (circa 4.0 Ga). OMEGA ha identificato l\u2019affioramento di fillosilicati in numerose localit\u00e0 su Marte, tutte in rocce che erano esclusivamente del pre\u2013Noachiano o di et\u00e0 del Noachiano (in particolare nelle esposizioni di rocce in Nili Fossae e Mawrth Vallis). I fillosillicati richiedono la formazione di un ambiente alcalino ricco di acqua. L'epoca del fillociano si correla con l\u2019et\u00e0 della formazione delle reti vallive, suggerendo un clima precoce che favoriva la presenza di abbondanti acque superficiali. Si pensa che i depositi di questa epoca siano i migliori candidati in cui cercare prove della vita passata sul pianeta.\nTeiikiano (dal nome sulfureo in greco, per i minerali solfati che si sono formati) \u00e8 durato fino a circa 3,5 Ga. Era un\u2019epoca di grande vulcanismo, che ha rilasciato nell'atmosfera grandi quantit\u00e0 di anidride solforosa (SO2). L\u2019SO2 potrebbe essersi combinato con l\u2019acqua per creare un ambiente ricco di acido solforico che ha permesso la formazione di solfati idratati (in particolare kieserite e gesso).\nSiderikano (dal nome di ferro in greco, per gli ossidi di ferro che si sono formati) \u00e8 durato da 3,5 Ga fino ad oggi. Con il declino del vulcanismo e dell\u2019acqua disponibile, il processo di degrado superficiale pi\u00f9 notevole \u00e8 stata la lenta ossidazione delle rocce ricche di ferro da parte di perossidi atmosferici che producono gli ossidi di ferro rosso, che danno al pianeta il suo colore familiare."}
{"id": "284311", "revid": "287204", "url": "https://it.wikipedia.org/wiki?curid=284311", "title": "Targa (arma)", "text": "La targa o anche targhetta da pugno \u00e8 un'arma difensiva costituita da un piccolo scudo in legno piegato, carta pressata ricoperta di cuoio o metallo, di forma quadrata o trapezoidale, da impugnare con la mano sinistra. \n\u00c8 una delle principali armi secondarie da accompagnare alla spada da lato.\nDurante il medioevo veniva usata comunemente come bersaglio per il lancio delle frecce, da cui l'origine del termine inglese \"target\" per indicare un bersaglio.\n\"Targa\" (dal francone antico \"*targa\" \"scudo\", \"*targo\" \"confine\" in Lingua proto-germanica) era il vocabolo indicante lo scudo in Antico inglese. Nel XIX secolo, il diminutivo \"target\" assunse il significato di bersaglio, inteso come \"qualcosa da colpire\"."}
{"id": "284316", "revid": "599013", "url": "https://it.wikipedia.org/wiki?curid=284316", "title": "Centrino Duo", "text": "Centrino Duo \u00e8 il nome commerciale della terza e quarta generazione della piattaforma Centrino sviluppata da Intel per i computer portatili.\nStoria.\nLa prima piattaforma a prendere il nome di Centrino Duo \u00e8 stata quella conosciuta attraverso il nome in codice Napa, presentata al pubblico il 5 gennaio 2006, che era un'evoluzione della precedente Sonoma commercializzata per\u00f2 ancora con il marchio Centrino. A maggio 2007 \u00e8 stata presentata la seconda generazione della piattaforma Centrino Duo, chiamata in codice Santa Rosa.\nCon il passaggio alla terza generazione della piattaforma Centrino, Intel si \u00e8 resa conto che per far percepire pi\u00f9 facilmente le innovazioni tecnologiche apportate all'intero sistema e soprattutto al processore, era necessario aggiornare anche il nome commerciale. Dato che la nuova CPU (conosciuta con il nome in codice di Yonah) era di tipo dual core e venne rinominata Core Duo (in realt\u00e0 esistevano anche alcune versioni single core chiamata Core Solo), sembr\u00f2 abbastanza logico riprenderne il nome anche nel marchio dell'intera piattaforma che \u00e8 diventata appunto la nuova Centrino Duo. La piattaforma che andr\u00e0 a sostituire Montevina non \u00e8 ancora stata annunciata e non \u00e8 dato sapere se si chiamer\u00e0 ancora Centrino 2 o magari Centrino 3, ma da alcune dichiarazioni di Intel sembra che essa potr\u00e0 essere quella conosciuta con il nome in codice di Calpella, basata sul successore del processore Penryn, ovvero la prima CPU mobile basata sulla futura architettura Nehalem.\nCaratteristiche.\nCome le prime 2 generazioni di piattaforma Centrino (Carmel e Sonoma) erano basate su 3 componenti chiave, vale a dire, CPU, Chipset e Scheda wireless espressamente progettati per l'impiego in ambito mobile e quindi per avere come principale obiettivo il giusto bilanciamento tra prestazioni e consumi, anche per la nuova Centrino Duo Intel ha mantenuto gli stessi requisiti, e solo se un sistema integra tutti e 3 i componenti suggeriti dalla casa madre, esso pu\u00f2 fregiarsi del \"logo Centrino Duo\", mentre se un produttore decide di utilizzare solo la CPU suggerita ma una diversa scheda di rete wireless, esso potr\u00e0 solo portare il logo relativo alla CPU impiegata e non quello dell'intera piattaforma.\nI modelli.\nAl pari di quanto avvenuto per la piattaforma Centrino vera e propria, anche la successiva Centrino Duo \u00e8 stata basata su 2 differenti generazioni, prima di passare alla successiva Centrino 2.\nNapa.\nLa prima generazione della piattaforma Centrino Duo (quindi la terza generazione di Centrino) era conosciuta anche con il nome in codice Napa. Di seguito i 3 componenti chiave della piattaforma:\nSanta Rosa.\nPochi mesi dopo la presentazione della prima generazione di Centrino Duo e quindi del Core Duo Yonah, ad agosto 2006 Intel present\u00f2 il primo processore mobile ad essere basato sulla nuova architettura Intel Core Microarchitecture, conosciuto come Core 2 Duo Merom. Si trattava di un processore completamente nuovo, ispirato sul precedente Yonah, ma caratterizzato da tante novit\u00e0 da essere considerato totalmente innovativo. Trattandosi di un aggiornamento della sola CPU la piattaforma di riferimento \u00e8 rimasta ancora Napa, sebbene basata sul nuovo processore, e quindi rinominata formalmente \"Napa Refresh\" o \"Napa64\" dato che la nuova CPU integrava le istruzioni EM64T per l'esecuzione di codice a 64 bit. Si tratta in effetti dello stesso approccio che Intel aveva gi\u00e0 utilizzato al momento della presentazione del secondo Pentium M (Dothan) che aveva in un primo tempo semplicemente aggiornato la piattaforma Carmel precedente, e che il produttore ha intenzione di conservare anche per il futuro per successive generazioni di Centrino.\nIl 9 maggio 2007 arriv\u00f2 l'atteso aggiornamento dell'intera piattaforma che prese il nome di Santa Rosa. Di seguito i 3 componenti chiave della piattaforma:\nAltre innovazioni di Centrino Duo rispetto a Centrino.\nCome accennato prima, le innovazioni alla piattaforma mobile, arrivate con Napa prima, e Santa Rosa poi, sono molteplici, e molte di queste sono talmente complesse e nascoste nei meandri delle architetture dei singoli componenti che risulta assai arduo poterle elencare tutte.\nCercando di semplificare il pi\u00f9 possibile, si pu\u00f2 vedere lo sviluppo di Napa nel seguente modo: partendo dal nuovo processore dual core Yonah, che si pu\u00f2 immaginare come due core Dothan assemblati insieme nello stesso package mediante un approccio a Die Monolitico con alcune migliorie architetturali, Intel ha poi progettato tutti gli altri componenti in modo da bilanciare opportunatamente prestazioni e consumi in modo da mantenere, per quanto possibile, l'autonomia dei portatili Sonoma, e al tempo stesso non creare \"colli di bottiglia\" per la nuova CPU.\nIl risultato di questi sforzi si \u00e8 rivelato eccellente in quanto i primi esemplari commerciali basati sulla prima generazione della piattaforma Centrino Duo si sono rivelati pi\u00f9 potenti dei precedenti in maniera variabile dal 20 al 60%, senza peraltro diminuire in maniera sensibile l'autonomia dei Notebook di nuova generazione.\nCon l'avvento della successiva Santa Rosa, sono arrivate altre tecnologie atte a diminuire il pi\u00f9 possibile i consumi, preservando le prestazioni. Una novit\u00e0 importante, che per\u00f2 finora non ha ancora ricevuto il successo sperato dagli sviluppatori \u00e8 la tecnologia Robson che grazie ad una memoria Flash integrata sulla scheda madre e al supporto offerto dal sistema operativo Microsoft Windows Vista prometteva di aumentare notevolmente le prestazioni, soprattutto nell'avvio dei programmi, senza alcun impatto sull'autonomia del sistema.\nOltre a Centrino Duo, anche Centrino Pro.\nLa piattaforma Santa Rosa \u00e8 stata commercializzata non solo sotto il nome di Centrino Duo ma anche con il nuovo Centrino Pro (poi rinominata in Centrino vPro per uniformit\u00e0 con l'altra piattaforma simile del settore desktop) che \u00e8 in sostanza una particolare versione di Centrino Duo con l'aggiunta di alcune tecnologie che possono essere utili in ambito business, tra le quali la IAMT per l'amministrazione remota del sistema e il supporto BIOS alla tecnologia di virtualizzazione Vanderpool; si tratta di 2 caratteristiche mutuate dalla piattaforma desktop vPro.\nLe piattaforme successive.\nCos\u00ec come il nome \"Centrino\" vero e proprio \u00e8 stato utilizzato da Intel solo per le prime 2 generazioni della piattaforma, allo stesso modo anche Centrino Duo \u00e8 stato mantenuto solo per 2 generazioni, nello specifico la terza e la quarta.\nLa quinta generazione porter\u00e0 ancora una volta ad una revisione del nome commerciale dell'intera piattaforma in modo che gli utenti possano continuare a percepire pi\u00f9 facilmente il salto generazionale delle tecnologie e vengano quindi spinti maggiormente all'aggiornamento dei propri sistemi.\nCentrino 2.\nLa quinta generazione della piattaforma Centrino arriver\u00e0 nel secondo trimestre 2008 ed \u00e8 conosciuta con il nome in codice di Montevina. Intel ha deciso di aggiornare ancora una volta i nomi commerciali Centrino Duo e Centrino vPro, sempre allo scopo di evidenziare maggiormente i cambiamenti tecnologici. Il nuovo processore sar\u00e0 l'evoluzione a 45 nm di Merom, Penryn, e tra le principali caratteristiche offerte dal nuovo chipset Cantiga, si pu\u00f2 segnalare il supporto alla memoria DDR3 e un comparto grafico decisamente pi\u00f9 potente rispetto ai precedenti.\nCentrino 2 vPro.\nSimilmente a quanto fatto per il lancio della prima piattaforma Centrino Pro, anche la nuova Montevina porter\u00e0 con s\u00e9 una revisione della piattaforma specificatamente orientata ai dispositivi di classe professionale, grazie all'utilizzo di particolari tecnologie di amministrazione. La nuova versione si chiamer\u00e0 Centrino 2 vPro."}
{"id": "284319", "revid": "767487", "url": "https://it.wikipedia.org/wiki?curid=284319", "title": "Il testamento del dottor Mabuse", "text": "Il testamento del dottor Mabuse (\"Das Testament des Dr. Mabuse\") \u00e8 un film del 1933 diretto da Fritz Lang.\nSi tratta dell'ultimo film tedesco di Fritz Lang, terminato di girare poco dopo l'incendio del Reichstag. La distribuzione del film venne proibita in Germania; poco pi\u00f9 tardi Lang si trasferir\u00e0 prima in Francia e poi negli Stati Uniti. Di questo film Lang ha girato un'altra versione ma in francese, \"Le Testament du Dr. Mabuse\" (1933), con attori diversi tranne il protagonista Rudolf Klein-Rogge.\nTrama.\nL'ex-poliziotto Hofmeister avverte telefonicamente il commissario di polizia Lohmann di avere delle notizie importantissime a proposito di una banda di criminali ma, prima di rivelare chi sia la mente dell'organizzazione, la comunicazione si tronca. Parallelamente, internato in un manicomio criminale, il dottor Mabuse continua a scrivere frasi dal significato misterioso fino al giorno della sua morte. Toccher\u00e0 al professor Baum, direttore del manicomio, decifrare i suoi scritti, o meglio, il suo testamento.\nProduzione.\nSoggetto.\nIl soggetto del film fu tratto da un romanzo di Norbert Jacques, rielaborato da Thea von Harbou e dallo stesso Fritz Lang, autori della sceneggiatura.\nRiprese.\nLe riprese si svolsero tra l'estate e l'autunno 1932 e durarono 10 settimane.\nLang fa un uso espressivo del sonoro: nella sequenza iniziale il battere ritmico e assordante delle macchine nell'officina deserta in cui Hofmeister sta spiando crea un'immediata situazione di paura; il ticchettio minaccioso della bomba ad orologeria che deve uccidere Kent e la sua ragazza messo accanto al ticchettio del cucchiaio con cui uno della banda rompe il guscio dell'uovo alla coque; la voce metallica dell'altoparlante che diffonde gli ordini del capo invisibile e il rumore metallico della maniglia della porta dello studio che cela il meccanismo che mette in moto il grammofono; il gran suonare di clacson delle auto ferme al semaforo che copre lo sparo che uccide il dottor Kramm (la scena sar\u00e0 citata modificata nell'ultimo film di Lang \"Il diabolico dottor Mabuse\").\nInoltre si pu\u00f2 notare l'uso di tecniche tipiche del cinema muto: \"sovrimpressioni\" per dimostrare gli effetti dell'ipnosi. Ad esempio: il professor Baum nella stanza di Mabuse morto vede il suo fantasma, pi\u00f9 avanti nello studio sta leggendo gli appunti di Mabuse e gli appare l'immagine del dottore con il cranio aperto in cui si vede il cervello, nel finale il fantasma di Mabuse addirittura si alza e entra nel professore.\nDistribuzione.\nLa prima si ebbe nel mese di aprile a Budapest, il 12 maggio a Vienna. In Germania fu proibito con scheda di censura del 29 marzo 1933.\nIl materiale non ancora montato della versione francese fu portato clandestinamente in Francia da Lothar Wolf e presentato in una versione meno completa di quella tedesca. Nel 1943 fu proiettato negli Stati Uniti per la prima volta con sottotitoli di Herman G. Weinberg e preceduto da una presentazione speciale di Lang che spiegava il contesto in cui era nato il film.\nAccoglienza.\nFrancesco Bono:\n\u00abTra le pieghe del racconto poliziesco, girato con consumata esperienza e particolare attenzione per un uso drammatico del sonoro, affiorano i motivi che sempre affascinarono Lang: paure claustrofobiche in luoghi chiusi, comunicazioni quasi magiche grazie ad ipnosi o avveniristiche tecnologie, segni misteriosi e la loro decifrazione, l'uomo e il suo doppio. Nell'ambigua vita di Baum, direttore del manicomio e criminale, riecheggia il personaggio di Caligari, ma qui \u00e8 il malato Mabuse a dominare la mente del dottore. Il rimando \u00e8 ugualmente all'omicida psicopatico di \"M\": il fantasma di Mabuse \u00e8 parte di Baum come lo sono i passi che Lorre sente dietro di s\u00e9; \"l'individuo cui \u00e8 impossibile sintetizzare i due opposti che si contendono il suo animo, soccombe alla schizofrenia\"\u00bb.\nPaolo Mereghetti:\n\u00abUn efficace poliziesco con evidenti connotazioni politiche: nel delirio di onnipotenza di Mabuse si intravede la perversa ambizione di Hitler e gli slogan ripetuti dai criminali che lo sostengono sono esplicitamente nazisti\u00bb."}
{"id": "284323", "revid": "6392", "url": "https://it.wikipedia.org/wiki?curid=284323", "title": "I Nibelunghi", "text": ""}
{"id": "284324", "revid": "287204", "url": "https://it.wikipedia.org/wiki?curid=284324", "title": "Preludio alla Fondazione", "text": "Preludio alla Fondazione \u00e8 un romanzo di fantascienza di Isaac Asimov del 1988. \u00c8 uno dei due antefatti al Ciclo delle Fondazioni e narra l'origine della disciplina della psicostoria. Per la prima volta, Asimov racconta la vita di Hari Seldon, l'uomo che ha inventato la psicostoria e l'eroe intellettuale della serie.\nTrama.\nLa storia \u00e8 ambientata sul pianeta Trantor durante il regno dell'Imperatore Cleon I. Inizia con la presentazione da parte di Hari ad un congresso matematico di una dimostrazione del fatto che sia possibile, in teoria, uno studio psicostorico, che consenta di prevedere il futuro mediante metodi matematici e statistici. L'Imperatore dell'Impero Galattico viene a conoscenza della cosa e cerca di sfruttare Hari Seldon per mantenere e aumentare il proprio potere. Dopo aver parlato con lui, tuttavia, Cleon conclude che Hari non \u00e8 di alcuna utilit\u00e0 per l'Impero: la psicostoria al momento \u00e8 solo una teoria, senza alcuna possibilit\u00e0 di applicazione pratica.\nSeldon incontra il giornalista Chetter Hummin, che lo convince che il primo ministro di Cleon, Eto Demerzel, stia tentando di catturarlo o comunque di controllarlo, e che quindi \u00e8 fondamentale per Hari scappare e tentare di sviluppare la psicostoria. Cos\u00ec comincia la Fuga di Hari.\nInizialmente Seldon si nasconde all'universit\u00e0 di Streeling, dove Hummin gli presenta Dors Venabili, che avr\u00e0 il compito di proteggerlo. Dopo poco dovranno per\u00f2 scappare, e si rifugeranno a \"Micogeno\", un settore particolarmente isolato e legato ad antiche tradizioni. Hari e Dors sono accolti a Micogeno da Caposole Quattordici, il capo di Micogeno. Intenzionato ad elaborare la psicostoria sfruttando le conoscenze che i micogeniani sembrano avere, Hari cerca di farsi raccontare la loro storia. Convince quindi Gocciadipioggia Quarantatr\u00e9 a mostrargli le loro coltivazioni, che sono le migliori del pianeta; quando le chiede se le usanze di Micogeno siano il prodotto di una qualche fede religiosa, lei si offende, e dice che loro non hanno una religione, ma qualcosa di meglio: la storia. Hari riesce quindi a farsi dare da lei il \"Libro\" dove questa \u00e8 raccontata, anche se leggendone alcune parti si rende conto che non contiene le informazioni storiche che cerca, a parte per il fatto che parla del loro pianeta d'origine, \"Aurora\", che sarebbe, secondo loro, il primo pianeta abitato dall'uomo, e menziona l'esistenza dei robot, lasciando intendere che ce ne sia ancora uno nel loro \"tempio\", il \"Sacratorium\". Hari decide quindi, accompagnato da Dors, di entrare nel tempio a cercare il robot, violando cos\u00ec le leggi di Micogeno. Riescono a trovarlo, ma scoprono che \u00e8 inattivo da tempo, e vengono scoperti da Caposole Quattordici, che li avrebbe fatti imprigionare, se non fosse stato per l'arrivo di Hummin.\nHari e Dors si spostano quindi nel settore di Dahl, una zona povera che si occupa principalmente di produzione d'energia. Qui Hari incontra Yugo Amaryl, interessato alla matematica ma che non ha mai potuto avere un'istruzione regolare, promettendogli di farlo chiamare da un'universit\u00e0 (diventer\u00e0 successivamente un suo collaboratore nello sviluppo della psicostoria), e Raych, un bambino del luogo, che li seguir\u00e0 nel resto del libro. A Dahl Hari parla con un'anziana signora, Mamma Rittah, che racconta un'altra storia delle origini, in cui il primo pianeta si chiama Terra, e con altre differenze. A seguito di uno scontro con una banda del luogo, e successivamente con degli agenti imperiali, sono costretti nuovamente a scappare.\nPer errore, pensando di seguire qualcuno inviato da Hummin, finiscono nel settore di Wye, uno dei pi\u00f9 potenti del pianeta, il cui Sindaco vorrebbe diventare Imperatore. Il fine del sindaco \u00e8 lo stesso dell'Imperatore, sfruttare la psicostoria per aumentare il proprio potere. Dopo alcuni giorni interviene nuovamente Hummin, che si scopre essere in realt\u00e0 Eto Demerzel, e che quindi interviene con l'esercito imperiale.\nAlla fine del libro, Hari scopre che Chetter Hummin ed Eto Demerzel sono la stessa persona. Non solo: Hummin-Demerzel non \u00e8 un essere umano, ma un robot, e pi\u00f9 precisamente R. Daneel Olivaw, lo stesso protagonista del Libro dei micogeniani e delle numerose leggende conosciute durante la Fuga. Proprio nelle ultime pagine, riflettendo sulle notevoli capacit\u00e0 fisiche di Dors Venabili, Hari sospetta che anche lei sia un robot, ma questo non gli impedisce di dichiararle il suo amore.\nRicollegandoci alle ultime pagine di \"Fondazione e Terra\" si apprende come Daneel, vincolato dalle tre leggi della robotica e dalla Legge Zero, abbia effettivamente contribuito a far sviluppare a dovere l'idea della psicostoria nella brillante mente di Seldon. La Fuga su Trantor alla quale Seldon \u00e8 stato spinto si \u00e8 rivelata un fondamentale punto di partenza: il matematico infatti, avendo capito di trovarsi su un mondo dalle molteplici facce, \u00e8 convinto di poter utilizzare il Mondo Imperiale come primo modello per la sua psicostoria."}
{"id": "284326", "revid": "599013", "url": "https://it.wikipedia.org/wiki?curid=284326", "title": "Demone", "text": "Un d\u00e8mone (: ; dal greco antico , trasl. \"d\u00e1im\u014dn\", \u00abessere divino\u00bb) \u00e8 un essere che si pone a met\u00e0 strada fra ci\u00f2 che \u00e8 divino e ci\u00f2 che \u00e8 umano. Nella cultura religiosa greco-antica ha funzione di ostacolo tra queste due dimensioni; nella filosofia greca, ha invece funzione di intermediario tra l'uomo e il divino.\nStoria.\nSecondo Welcker, il termine \"daimon\" sarebbe uno dei principi pi\u00f9 antichi della filosofia greca.\nIn Esiodo, vissuto tra i secoli VIII e VII a.C., il demone \u00e8 lo stato \"post mortem\" che assumono gli esseri della prima generazione aurea:\nQuindi la prima generazione, quella aurea vivente al tempo di Crono, scomparve sopraffatta dal sonno, Zeus li trasform\u00f2 quindi in d\u00e8moni, \"tutori dei mortali\", protettori del genere umano.\nNella religione orfica il demone \u00e8 l'essenza stessa dell'anima, imprigionata nel corpo per una colpa compiuta e da cui cerca di liberarsi.\nEraclito (V secolo a.C.) ne parla come di un destino legato all'indole: \u00abIl carattere di un uomo \u00e8 il suo \"daimon\"\u00bb.\nSocrate.\nSocrate riferisce di un \"d\u00e0imon\" o \"guida divina\" che lo assiste spesso in ogni sua decisione. Si tratterebbe di una sorta di \u00abcoscienza morale\u00bb che si rivela progressivamente come forma di delirio e di ispirazione divini, una voce identificabile come l'autentica natura dell'anima umana, la sua ritrovata coscienza di s\u00e9. In base alla testimonianza di Platone, il \"daimon\" di cui parla Socrate consiste infatti in una presenza divina, simile a un genio tutelare, che si fa avvertire in lui tramite segni per stimolare la sua ragione a eseguire la scelta pi\u00f9 adatta, ma non tanto per indurlo a compiere certe azioni, quanto piuttosto per distoglierlo:\nAttraverso il \"daimon\" Socrate riesce cos\u00ec a esprimere il sommo grado della sua tipica ironia anche nella dimensione religiosa.\nPlatone e Senocrate.\nIn Platone il demone Eros, figlio di Penia e di Poro, \u00e8 quella forza demonica che consente all'uomo di elevarsi verso il sovrasensibile.Cos\u00ec nel Simposio di Platone viene narrato l'insegnamento su Eros impartito da Diotima a Socrate:\nCon Senocrate viene analizzata la figura del demone ripresa dall'opera di Platone. I d\u00e8moni per Senocrate sono sempre esseri intermediari tra gli uomini e gli d\u00e8i, sono pi\u00f9 potenti degli uomini ma meno degli d\u00e8i. A differenza di questi ultimi che sono sempre buoni, tra i d\u00e8moni ve ne sono anche di cattivi. Quando gli antichi miti narrano di divinit\u00e0 in lotta fra loro coinvolti in passioni umane essi, per Senocrate, parlano di d\u00e8moni non di d\u00e8i. I d\u00e8moni hanno un posto di rilievo sia negli atti cultuali sia negli oracoli. I d\u00e8moni infine corrispondono ad anime umane liberate dai corpi dopo la morte, permanendo in loro il conflitto tra bene e male, essi lo trasferiscono dalla Terra al mondo celeste.\nLe stesse tesi di Senocrate si possono ritrovare nel testo \"De deo Socratis\" di Apuleio.\nStoicismo.\nAnche gli Stoici sostengono l'esistenza dei d\u00e8moni come di esseri che vigilano sugli uomini condividendone i sentimenti. Cos\u00ec Diogene Laerzio:\nMarco Aurelio indica come demone l'anima intellettiva che va curata e privata di turbamenti:\nMedio e neo-platonismo.\nCon il medioplatonismo la figura del demone si connota in modo sempre pi\u00f9 articolato e viene inserito come terzo aspetto della gerarchia del divino dopo il dio supremo e gli d\u00e8i secondari. Cos\u00ec Plutarco:\nAlessandro d'Afrodisia sostiene che il \"daimon\" di ogni uomo consiste nella sua stessa natura..\nNel neoplatonismo Plotino affida al \u00ab\"daimon\" che ci \u00e8 toccato in sorte\u00bb il compito di guidarci nell'ascesa al soprasensibile, tramite la forza dell\"eros\" e della bellezza. Poich\u00e9 il pensiero cosciente e puramente logico non \u00e8 sufficiente, si tratta anche in questo caso di un'ispirazione mistica, della scintilla di uno spirito divino grazie a cui \u00e8 possibile elevarsi dalla dimensione materiale a quella intellegibile. Secondo Porfirio lo stesso Plotino era assistito \u00abda uno di questi demoni che sono prossimi agli dei\u00bb.\nMutamento di significato.\nIl vocabolario cristiano riprese il significato di \"demone\" come figura intermedia che influisce maleficamente sugli uomini e la loro vita: il termine fin\u00ec per designare lo spirito maligno (demonio), che divenne oggetto di studio della demonologia. In termini positivi, tuttavia, il significato di \"daimon\" pu\u00f2 venire accostato per certi versi all'angelo custode, o alla nozione di guida o genio tutelare."}
{"id": "284327", "revid": "81195", "url": "https://it.wikipedia.org/wiki?curid=284327", "title": "Ocratossina B", "text": "L'ocratossina B \u00e8 una micotossina, affine all'ocratossina A. Come questa \u00e8 prodotta da specie dei generi \"Aspergillus\" e \"Penicilium\", quali \"A. ochraceus\" e \"P. viridicatum\".\nNei ratti \u00e8 meno tossica dell'ocratossina A ed \u00e8 metabolizzata in 4-idrossi-ocratossina B e ocratossina \u03b2.\nNon \u00e8 stata rilevata un'azione antagonista agli effetti dell'ocratossina A, rispetto alla formazione di fenilalanil-tRNA e nella sintesi proteica."}
{"id": "284328", "revid": "287204", "url": "https://it.wikipedia.org/wiki?curid=284328", "title": "Amazonis Planitia", "text": "L'Amazonis Planitia \u00e8 una vasta pianura presente sulla superficie del pianeta Marte.\nSi situa tra le regioni vulcaniche di Tharsis e di Elysium, ad occidente dell'Olympus Mons; appartiene alla maglia Memnonia, all'interno delle Valles Marineris."}
{"id": "284329", "revid": "339392", "url": "https://it.wikipedia.org/wiki?curid=284329", "title": "Questione mediorientale", "text": ""}
{"id": "284333", "revid": "287204", "url": "https://it.wikipedia.org/wiki?curid=284333", "title": "Discanto", "text": "Nella musica medievale occidentale, il termine discanto, o discantus, indica al tempo stesso un genere di musica vocale e sacra, e un procedimento polifonico che, a partire dall'XI secolo, si distingue dall\"'organum\" parallelo, e che consiste nell'adozione di un controcanto, non pi\u00f9 \"sotto\" il frammento gregoriano della \"vox principalis\", come nel caso del'\"organum\" primitivo, bens\u00ec \"sopra\".\nLa parola \"discantus\" deriva dall'espressione \"discantus supra librum\", che era un tipo di canto gregoriano dove l'unica cosa di cui si aveva notazione era la melodia, mentre l'accompagnamento delle voci aggiunte era implicito: dato che poteva essere improvvisato secondo una prassi dalle regole ben codificate, non si riteneva opportuno annotarlo.\nLa voce grave, \"vox principalis\", prende il nome di \"cantus firmus\", o di \"tenor\". La parte acuta, \"vox organalis\", viene chiamata \"discantus\" (o \"cantus\") propriamente detto, e poteva essere improvvisata o gi\u00e0 scritta.\nPi\u00f9 tardi il termine prese a indicare in genere la voce pi\u00f9 acuta di un ordito polifonico: questa terminologia si conserver\u00e0 fino a tutto il Rinascimento. Da allora in poi, parlando di \"discantus\" ci si riferiva genericamente ad una composizione contrappuntistica nel suo insieme.\nAl contrario di quanto avveniva nell\"'organum\", nel \"discantus\" \u00e8 la \"vox organalis\" a salire al rango di melodia principale, mentre il canto gregoriano dato passa in basso, dunque in secondo piano: questo capovolgimento, che favorisce la parte inventiva a discapito della melodia gi\u00e0 composta, \u00e8 la prima caratteristica innovativa del \"discantus\".\nRispetto all\"organum\" parallelo che, come indica del resto il suo nome, \u00e8 basato essenzialmente sul moto parallelo delle voci, il discanto (a partire dal XII secolo) si presenta come un'evoluzione, costituita dall'utilizzo del moto contrario: questo, garantendo l'indipendenza delle voci, sancisce l'effettiva nascita del contrappunto.\nLe consonanze perfette (intervalli di quarta, di quinta e di ottava) \u2014 sono in effetti le uniche ad essere impiegate, soprattutto negli \"incipit\". La scrittura rimane sillabica, \"punctum contra punctum\" (nota contro nota), a differenza dall\"organum\" melismatico, che si svilupper\u00e0 in seguito nell'ambito della scuola di Notre Dame. I due procedimenti \u2014 \"discantus\" e \"organum\" fiorito - si mescolarono per dare origine al \"conductus\" e al mottetto nel XII e XIII secolo e, pi\u00f9 tardi, al madrigale nel XIV secolo."}
{"id": "284334", "revid": "1610933", "url": "https://it.wikipedia.org/wiki?curid=284334", "title": "Criceto", "text": ""}
{"id": "284335", "revid": "287204", "url": "https://it.wikipedia.org/wiki?curid=284335", "title": "Columbia", "text": ""}
{"id": "284340", "revid": "125796609", "url": "https://it.wikipedia.org/wiki?curid=284340", "title": "Power Rangers", "text": "Power Rangers \u00e8 un franchise originato da serie televisive d'azione per ragazzi creato da Saban Entertainment e di propriet\u00e0 della Hasbro, che raccontano le avventure di giovani adolescenti che si trasformano nei supereroi che danno il nome allo spettacolo. \u00c8 strettamente legato a un impero di merchandising posseduto dalla ditta giapponese di giocattoli Bandai, distribuito in Italia da Giochi Preziosi. Da queste serie ne sono derivate altre molto simili, come \"VR Troopers\" e \"Beetleborgs - Quando si scatena il vento dell'avventura\".\nStoria.\nLe serie sono basate sulle serie giapponesi di \"Super sentai\" ma, invece di essere un semplice doppiaggio dell'originale, \u00e8 una nuova produzione in cui le serie sono state riadattate: i costumi sono stati mantenuti, ma nelle serie dei \"Power Rangers\" figurano nuovi attori (per lo pi\u00f9 americani), e le trame sono state leggermente modificate per essere adattate a un pubblico occidentale, dato che le storie hanno una natura molto giapponese (presenza di scene di sangue e morte). La prima serie dei Power Rangers, ovvero \"Mighty Morphin Power Rangers\", \u00e8 basata su quella che in Giappone \u00e8 la sedicesima serie di \"Super Sentai\", nello specifico si tratta della serie \"Zyuranger\": la Saban ha infatti deciso di non acquistare i diritti di tutte le serie nipponiche, bens\u00ec solo quelli che appartengono alle serie che vanno dalla sedicesima, \"Zyuranger\" appunto, in poi, salvo alcune eccezioni come \"Ressha Sentai ToQger,\" che \u00e8 una serie di \"Super Sentai\" (nello specifico la trentottesima) per la quale la Saban ha deciso di non acquistare ancora i diritti. Fino ad oggi, sono ben 20 le serie dei \"Power Rangers\": \"Power Rangers Dino Fury\" \u00e8 la ventunesima serie ed \u00e8 la pi\u00f9 recente (la serie si basa sulla trentaseiesima serie di \"Super Sentai,\" vale a dire \"Tokumei Sentai Go-Busters\").\nTrama.\nI Power Ranger sono un gruppo di individui umani o umanoidi in grado di trasformarsi da una forma naturale, priva di poteri, in un guerriero superumano avvolto in un costume, che gli si adatta come un guanto e che funziona da armatura, e da un elmetto molto resistente con visore opaco, che in molti casi serve a proteggere la sua identit\u00e0.\nTale trasformazione avviene per mezzo di un dispositivo (che pu\u00f2 essere sia di tipo tecnologico che magico) chiamato \"morpher\" (tradotto nell'edizione italiana della prima stagione di \"Mighty Morphin\" in \"trasformabile\"), tramite il quale il Ranger si connette a un campo energetico chiamato \"Griglia di trasformazione\" o \"Rete Universale dei Morpher\" (in originale \"Universal Morphing Grid\"). Ogni gruppo di Rangers attinge il suo potere da un punto diverso di questa rete.\nUn Ranger trasformato possiede generalmente forza e resistenza sovrumane e grandi capacit\u00e0 nel combattimento corpo a corpo. Un Ranger non trasformato pu\u00f2 possedere altre abilit\u00e0 innate (come telepatia, supervelocit\u00e0, invisibilit\u00e0, eccetera), che non sono generalmente correlate direttamente ai suoi poteri di Ranger. La trasformazione non coinvolge per\u00f2 la fisionomia originaria, dato che in diverse occasioni gli elmetti sono stati rimossi o rotti rivelando al di sotto la loro forma naturale. A parte gli elmetti i costumi paiono essere indossati e rimossi in modo praticamente istantaneo, con un lampo di luce o qualche altro effetto speciale. In alcuni casi i Rangers sono tornati al loro aspetto normale involontariamente a causa di potenti attacchi fisici, subendo ferite potenzialmente mortali sul loro corpo naturale.\nI Rangers operano regolarmente in squadre di cinque, con un sesto Ranger speciale che spesso completa il gruppo. In alcuni casi a un nucleo base di tre elementi vengono pi\u00f9 tardi aggiunti altri due o tre Rangers.\nOgni costume e spettro di energia di un Ranger \u00e8 abbinato a un colore specifico, generalmente rosso, giallo e blu a cui si aggiunge una combinazione di rosa, verde, nero o bianco. I Rangers possono prendere il nome dai loro rispettivi colori, come \"Ranger Rosso\", \"Ranger Blu\" eccetera (anche se nella versione italiana sono indicati all'inglese, quindi \"Blue Ranger\", \"Black Ranger\" e cos\u00ec via), mentre alle volte vengono usati numeri o altri nomi.\nNon c'\u00e8 generalmente pi\u00f9 di un Ranger di un dato colore in una squadra, ma alle eccezioni a questa regola vengono generalmente dati nomi alternativi (come Navy per un blu alternativo e Crimson o Quantum per un rosso alternativo). I costumi di una data squadra sono di solito praticamente identici tra loro, a parte i colori ed eventualmente una designazione numerica; ogni Ranger aggiuntivo (come il sesto Ranger standard) ha regolarmente modifiche aggiuntive al costume.\nSerie televisive.\nOgni stagione (o \"generazione\") di \"Power Rangers\" \u00e8 incentrata intorno a un gruppo di persone guidato da un mentore (nelle prime stagioni a ricoprire questo ruolo era la creatura spaziale Zordon), spesso teenager (gli attori sono in realt\u00e0 di et\u00e0 compresa tra 18 e 24 anni), che ottengono superpoteri per combattere i seguaci di diversi malvagi, che vanno da demoni ad alieni a robot. Per attivare i poteri i personaggi devono trasformarsi eseguendo una sequenza di azioni e recitando una formula.\nNel corso delle serie, i Power Rangers imparano l'importanza del lavoro di squadra e della perseveranza man mano che combattono nemici progressivamente pi\u00f9 difficili da sconfiggere. Come nella loro controparte \"Super Sentai,\" viene a un certo punto scatenato un mostro, che solitamente i Rangers devono distruggere. Alla fine dovranno vedersela con quelli che poi sono i nemici principali di ciascuna serie. Spesso, prima che un mostro venga sconfitto, questo cresce fino a proporzioni gigantesche, forzando i Power Rangers a usare gigantesche macchine biomeccaniche conosciute come \"Zord\". Gli Zord possono inoltre combinarsi tra loro, formando un robot ancora pi\u00f9 grande, noto come \"Megazord\", che pu\u00f2 fondersi a sua volta con ulteriori Zord, fino a formare il mastodontico e potentissimo \"Ultrazord\".\nProduzione Saban.\nLe serie dei \"Power Rangers\" sono state prodotte dalla Saban Entertainment dal 1993 fino alla fine del 2002, in co-produzione con la Fox Children's Productions (in seguito Fox Kids Worldwide) dal 1995 al 2002, e trasmesso sui canali della Fox Broadcasting Company. In Italia \u00e8 stato importato da Alessandra Valeri Manera e Nicola Bartolini Carrassi per Mediaset. Carrassi ha inoltre rappresentato per l'Italia il diritto publishing e merchandising della serie, scrivendone anche una riduzione in romanzo pubblicato da Diamond Publishing.\nLe serie prodotte sono le seguenti: \nProduzione Disney.\nNel 2001 la Saban Entertainment fu ufficialmente acquistata dalla Disney: le serie continuarono ad essere trasmesse sui canali Fox fino allo smantellamento di Fox Kids nel 2002 e da allora \u00e8 stato trasmesso su diversi canali di propriet\u00e0 Disney.\nLe serie prodotte sono le seguenti:\nProduzione Saban Brands.\nLa Saban Capital Group ha riacquistato nel 2010 i diritti relativi al franchising dei \"Power Rangers\" dalla Walt Disney Company: sotto il nome di Saban Brands, la nuova societ\u00e0 ha negoziato un accordo pluriennale con la Nickelodeon per la realizzazione della diciannovesima serie dei \"Power Rangers (\"nello specifico si tratta della serie \"Power Rangers Samurai)\", che and\u00f2 in onda nei primi mesi del 2011. Nell'accordo stipulato era compreso anche il riacquisto delle precedenti diciotto stagioni, per un totale di oltre settecento episodi, e la loro successiva messa in onda. Secondo Haim Saban il motivo del riacquisto \u00e8 dovuto al fatto che la Disney non aveva la creativit\u00e0 per sfruttare appieno il franchise dei \"Power Rangers\", anche perch\u00e9 l'associazione delle madri statunitensi gli and\u00f2 contro dicendo che vi era troppa violenza nelle serie TV; per tale motivo l'azienda ha speso la cifra di cinquecento milioni di dollari per l'acquisto, lo sviluppo e la realizzazione di nuove serie a partire da \"Power Rangers Samurai\" fino a \"Power Rangers Ninja Steel\", che \u00e8 ancora in corso di sviluppo in America e che viene trasmessa in Italia a partire dal 10 settembre 2017.\nLe serie prodotte sono le seguenti:\nProduzione Hasbro.\nIl 15 febbraio 2018, tramite una dichiarazione congiunta, Saban ha reso noto che non avrebbe rinnovato la sua licenza con l'azienda produttrice di giocattoli Bandai in scadenza il 1\u00ba aprile del 2019, mettendo cos\u00ec termine a un accordo venticinquennale risalente al 1993 con la serie \"Power Rangers\". Il giorno seguente, durante l'annuale \"Toy Fair\" di New York, Hasbro ha comunicato di avere acquisito da Saban Brands i diritti per il merchandise; nella stessa occasione \u00e8 stato svelato il nuovo logo del franchise. Il 1\u00ba maggio 2018 Hasbro ha ufficializzato l'acquisizione dell'intero franchise \"Power Rangers\" da Saban Brands tramite un accordo di 522 milioni di dollari. Il 25 maggio 2018 \u00e8 stato rivelato che Saban Brands si stava preparando a licenziare la maggior parte dei suoi dipendenti e a cessare l'attivit\u00e0 di Saban Brands il 2 luglio 2018, sebbene la societ\u00e0 madre Saban Capital Group avrebbe continuato a operare.\nLe serie prodotte sono le seguenti:\nLo schema delle trame.\nLa trama di un normale episodio di \"Power Rangers\" \u00e8 generalmente strutturata nella maniera seguente:\nOgni squadra di Power Rangers, con poche eccezioni, obbedisce a un insieme di convenzioni, solitamente delineate all'inizio di ogni episodio e presenti implicitamente in molte delle successive incarnazioni; queste includono la proibizione di usare i loro poteri per guadagno personale o per portare subito uno scontro al culmine (spiegando cos\u00ec perch\u00e9 non si limitano semplicemente a schiacciare i piccoli mostri con i loro Zord all'inizio dell'episodio).\nAi Power Ranger \u00e8 anche proibito rivelare le proprie identit\u00e0 al pubblico in generale, salvo circostanze estreme (sebbene questa regola venga ignorata in \"Power Rangers Lightspeed Rescue\", \"Time Force\", \"S.P.D.\", \"Operation Overdrive\" e \"RPM\"). La penalit\u00e0 per disobbedire a queste regole, perlomeno nella prima serie, pu\u00f2 anche essere la perdita del proprio potere. Questa regola non \u00e8 invece presente in \"Super Sentai\".\nL'arsenale disponibile per ogni Power Ranger \u00e8 anch'esso in un certo senso standardizzato: ogni Ranger \u00e8 generalmente armato con un fucile laser o una spada. Ogni Ranger possiede anche delle armi secondarie che possono spesso combinarsi per formare un'arma di dimensioni maggiori (come un cannone).\nCon il proseguire della serie, uno o pi\u00f9 Ranger riceve una motocicletta per viaggi a lunga distanza cos\u00ec come Zord individuali, che non vengono forniti subito. In molte serie a un Ranger vengono dati anche Zord o armi aggiuntive. In alcuni casi un Ranger pu\u00f2 ricevere anche qualcosa che altri Ranger non hanno, per esempio il \"Battlizer\" dato al Ranger Rosso di ogni serie a partire da \"Power Rangers in Space\". Sebbene la maggior parte di questi arsenali si possano trovare anche in \"Super Sentai\", ce ne sono alcuni che non sono presenti nella serie nipponica e che generalmente vengono aggiunti per lo scopo di vendere giocattoli progettati e venduti dalla Bandai. Nonostante ci\u00f2 il \"Battlizer\" non compare in \"Power Rangers Jungle Fury\" (poich\u00e9 i soldi che dovevano essere utilizzati per la sua introduzione sono stati usati per l'introduzione degli Spirit Rangers) e in \"Power Rangers RPM\" (a causa della crisi economica che non garant\u00ec un budget molto alto).\nA partire da \"Power Rangers in Space\" \u00e8 comune per ogni serie essere una storia completamente separata dalle precedenti. Una tradizione di serie successive \u00e8 di mostrare due squadre diverse di Power Rangers che si alleano per sconfiggere un nemico comune (elemento presente nelle varie serie dei \"Super Sentai\"); nella decima stagione di \"Power Rangers\", \"Power Rangers Wild Force\", ben dieci Red Rangers si alleano nell'episodio celebrativo dei dieci anni della saga, \"Red per sempre\". Le sole stagioni in cui non avviene questo sono \"Power Rangers Ninja Storm\" (a causa del cambiamento di attori per il trasferimento della produzione in Nuova Zelanda), \"\", \"Jungle Fury\", \"RPM\" e \"Dino Charge\" (gli ultimi 2 essendo ambientati in un universo alternativo dei Power Rangers).\nDoppiaggio e trasmissione italiani.\nLe prime quattro serie sono state doppiate alla Deneb Film di Milano, poi per \"Power Rangers in Space\" alla Merak Film di Milano mentre da \"Power Rangers Lightspeed Rescue\" fino a Power Rangers Jungle Fury il doppiaggio \u00e8 stato realizzato alla C.D. Cine Doppiaggi di Roma. Si \u00e8 poi tornati alla Merak Film di Milano in \"Power Rangers Samurai\" ed \u00e8 stata doppiata anche la serie precedente \"Power Rangers RPM\" alla SDI Media Italy di Roma che era inedita in Italia. il doppiaggio italiano delle serie dei Power Rangers \u00e8 stato affidato di nuovo alla Merak Film di Milano per quanto riguarda le serie Power Rangers Megaforce e Power Rangers Dino Charge. Poi venne affidato alla New Video Project srl di Roma per quanto riguarda \"Power Rangers Ninja Steel,\" poi passare la Videodelta srl di Torino per quanto riguarda la serie \"Power Rangers Beast Morphers\" e per finire la Iyuno Italy srl di Roma per quanto riguarda Power Rangers Dino Fury.\nLa prima serie fu trasmessa per la prima volta su Italia 1 alle ore 18,30. Dal 28 febbraio 1994 \"Power Rangers\" (dall'episodio 85) \u00e8 stata inserita su Canale 5 all'interno del contenitore per ragazzi \"Bim bum bam\". Le restanti serie prodotte da Saban, da \"Power Rangers Zeo\" a \"Power Rangers Wild Force,\" sono state trasmesse su Italia 1, K2 e Fox Kids. Le serie prodotte dalla Disney sono state trasmesse su K2, Rai 2 e Jetix (che sostitu\u00ec Fox Kids e fu poi sostituito a sua volta da Disney XD) fino a \"Power Rangers Jungle Fury\".\nCon l'avvento di \"Power Rangers Samurai\", la serie fu trasmessa su Boing e Italia 1. Nel 2013 la rete televisiva K2 ha iniziato a trasmettere gli episodi di \"Power Rangers RPM\", l'unica serie che era inedita in Italia. Sempre nel 2013, and\u00f2 in onda la serie \"Power Rangers Megaforce\" sul canale Boing e, nel 2015, fu trasmessa, sempre su Boing, la serie \"Power Rangers Dino Charge\".\nNel 2017, la serie \"Power Rangers Ninja Steel\" viene trasmessa in prima visione sul canale Pop, un canale che, a partire dal suo esordio (il 4 maggio 2017), trasmette anche le repliche delle serie \"Power Rangers Operation Overdrive\", \"Power Rangers Jungle Fury\" e \"Power Rangers RPM\". Nel 2019, \"Power Rangers Beast Morphers\" viene trasmesso nuovamente su Boing.\nLa sigla della prima serie \u00e8 stata scritta da Alessandra Valeri Manera e Carmelo Carucci e interpretata da Marco Destro ed \u00e8 stata l'unica sigla italiana originale di una serie dei Power Rangers per la trasmissione sulle reti Mediaset. Le serie successive, esclusa la messa in onda Mediaset di \"Lost Galaxy\" che ha riciclato tale sigla, hanno usato le sigle in lingua originale, ovvero in inglese, o una traduzione italiana letterale di esse. La sigla italiana fu usata anche per l'edizione in VHS. Nelle messe in onda successive su canali non Mediaset e nelle edizioni DVD le sigle sono rimaste quelle originali in inglese.\nDistribuzione in DVD.\nLa distribuzione della serie \"Power Rangers\" in Italia comprende le seguenti stagioni.\nBibliografia.\nUna voce dedicata ai \"Power Rangers\" \u00e8 presente ne \"Il Grande Libro di Cartoni e TV\" firmato da Nicola Bartolini Carrassi."}
{"id": "284341", "revid": "256896", "url": "https://it.wikipedia.org/wiki?curid=284341", "title": "Copernicano", "text": "Il periodo copernicano, nella scala dei tempi geologici lunari, \u00e8 un'era geologica che va da circa 1100 milioni di anni fa ad oggi. \u00c8 a questo periodo che risale la formazione dei crateri pi\u00f9 recenti presenti sulla superficie lunare, come ad esempio il cratere Copernicus, la cui data di formazione determina l'inizio del periodo stesso.\nLe formazioni geologiche chiare che irradiano dai crateri lunari originatisi nel Copernicano sono composte da materiale liberato al momento dell'impatto, e contraddistinguono i crateri recenti da quelli pi\u00f9 antichi, dove la loro presenza diventa sempre meno evidente a causa dei continui impatti micrometeorici sulla superficie. La divisione fra i crateri del periodo Copernicano e quelli antecedenti \u00e8 dunque, in verit\u00e0, abbastanza imprecisa ed arbitraria."}
{"id": "284349", "revid": "729019", "url": "https://it.wikipedia.org/wiki?curid=284349", "title": "Coppa del Mondo di sci alpino 1974", "text": "La Coppa del Mondo di sci alpino 1974 fu l'ottava edizione della manifestazione organizzata dalla Federazione Internazionale Sci; ebbe inizio il 6 dicembre 1973 a Val-d'Is\u00e8re, in Francia, e si concluse il 10 marzo 1974 a Vysok\u00e9 Tatry, in Cecoslovacchia. Nel corso della stagione si tennero a Sankt Moritz i Campionati mondiali di sci alpino 1974, non validi ai fini della Coppa del Mondo, il cui calendario contempl\u00f2 dunque un'interruzione durante il mese di febbraio.\nIn campo maschile furono disputate 21 gare (7 discese libere, 7 slalom giganti, 7 slalom speciali), in 15 diverse localit\u00e0. L'italiano Piero Gros si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di slalom gigante; lo svizzero Roland Collombin vinse la Coppa di discesa libera e l'italiano Gustav Th\u00f6ni quella di slalom speciale. Th\u00f6ni era il detentore uscente della Coppa generale.\nIn campo femminile furono disputate 17 gare (5 discese libere, 6 slalom giganti, 6 slalom speciali), in 9 diverse localit\u00e0. L'austriaca Annemarie Moser-Pr\u00f6ll si aggiudic\u00f2 sia la coppa di cristallo, sia quella di discesa libera; la liechtensteinese Hanni Wenzel vinse quella di slalom gigante e la tedesca occidentale Christa Zechmeister quella di slalom speciale. La Moser-Pr\u00f6ll era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nDonne.\nRisultati.\nLegenda:\nLegenda:\nDH = Discesa libera\nGS = Slalom gigante\nSL = Slalom speciale"}
{"id": "284350", "revid": "122878096", "url": "https://it.wikipedia.org/wiki?curid=284350", "title": "Trenino elettrico", "text": "Il trenino elettrico \u00e8 la riproduzione in scala pi\u00f9 o meno approssimata di un reale treno che utilizza, per muoversi nel campo del modellismo ferroviario, una locomotiva in miniatura mossa da motore elettrico.\nEsso pu\u00f2 essere sia un semplice trenino giocattolo oppure un modellino. In quest'ultimo caso, la riproduzione avviene con maggior realismo, quindi in questo caso si parla di modellismo ferroviario. Case produttrici di modelli ferroviari sono la storica Rivarossi in Italia, ora acquisita dall'inglese Hornby insieme alla Lima, l'altro marchio storico italiano, l'austriaca Roco, le tedesche Fleischmann e M\u00e4rklin. Quest'ultima adotta l'alimentazione a corrente alternata, al contrario delle precedenti, che adottano la continua. Esistono poi case produttrici di modelli di come l'italiana Top Train e la tedesca MicroMetakit o che puntano all'esattezza della riproduzione in scala come l'italiana Acme.\nSistema a due rotaie.\nL'alimentazione elettrica avviene a bassa tensione in corrente continua per mezzo di un alimentatore, composto dal trasformatore, dal raddrizzatore e dai circuiti di regolazione. Il motore funziona prendendo corrente tramite le ruote metalliche dallo stesso binario su cui viaggia. Le traversine sono in plastica e quindi le rotaie risultano isolate tra loro. Questo sistema \u00e8 quello maggiormente diffuso.\nUna variante del sistema si ha con locomotive elettriche che possono prendere alimentazione tramite il pantografo da una linea elettrica in scala; in questo caso uno dei poli anzich\u00e9 essere collegato ad una delle rotaie lo \u00e8 alla linea aerea.\nQuesto sistema ha il vantaggio estetico di avere un armamento (le rotaie) pi\u00f9 realistico. Gli svantaggi sono costituiti da una minore sicurezza nella conduzione di corrente ed una maggiore sensibilit\u00e0 allo sporco e alla polvere.\nSistema a tre rotaie.\nEsiste inoltre un secondo tipo di alimentazione, il quale utilizza sempre la bassa tensione con trasformatore, ma usualmente a corrente alternata. In questo caso il motore funziona prendendo corrente tramite un pattino metallico (montato sotto la locomotiva) che scivola sopra una terza rotaia centrale isolata, invisibile in quanto formata da piccoli punti di contatto in corrispondenza delle traversine del binario.\nLe due rotaie laterali invece, sono elettricamente collegate tra loro. Questo sistema offre alcuni vantaggi nella realizzazione dei tracciati richiedendo meno sezionamenti. Nei modelli attuali \u00e8 stata eliminata la rumorosit\u00e0 dovuta al pattino.\nQuesto sistema viene sostenuto dalla nota marca tedesca M\u00e4rklin."}
{"id": "284351", "revid": "889336", "url": "https://it.wikipedia.org/wiki?curid=284351", "title": "Torri Petronas", "text": "Le Torri Petronas (in malese: \"Menara Petronas\"), sono due torri gemelle alte 452 metri, e costituiscono una delle pi\u00f9 imponenti opere dell'ingegneria umana. Prendono il nome dalla compagnia petrolifera statale malaysiana, la Petronas.\nCaratteristiche.\nCostruite a Kuala Lumpur tra il 1995 e il 1998 su progetto dell'architetto argentino C\u00e9sar Pelli, sono diventate il simbolo del progresso economico della Malaysia. Possiedono 32.000 finestre. Gli edifici sono stati concepiti utilizzando la pi\u00f9 avanzata tecnologia che ha permesso, fra l'altro, la realizzazione dello \"Skybridge\", ovvero un passaggio coperto posto a 171 metri di altezza dal suolo che unisce i due edifici consentendo agli utenti del complesso di passare indifferentemente da una torre all'altra senza dover scendere al piano terra dell'edificio.\nLa pianta di ogni torre \u00e8 disegnata secondo uno schema geometrico comune nell'architettura di tradizione islamica. \u00c8 composta di due quadrati, simbolo del mondo materiale, ruotati e sovrapposti a formare una stella inscritta in un cerchio che evoca il simbolo della diffusione della religione islamica. Questo particolare simbolo geometrico, molto usato nell'iconografia islamica, racchiude insieme anche i significati di unit\u00e0, armonia, stabilit\u00e0 e razionalit\u00e0. Il nome di tale simbolo \u00e8 Rub' al-Hizb o anche croce a otto punte.\nIl design esterno richiama la cultura propria del Paese, incorporando motivi malesi tratti dall'artigianato tradizionale, adattati al carattere iper-tecnologico dell'edificio.\nLe torri furono inaugurate nel marzo 1996. La Torre Uno \u00e8 occupata dalla compagnia petrolifera statale Petronas, la Torre Due dalle compagnie associate, mentre lo spazio restante \u00e8 stato affittato a varie multinazionali.\nAl livello inferiore, si trova il teatro da 864 posti \"Dewan Filharmonik PETRONAS\", sede dell'Orchestra Filarmonica della Malaysia, e un'ampia biblioteca sull'energia, sul petrolio e le industrie collegate.\nLe Torri Petronas hanno detenuto il primato di edifici pi\u00f9 alti del mondo dal 1996 al 2004. Tuttavia questo primato \u00e8 stato caratterizzato da polemiche e proteste per via della decisione da parte degli istituti internazionali di architettura di misurare l'altezza degli edifici comprendendo (nella misurazione) anche gli alti pinnacoli delle guglie, che fanno cos\u00ec lievitare artificiosamente l'altezza delle torri permettendo a questi edifici di \"appena\" 88 piani di superare colossi ben pi\u00f9 grandiosi come la Sears Tower e le Torri Gemelle di New York."}
{"id": "284352", "revid": "1776051", "url": "https://it.wikipedia.org/wiki?curid=284352", "title": "Campo di concentramento di Bardufoss", "text": "Il campo di concentramento di Bardufoss fu un lager nazista situato nell'omonima cittadina, nel nord della Norvegia.\nFu aperto nel marzo del 1944 per ovviare al sovraffollamento dei campi di Grini, cui il campo di Bardufoss era annesso, e di Falstad. Si stima che circa 800 prigionieri transitarono nel campo, e che alla liberazione, ancora 550 vi fossero internati. Situato in una zona climatica freddissima, il campo era famigerato per il suo regime del lavoro, e le razioni ancora pi\u00f9 scarse che negli altri campi. "}
{"id": "284355", "revid": "599013", "url": "https://it.wikipedia.org/wiki?curid=284355", "title": "Gelindo Bordin", "text": "\u00c8 stato il primo italiano a vincere la maratona olimpica ed \u00e8 l'unico italiano ad aver vinto la maratona di Boston.\nBiografia.\nSi avvicina allo sport con le corse su terra nel G.S. Montegalda passando poi alla Fiamma Vicenza e al GAAC Verona, allenato da Giacomo Dalla Pria; passa quindi sotto le cure di Gianni Ghidini (che allener\u00e0 il campione europeo Andrea Benvenuti, e poi il campione olimpico di Pechino 2008 sugli 800 m. Wilfred Bungei). Inizialmente corre principalmente le campestri e le corse su strada: vince il campionato italiano allievi di maratonina nel 1976 e nel 1978 approda nella nazionale juniores di cross.\nNel 1984 fa il suo esordio nella maratona, vincendo a Milano con un tempo di 2h13'20\". Nel 1985 ottiene il 7\u00ba posto nella Coppa Europa e il 12\u00ba nella Coppa del mondo a Hiroshima. Il salto di qualit\u00e0 \u00e8 del 1986 quando vince la medaglia d'oro nella maratona ai Campionati europei.\nLa sua successiva competizione internazionale \u00e8 ai Campionati mondiali del 1987 a Roma. \u00c8 un giorno molto caldo e umido e Bordin saggiamente si tiene discosto dai primi all'inizio della corsa; li raggiunge dopo il traguardo dei 35 chilometri e alla fine guadagna il terzo posto.\nAlla maratona dei Giochi olimpici di , Bordin si posiziona davanti fin dall'inizio; al venticinquesimo chilometro il gruppo di testa comincia a sfaldarsi e a cinque chilometri dal termine rimangono solo in tre: Bordin, il keniota Douglas Wakiihuri, e il gibutiano Ahmed Salah. A tre chilometri dal traguardo gli altri due scattano, ma quando rimangono mille metri da correre Bordin li supera e vince l'oro nello Stadio Olimpico di Seul.\nBordin difende con successo il suo titolo alla maratona europea del 1990, diventando il primo uomo a vincere il titolo due volte. \u00c8 stato l'unico campione olimpico a vincere la maratona di Boston, nel 1990; si impose con una gara in rimonta, stabilendo il proprio primato personale con 2 ore 8 minuti e 19 secondi, ancora oggi quarto tempo italiano di sempre. Ai Campionati del mondo di Tokyo del 1991 finisce solamente in ottava posizione.\nCerca di difendere il suo titolo olimpico ai Giochi olimpici di , ma si procura una lesione al menisco saltando un atleta caduto appena dopo met\u00e0 percorso e finisce l\u00ec la sua corsa. Dopo poco tempo dall'ultima maratona olimpica Bordin decide di ritirarsi dall'attivit\u00e0 agonistica.\nIl 13 aprile 2008, a 49 anni, partecipa alla maratona di Torino portandola a termine in 3h05'27\"."}
{"id": "284363", "revid": "1451528", "url": "https://it.wikipedia.org/wiki?curid=284363", "title": "Oms", "text": ""}
{"id": "284365", "revid": "729019", "url": "https://it.wikipedia.org/wiki?curid=284365", "title": "Coppa del Mondo di sci alpino 1975", "text": "La Coppa del Mondo di sci alpino 1975 fu la nona edizione della manifestazione organizzata dalla Federazione Internazionale Sci; ebbe inizio il 4 dicembre 1974 a Val-d'Is\u00e8re, in Francia, e si concluse il 23 marzo 1975 in Val Gardena, in Italia. Essendo un anno dispari, nel corso della stagione non si tennero n\u00e9 rassegne olimpiche n\u00e9 iridate.\nIn campo maschile furono disputate 27 gare (9 discese libere, 7 slalom giganti, 7 slalom speciali e, per la prima volta, 3 combinate e 1 slalom parallelo), in 16 diverse localit\u00e0. L'italiano Gustav Th\u00f6ni si aggiudic\u00f2 la coppa di cristallo, il trofeo assegnato al vincitore della classifica generale; l'austriaco Franz Klammer vinse la Coppa di discesa libera, lo svedese Ingemar Stenmark quelle di slalom gigante e di slalom speciale. Piero Gros era il detentore uscente della Coppa generale.\nIn campo femminile furono disputate 26 gare (8 discese libere, 7 slalom giganti, 7 slalom speciali e, per la prima volta, 3 combinate e 1 slalom parallelo), in 15 diverse localit\u00e0. L'austriaca Annemarie Moser-Pr\u00f6ll si aggiudic\u00f2 sia la coppa di cristallo, sia quelle di discesa libera e di slalom gigante; la svizzera Lise-Marie Morerod vinse quella di slalom speciale. La Moser-Pr\u00f6ll era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nP = Slalom parallelo\nClassifiche.\nCombinata.\n\"La combinata non veniva assegnata. I punteggi andavano a sommarsi alla classifica generale.\"\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nP = Slalom parallelo"}
{"id": "284369", "revid": "580", "url": "https://it.wikipedia.org/wiki?curid=284369", "title": "Compressione multimediale", "text": "In elettronica e telecomunicazioni la compressione multimediale \u00e8 la compressione di qualunque tipo di file media o multimedia, in particolar modo di immagini, audio e video. Tipicamente si tratta dell'applicazione di algoritmi di compressione dati per ciascuno dei media utilizzati per il trasporto di informazione, combinati poi sullo stesso canale di comunicazione tramite multiplazione oppure su supporti di memorizzazione unita a meccanismi di mutua sincronizzazione per la loro corretta riproduzione. \nDescrizione.\nSiccome le informazioni multimediali tipicamente derivano da dati raccolti con dispositivi, come fotocamere o microfoni, e poich\u00e9 dati di questo tipo includono grandi quantit\u00e0 di dati, in genere poco correlati tra loro, gli algoritmi tradizionali di compressione senza perdita di dati tendono ad essere poco efficienti in questo ambito.\nGli algoritmi di compressione per informazioni multimediali, tradizionalmente conosciuti come codec, lavorano a perdita di dati:\nQuesto metodo viene chiamato codifica per trasformazione.\nLa compressione multimediale \u00e8 al centro dell'attenzione delle ricerche sulla compressione, principalmente allo scopo di ricercare modelli pi\u00f9 efficienti, ed \u00e8 la parte pi\u00f9 importante dei formati di compressione video."}
{"id": "284372", "revid": "6923", "url": "https://it.wikipedia.org/wiki?curid=284372", "title": "Orohippus", "text": "L'orohippus (dal greco, \"cavallo di montagna\") \u00e8 un progenitore estinto del cavallo moderno vissuto nell'Eocene (circa 50 milioni di anni fa).\nSi crede che sia evoluto da \"Eohippus\", poich\u00e9 i primi reperti di \"Orohippus\" appaiono circa due milioni di anni dopo la prima comparsa di \"Eohippus\". Le differenze anatomiche fra i due generi sono modeste; stessa grandezza, corpo pi\u00f9 sottile, testa allungata, anteriori pi\u00f9 sottili e posteriori pi\u00f9 lunghi, tutte caratteristiche di un buon saltatore. I molari superiori di \"Orohippus\" sono a superficie pi\u00f9 piatta che in \"Eohippus\", dando a \"Orohippus\" una maggiore superficie masticatoria, e le creste dentarie erano pi\u00f9 pronunciate, indicando che probabilmente si alimentava di piante pi\u00f9 dure. Le dita esterne di \"Eohippus\" non sono pi\u00f9 presenti in \"Orohippus\", che quindi aveva quattro dita negli anteriori e tre dita nei posteriori."}
{"id": "284373", "revid": "1632387", "url": "https://it.wikipedia.org/wiki?curid=284373", "title": "Pisces Iscariot", "text": "Pisces Iscariot \u00e8 una raccolta di B-side del gruppo The Smashing Pumpkins, pubblicata nel 1994 dalla Virgin Records.\nIl disco.\n\"Pisces Iscariot\" \u00e8 il terzo album degli Smashing Pumpkins ed \u00e8 formato esclusivamente da B-side e materiale scartato nei precedenti album.\nInizialmente l'album usc\u00ec solo per il mercato americano, essendo le tracce gi\u00e0 presenti nelle versioni Europee dei singoli tratti da \"Gish\" e \"Siamese Dream\".\nLe quattordici tracce ricalcano i diversi suoni sperimentati nei primi due album della band, si va quindi dalle ballate alle canzoni ai limiti dell'hard rock (\"Starla\"), dalle tracce appena sussurrate (come \"Soothe\" e \"Obscured\") con Corgan accompagnato esclusivamente dalle chitarre acustiche ai temi cantati da James Iha (\"Blew Away\").\nTrovano spazio anche due cover, un'acida versione di \"Girl Named Sandoz\" degli Animals e la ballata per eccellenza dei Fleetwood Mac, \"Landslide\".\nIl successo inaspettato dell'album ne fece un apripista fondamentale per quello che verr\u00e0 poi definito da molti critici come il capolavoro degli Smashing Pumpkins \"Mellon Collie and the Infinite Sadness\".\nTracce.\nTutti i brani sono di Billy Corgan, tranne dove diversamente specificato."}
{"id": "284375", "revid": "22356", "url": "https://it.wikipedia.org/wiki?curid=284375", "title": "Protorohippus", "text": "Il protoroippo (gen. Protorohippus) \u00e8 un mammifero perissodattilo estinto, appartenente agli equidi. Visse tra l'Eocene inferiore e l'Eocene medio (circa 52 - 48 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale doveva essere molto simile ad altri \"cavalli\" arcaici come \"Eohippus\", ma era di taglia leggermente maggiore: l'altezza al garrese doveva essere leggermente superiore al mezzo metro. Rispetto ad altri equidi pi\u00f9 antichi, \"Protorohippus\" era dotato di zampe pi\u00f9 lunghe e di una dentatura leggermente pi\u00f9 derivata. I molari erano francamente lofodonti, mentre i premolari non erano molarizzati. Il metaconulo presente nei molari superiori era debole, mentre nei molari inferiori l'ipoconulide era molto vicino all'ipolofide. \nClassificazione.\nIl genere \"Protorohippus\" venne istituito da Wortman nel 1896 per la specie precedentemente descritta da Edward Drinker Cope come Eohippus venticolus. Oltre alla specie tipo Protorohippus venticolum, tipica del Wyoming ma nota anche per fossili ritrovati in Colorado, al genere \u00e8 stata ascritta anche la specie \"P. montanum\", esclusiva del Wyoming. A lungo confuso con i generi \"Hyracotherium\", \"Eohippus\" e \"Orohippus\" (leggermente successivo e pi\u00f9 derivato), il genere \"Protorohippus\" \u00e8 stato \"resuscitato\" da Froehlich nel suo studio del 2002, \"Quo vadis Eohippus?\", riguardante la confusa tassonomia degli equidi pi\u00f9 arcaici. Alcuni scheletri perfettamente conservati appartenenti alla specie \"P. venticolum\" sono stati ritrovati nella famosa formazione di Green River, in Wyoming."}
{"id": "284376", "revid": "14787", "url": "https://it.wikipedia.org/wiki?curid=284376", "title": "Val d'Is\u00e8re", "text": ""}
{"id": "284377", "revid": "14787", "url": "https://it.wikipedia.org/wiki?curid=284377", "title": "Val d'Isere", "text": ""}
{"id": "284379", "revid": "1305772", "url": "https://it.wikipedia.org/wiki?curid=284379", "title": "Donkey Kong Jungle Beat", "text": "Donkey Kong Jungle Beat \u00e8 un videogioco a piattaforme per Nintendo GameCube in cui si comanda Donkey Kong con i DK Bongos. In Europa \u00e8 stato pubblicato il 4 febbraio 2005.\n\u00c8 stata pubblicata il 5 giugno 2009 (in Europa) una nuova versione del gioco adattata per Wii nella serie \"New Play Control!\", che prevede l'aggiornamento di giochi per GameCube al sistema di controllo della nuova console.\nTrama.\nCos\u00ec come gi\u00e0 fatto in passato, Donkey Kong deve affrontare una nuova avventura raccogliendo pi\u00f9 banane possibile e spodestare i malvagi Re Gorilla che vigono sulle sorti della giungla in una serie di scontri.\nModalit\u00e0 di gioco.\nIl gioco \u00e8 diviso in quattro mondi (pi\u00f9 un livello finale) e ogni mondo del gioco \u00e8 diviso in tre distinte sezioni platform, la terza delle quali termina con il boss del mondo, per un totale di tredici livelli. Donkey Kong salta, corre, si arrampica, nuota e combatte chiassosamente e freneticamente in un ambiente di colori sgargianti.\n\"Donkey Kong Jungle Beat\" sfrutta essenzialmente pochi ma immediati comandi: battendo la mano sul bongo destro o su quello sinistro si andr\u00e0 nella rispettiva direzione, colpendoli entrambi il gorilla potr\u00e0 saltare, mentre un battito di mani stodir\u00e0 i nemici o sar\u00e0 legato ad una serie di speciali eventi. Nonostante i DK Bongos lo lascino pensare, \"Jungle Beat\" non \u00e8 un vero e proprio gioco musicale, giacch\u00e9 la colonna sonora non agisce n\u00e9 \u00e8 coinvolta nelle gesta del nostro eroe.\nNella versione per Wii ci si sposta con la levetta analogica del Nunchuck, si salta con il pulsante A, ci si china con B e si fanno battere le mani a Donkey Kong con uno scossone dato al Telecomando Wii o al Nunchuck. Diversamente dalla versione per Gamecube, l'effetto del battito di mani ha effetto solo nella direzione in cui \u00e8 rivolto Donkey Kong e non tutto intorno. Inoltre \u00e8 stato modificato anche il sistema della salute e delle vite, che non \u00e8 pi\u00f9 garantito dal numero di battiti sui bonghi ma da dei cuori che si potranno raccogliere nel corso dell'avventura, per un massimo di tre. La versione per Wii non \u00e8 affatto compatibile con i DK Bongos, ma vi \u00e8 stata aggiunta la visualizzazione in ."}
{"id": "284382", "revid": "293377", "url": "https://it.wikipedia.org/wiki?curid=284382", "title": "Bruce Arena", "text": "Carriera.\nNel 1976 Bruce Arena diventa allenatore di lacrosse dell'Universit\u00e0 di Puget Sound, dello stato di Washington, svolgendo contemporaneamente l'incarico di assistente allenatore della squadra di calcio. Nel 1978 abbandona definitivamente il lacrosse scegliendo il calcio, accordandosi con l'Universit\u00e0 della Virginia che gli offre il posto di capo- allenatore. Per 18 anni guida la formazione universitaria, vincendo tre titoli nazionali nel 1989, 1991 e 1994. Nel 1996 viene chiamato nel mondo professionistico dai DC United, squadra della capitale, con cui vince due titoli nazionali nel 1996 e nel 1997. Nello stesso anno gli viene anche affidata la guida della nazionale under 23, con la quale partecipa alle Olimpiadi di Atlanta (1996).\nNel 1998, dopo aver conquistato la Coppa dei Campioni della CONCACAF e la Coppa Interamericana, viene chiamato alla guida della squadra nazionale statunitense. Sotto la sua guida la nazionale centra vittorie di prestigio ( e fra le vittime illustri) e, soprattutto, la qualificazione ai quarti di finale del Mondiale nippo-coreano del 2002. Anche nell'ultimo quadriennio i risultati della nazionale si confermano di livello molto alto, come attestano la qualificazione ai mondiali di Germania (con Arena primo tecnico della storia a partecipare a 2 mondiali con gli Stati Uniti) e il raggiungimento dell'8\u00ba posto nel Ranking mondiale per nazionali stilato dalla FIFA. Con 71 vittorie nell'arco della sua gestione, \u00e8 attualmente il commissario tecnico di maggior successo nella storia della nazionale statunitense. Alla fine del 2006, alla scadenza del contratto, la federazione statunitense decide di non rinnovare la collaborazione con Arena, preferendo assumere Bob Bradley come nuovo coach.\nIl 18 luglio viene nominato nuovo tecnico e direttore sportivo dei New York Red Bulls. Il 6 novembre 2007 si dimette dopo tre giorni dall\u2019eliminazione dei playoff della Major League Soccer. Con i newyorkesi ha totalizzato 16 vittorie, 16 pareggi e 10 sconfitte.\nIl 18 agosto 2008 subentra sulla panchina dei Los Angeles Galaxy a Jones, che era stato l'allenatore ad interim per una settimana dopo le dimissioni di Ruud Gullit. Alla guida dei californiani vince vari trofei.\nIl 22 novembre 2016 riprende le redini della nazionale statunitense dopo l'esonero di J\u00fcrgen Klinsmann, reduce da risultati negativi nelle prime partite dell'ultimo girone di qualificazione al Mondiale 2018. Il 29 gennaio 2017 esordisce nell'amichevole contro la Serbia (0-0). Il 25 marzo ottiene il suo secondo successo alla guida della nazionale, battendo per 6-0 l'Honduras in una sfida valevole per le qualificazioni al mondiale.\nNella Gold Cup 2017 guida i suoi al primo posto nel girone, ottenendo l'accesso alla fase ad eliminazione diretta, in cui batte per 2-0 El Salvador ai quarti di finale e per 2-0 in semifinale la Costa Rica. Il 26 luglio vince il titolo continentale, battendo per 2-1 in finale la Giamaica.\nSotto la sua guida gli americani risalgono in classifica nel girone finale a sei squadre valido per la qualificazione al mondiale 2018. Il 10 ottobre 2017 la sconfitta in trasferta contro il Trinidad e Tobago all'ultima giornata, unita alle vittorie in rimonta dell'Honduras contro il Messico e del Panama contro la Costa Rica, costa agli USA l'esclusione dalla fase finale del mondiale, avvenimento che non si verificava da 31 anni. La disfatta causa le dimissioni del tecnico.\nNel maggio del 2018 assume il ruolo di manager e direttore sportivo dei New England Revolution."}
{"id": "284387", "revid": "2091899", "url": "https://it.wikipedia.org/wiki?curid=284387", "title": "Narutaru", "text": " \u00e8 un manga di Mohiro Kit\u014d, pubblicato per la prima volta sulla rivista giapponese \"Afternoon\". Per la pubblicazione in volumi l'autore ha voluto modificare pesantemente la regia delle tavole, rimontando sequenze, spezzando episodi, unendone altri, cambiandone l'ordine e arrivando addirittura a modificare vignette e dialoghi.\nLa serie racconta le vicissitudini della dodicenne Shiina Tamai, che mentre rischia di annegare viene salvata da una strana creatura dalla forma simile a una stella marina. Infatti, nel mondo di \"Narutaru\" esistono diverse di queste creature, tutte differenti fra loro e capaci di trasformarsi: sono chiamate \"draghi\", nonostante non abbiano nulla a che fare con il classico drago della mitologia. Nel corso della serie Shiina incontrer\u00e0 altri ragazzi come lei accompagnati dai cuccioli di drago e, a differenza di lei, capaci di collegarsi telepaticamente ad essi. La ragazzina ribattezza l'essere Hoshimaru (letteralmente \"Stellino\") e si prepara alla sua nuova esistenza assieme al \"cucciolo di drago\", ancora ignara del sentiero di morte e di angoscia che questa situazione le aprir\u00e0.\nIl titolo \u00e8 un'abbreviazione della frase , che significa \"il dono prezioso a una ragazzina di una stella morente\".\nElementi di controversia.\nSebbene l'inizio rassicurante della vicenda raccontata, l'aspetto dei personaggi e l'assunto principale della storia (ragazzi che vivono assieme a strane creature) possano far pensare a una serie per bambini, \"Narutaru\" in realt\u00e0 \u00e8 una serie molto cruda che affronta argomenti quali violenza, bullismo, stupro, spesso anche in maniera graficamente realistica e brutale. In alcuni casi i giovani protagonisti, ad esempio, sfruttano i loro cuccioli di drago per causare morte e distruzione. Per questo motivo, il fumetto \u00e8 stato bandito in diversi paesi del mondo, e in altri ha subito delle censure. In Francia, ad esempio, la casa editrice Gl\u00e9nat ha iniziato a pubblicare il manga di Narutaru nel 1999-2000, per interromperne la serializzazione dopo soli due numeri: ci\u00f2 ha creato numerose polemiche tra gli appassionati, dubbiosi sia sulla mancata adozione di un divieto ai minorenni per questa serie, sia sul fatto che l'editore abbia dovuto ricorrere a questa mossa, come se avesse giudicato la serie solo dalla sua fase iniziale.\nIn altri paesi, come ad esempio negli Stati Uniti d'America (dove \u00e8 nota come \"Shadow Star\") e in Germania, la serie \u00e8 stata pubblicata con alcune censure.\nManga.\nEdizione italiana.\nIn Italia, \"Narutaru\" \u00e8 pubblicato con lo stesso titolo da Star Comics. I Kappa boys hanno iniziato a pubblicarlo su \"Kappa Magazine\" n. 83, nel 1999. Dopo qualche episodio la pubblicazione ha iniziato ad essere problematica per via delle enormi differenze tra la versione su rivista e quella su volume. I Kappa Boys hanno poi deciso di attendere la pubblicazione in volumi; la serie \u00e8 stata pubblicata per intero, per poi essere riproposta in albi monografici a partire dall'ottobre 2007, nella collana \"KM presenta\". Gi\u00e0 ai tempi della pubblicazione su Kappa Magazine, \"Narutaru\" aveva fatto guadagnare alla rivista la dicitura in copertina \"per un pubblico maturo\", conservata anche nella versione in volumetti.\nAnime.\nNel 2003 \u00e8 stato realizzato un anime di 13 episodi basato su questa serie: nonostante i contenuti analoghi al fumetto, l'anime \u00e8 stato trasmesso sul canale satellitare dedicato ai ragazzi \"Kids Station\" e dotato di una sigla iniziale molto fuorviante nel suo aspetto volutamente infantile.\nSebbene le tematiche siano riprese in buona parte, l'anime ha un approccio meno violento e descrittivo del manga arrivando spesso a tagliare le scene di violenza cruda, stupro o sesso facendole sottintendere o a volte non riportandole del tutto."}
{"id": "284390", "revid": "765341", "url": "https://it.wikipedia.org/wiki?curid=284390", "title": "Campionato mondiale di scherma 2005 - Sciabola individuale maschile", "text": "Il Campionato mondiale di scherma 2005 di Lipsia in Germania.\nFasi di qualificazione della sciabola individuale maschile (9/10 ottobre).\nPer la classifica finale generale vedi Classifica."}
{"id": "284392", "revid": "712828", "url": "https://it.wikipedia.org/wiki?curid=284392", "title": "Kingsley Shacklebolt", "text": ""}
{"id": "284393", "revid": "124033673", "url": "https://it.wikipedia.org/wiki?curid=284393", "title": "Manio Curio Dentato", "text": "Biografia.\nManio Curio Dentato \u00e8 stato il pi\u00f9 celebre fra i Curii. Il suo \"cognome\" (\"Dentatus\") pare derivi dal fatto che, appena nato, egli avesse gi\u00e0 i denti sviluppati in bocca. Viene varie volte definito da Cicerone \"homo novus\" per le sue umili origini; sembra infatti che sia stato di discendenza sabina.\nIl primo incarico che assunse fu quello di tribuno della plebe, forse nel 299 a.C., ma la data non \u00e8 certa. Durante il suo mandato si oppose strenuamente al console Appio Claudio Cieco che, non rispettando la legge, aveva deciso di non considerare i voti dei plebei.\nFu poi eletto console nel 290 a.C. insieme a Publio Cornelio Rufino e, in quello stesso anno, combatt\u00e9 e vinse la Terza guerra sannitica contro i Sanniti e i loro alleati, ponendo fine ad una guerra che durava da ben 49 anni.\nQuesto gli procur\u00f2 un grande trionfo; inoltre, a distanza di pochissimo tempo, ottenne un secondo importante successo sottomettendo definitivamente i Sabini, che da molti anni erano una costante minaccia per la sicurezza di Roma. Alla fine di questa guerra i Sabini ebbero la cittadinanza romana, ma non il diritto di voto, e gran parte dei loro territori fu spartita tra il popolo di Roma.\nNel 284 a.C. fu eletto pretore \"suffectus\" in seguito alla morte di Lucio Cecilio Metello Denter, ucciso dai Senoni. Dentato mand\u00f2 subito loro un'ambasceria per trattare la restituzione degli ostaggi, ma i legati furono uccisi; decise allora di muovere guerra contro i nemici e in quello stesso anno li sconfisse, annettendo i loro territori fino oltre a Rimini e fondando Senigallia.\nNel 275 a.C. fu console per la seconda volta e sconfisse l'esercito di Pirro nella battaglia di Benevento (a quel tempo \"Maleventum\", ribattezzata dopo questa vittoria \"Beneventum\"), costringendo il sovrano greco ad abbandonare definitivamente l'Italia. I festeggiamenti per questa battaglia, vinta con estrema abilit\u00e0, furono i pi\u00f9 incredibili che Roma avesse mai visto, anche perch\u00e9 sfilarono in trionfo all'interno della citt\u00e0 quattro elefanti sottratti a Pirro, animali sconosciuti all'epoca.\nManio Curio Dentato, per\u00f2, si sottrasse alle onorificenze pubbliche e all'acclamazione della folla, dato che era completamente disinteressato all'essere famoso. Proprio per questo fu da tutti riconosciuto come il prototipo dell'antico romano: invincibile, incorruttibile e non interessato al potere.\nL'anno seguente, durante il suo terzo consolato, sconfisse i Lucani e celebr\u00f2 un meritato trionfo. Dopo ci\u00f2 si ritir\u00f2 nella sua fattoria a condurre una vita dedicata alle attivit\u00e0 agricole, ma sempre pronto a rispondere alla chiamata dello Stato in caso di necessit\u00e0.\nSi racconta che alcuni ambasciatori dei Sanniti, incaricati di consegnargli oro e regali preziosi per la sua vittoria, lo trovarono intento a lavorare in un campo e, quando gli porsero i doni, lui li rifiut\u00f2. Sono descritti moltissimi altri esempi della sua probit\u00e0: uno fra tutti quando, alla spartizione dei territori dopo la vittoria sui Sabini, lui volle ricevere come ricompensa la stessa quantit\u00e0 di terreno decretata per gli altri cittadini.\nNel 272 a.C. fu richiamato dalla campagna perch\u00e9 era stato eletto censore.\nDurante questo mandato inizi\u00f2 la costruzione del secondo acquedotto di Roma, l\u2019\"Anio Vetus\", che doveva portare le acque del fiume Aniene nella citt\u00e0. Quest'opera fu finanziata utilizzando il bottino di guerra della vittoria contro Pirro, ma purtroppo Manio Curio Dentato mor\u00ec prima di vederlo compiuto.\nNel 271 a.C. ordin\u00f2 la costruzione di un canale (il \"Cavo Curiano\") per far defluire le acque stagnanti del fiume Velino, che rendevano paludosa e malsana la Piana di Rieti, in direzione del salto naturale di Marmore: da l\u00ec l'acqua precipitava direttamente nel fiume Nera, affluente del Tevere. Con questa costruzione rese coltivabili tutte le paludi che circondavano la citt\u00e0.\nManio Curio Dentato fu amico di molti personaggi illustri del suo tempo. Scrisse anche alcuni testi, ma fu soprattutto il soggetto delle opere di moltissimi scrittori e storici. Per secoli dopo la sua morte (avvenuta nel 270 a.C. mentre sovrintendeva ai lavori per la costruzione dell'acquedotto) si raccontarono le sue imprese militari e si elogi\u00f2 la sua rettitudine morale, additandola come esempio per tutti i Romani."}
{"id": "284394", "revid": "729019", "url": "https://it.wikipedia.org/wiki?curid=284394", "title": "Coppa del Mondo di sci alpino 1976", "text": "La Coppa del Mondo di sci alpino 1976 fu la decima edizione della manifestazione organizzata dalla Federazione Internazionale Sci; ebbe inizio il 3 dicembre 1975 a Val-d'Is\u00e8re, in Francia, e si concluse il 19 marzo 1975 a Mont-Sainte-Anne, in Canada. Nel corso della stagione si tennero a Innsbruck i XII Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione durante il mese di febbraio.\nIn campo maschile furono disputate 25 gare (8 discese libere, 7 slalom giganti, 7 slalom speciali, 3 combinate), in 12 diverse localit\u00e0. Lo svedese Ingemar Stenmark si aggiudic\u00f2 sia la coppa di cristallo, il trofeo assegnato al vincitore della classifica generale, sia quelle di slalom gigante e e di slalom speciale; l'austriaco Franz Klammer vinse la Coppa di discesa libera. Gustav Th\u00f6ni era il detentore uscente della Coppa generale.\nIn campo femminile furono disputate 26 gare (7 discese libere, 8 slalom giganti, 8 slalom speciali, 3 combinate), in 12 diverse localit\u00e0. La tedesca occidentale Rosi Mittermaier si aggiudic\u00f2 sia la coppa di cristallo, sia quelle di slalom speciale; l'austriaca Brigitte Totschnig vinse quella di discesa libera e la svizzera Lise-Marie Morerod quella di slalom gigante. Annemarie Moser-Pr\u00f6ll era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1976 venne anche stilata, per la prima volta, la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1976 venne anche stilata, per la prima volta, la classifica della combinata, sebbene non venisse assegnato alcun trofeo alla vincitrice."}
{"id": "284396", "revid": "466539", "url": "https://it.wikipedia.org/wiki?curid=284396", "title": "Mandragora", "text": "Mandragora \u00e8 un genere di piante appartenenti alla famiglia delle Solanaceae comunemente note come Mandragola.\nLa radice di questa pianta \u00e8 caratterizzata da una peculiare biforcazione che ne d\u00e0 una forma antropomorfa (maschile e femminile); insieme alle propriet\u00e0 anestetiche della pianta, ci\u00f2 ha probabilmente contribuito a far attribuire alla mandragola poteri sovrannaturali in molte tradizioni popolari. La mandragola autunnale (\"Mandragora autumnalis\") presenta un grado maggiore di tossicit\u00e0 rispetto alle altre mandragole.\nStoria e leggenda.\nLa mandragola costitu\u00ec uno degli ingredienti principali per la maggior parte delle pozioni mitologiche e leggendarie. Il nome, probabilmente di derivazione persiana (\"mehregiah\"), le \u00e8 stato assegnato dal medico greco Ippocrate. Nell'antichit\u00e0 le venivano accreditate virt\u00f9 afrodisiache; era utilizzata anche per curare la sterilit\u00e0.\nNel Medioevo alla mandragola venivano attribuite qualit\u00e0 magiche e non \u00e8 un caso se era inclusa nella preparazione di varie pozioni. \u00c8 raffigurata in alcuni testi di alchimia con le sembianze di un uomo o un bambino, per l'aspetto antropomorfo che assume la sua radice in primavera. Da ci\u00f2 ne \u00e8 derivata la leggenda del pianto della mandragola, ritenuto in grado di uccidere un uomo.\nPerci\u00f2, come ricorda Machiavelli nell'omonima sua commedia, il metodo pi\u00f9 sicuro per coglierla era legarla al guinzaglio di un cane e quindi lasciarlo libero di modo che, tirando la corda, questi avrebbe sradicato la mandragora udendone il lamento straziante e morendo all'istante, consentendo cos\u00ec al proprietario di coglierla. Un fondamento di realt\u00e0 sembrerebbe esistere, poich\u00e9 ogni pianta emette suoni acuti se sottoposta a stress, nell'ordine di \u221265\u33c8SPL tra i 20\u00a0kHz ed i 100\u00a0kHz, e quindi il suono emesso pu\u00f2 essere udito in parte ad alcuni metri di distanza da umani, animali, insetti ed altre piante.\nLa mandragola veniva considerata una creatura a met\u00e0 tra il regno vegetale e animale, come il meno noto agnello vegetale della Tartaria. Nel 1615, in alcuni trattati sulla licantropia, tra i quali quello di Njanaud, appariva l'informazione dell'uso di un magico unguento a base di mandragola che permetteva la trasformazione in animali.\nSecondo le credenze popolari, le mandragole nascevano dallo sperma emesso dagli impiccati in punto di morte. La mandragola pu\u00f2 essere ricondotta ad alcune usanze della stregoneria, nelle quali era utilizzata come surrogato delle pi\u00f9 famose bambole di cera. \u00c8 considerata una pianta magica anche dalla Wicca moderna, in particolare nei giorni di plenilunio.\nNei media.\nLa pianta della mandragola viene pure ricordata nell'omonima rappresentazione teatrale di Niccol\u00f2 Machiavelli, fra le piante magiche del romanzo fantasy \"Harry Potter e la camera dei segreti\" e dell'omonimo film da esso tratto, nel nome di due personaggi dell'anime e manga \"I Cavalieri dello zodiaco\", nonch\u00e9 nel lungometraggio \"Il labirinto del fauno\" e nel film di Stefano Bessoni \"Krokodyle\", dove una mandragola viene utilizzata nel processo di fabbricazione di un \"homunculus\".\nViene anche trovata in vari titoli della famosa serie videoludica \"Castlevania\", tra cui: ', ', ', ', ', ' e \"\".\nViene inoltre descritta in Haunting Ground per le sue propriet\u00e0 rivitalizzanti. Nei videogiochi \"Pok\u00e9mon\", Oddish \u00e8 ispirato a questa pianta. Nel romanzo di Luigi Santucci \"Il mandragolo\" il protagonista Demo (un essere deforme, ma dotato di straordinari poteri medianici) viene paragonato alla pianta magica.\nNel film prodotto da Iginio Straffi \"Winx Club - Il segreto del regno perduto\" uno dei personaggi, ostili alle fate, si chiama Mandragola. La \"Bibbia\" stessa riporta la pianta come profumata e simbolo d'amore. Nella famosa serie anime \"Saint Seiya - The Lost Canvas\" Tenma di Pegaso combatte contro uno Spectre che sfrutta l'urlo della mandragola attraverso la sua armatura. Inoltre \u00e8 presente nella serie videoludica Don't Starve prodotta da Klei Entertainment.\n\u00c8 citata anche in \"Antonio e Cleopatra\" e nel film \"Shakespeare in Love\"."}
{"id": "284400", "revid": "712828", "url": "https://it.wikipedia.org/wiki?curid=284400", "title": "Albhed", "text": ""}
{"id": "284402", "revid": "124008831", "url": "https://it.wikipedia.org/wiki?curid=284402", "title": "Destruction", "text": "I Destruction sono un gruppo thrash metal formatosi a Weil am Rhein in Germania non lontano da Basilea (Svizzera) nel 1982. La band registr\u00f2 la sua prima demo sotto il nome di \"Knight of Demon\" nel 1984 intitolandolo \"Bestial Invasion Of Hell\".\nSono considerati uno dei tre gruppi pi\u00f9 importanti del thrash metal tedesco, insieme a Kreator e Sodom.\nIl gruppo \u00e8 diventato celebre per aver creato un sound pi\u00f9 duro e veloce rispetto al thrash metal statunitense.\nTra i loro dischi pi\u00f9 famosi spiccano \"Infernal Overkill\" (1985) e \"Eternal Devastation\" (1986).\nPer gran parte degli anni novanta la band ha autoprodotto i propri dischi, fino a quando ha firmato un contratto discografico con la Nuclear Blast.\nStoria.\nIl gruppo fu fondato nel 1982 dal bassista Schmier, dal chitarrista Mike Sifringer, dal batterista Tommy Sandmann e dal cantante Ulf, sotto il nome di Knight of Demon, nome che per\u00f2 i quattro abbandonarono subito per passare a Destruction. Inizialmente il quartetto aveva un sound chiaramente influenzato da gruppi come gli Iron Maiden, ma dopo alcune settimane decisero di orientarsi su uno stile pi\u00f9 influenzato da gruppi come i Venom.\nNel 1984 la band si accinse ad andare in studio per registrare la sua prima demo, ma due settimane prima dell'inizio delle registrazioni Mike e Ulf litigarono per una ragazza, e la lite fin\u00ec con la defezione dal gruppo del cantante. Il gruppo non aveva tempo di cercare un sostituto, cos\u00ec Schmier decise di occuparsi della voce e la band riusc\u00ec a registrare la demo \"Bestial Invasion of Hell\", che da sola bast\u00f2 a far notare i tre dalla Steamhammer, con la quale ottennero un contratto e riuscirono a pubblicare nello stesso anno l'EP \"Sentence of Death\" e l'anno successivo il loro primo album, \"Infernal Overkill\". Ci\u00f2 che contraddistingueva il gruppo era un sound violentissimo e brutale, e in breve i Destruction divennero una delle band pi\u00f9 apprezzate nel circuito thrash metal tedesco.\nNel 1986 la band pubblic\u00f2 il suo secondo album \"Eternal Devastation\", che ebbe un successo strepitoso in patria e permise al trio di partire per un tour promozionale in Germania. Proprio durante questo tour il batterista Tommy, stanco della stressante vita \"on the road\", abbandon\u00f2 la band (infatti decise poi di abbandonare il mondo della musica per diventare un poliziotto). Il tour fu portato a termine con Chris Witchhunter dei Sodom come sostituto temporaneo. Nel 1987, terminata la serie di concerti, entr\u00f2 nel gruppo come batterista definitivo Olly Kaiser, a Mike fu affiancato il chitarrista ritmico Harry Wilkins, e la band pubblic\u00f2 lo storico EP \"Mad Butcher\" per poi registrare nel 1988 il suo album pi\u00f9 apprezzato, \"Release from Agony\", che fece circolare il nome del gruppo in tutta Europa e li pose tra i grandi del thrash metal internazionale.\nNel 1989 la band pubblic\u00f2 il suo primo cd dal vivo, \"Live Without Sense\". Nonostante il gruppo avesse raggiunto un certo successo, i problemi erano alle porte. Poco dopo l'uscita di \"Live Without Sense\" infatti il gruppo decise di commercializzarsi e cacci\u00f2 il fondatore Schmier, che voleva mantenere il sound brutale tipico della band, sostituendolo con Andr\u00e8 Grieder, gi\u00e0 cantante dei Poltergeist (Schmier a quel punto fond\u00f2 un nuovo gruppo con il batterista J\u00f6rg Michael e il chitarrista Uwe Hoffmann, gli HeadHunter).\nNel 1990 la band pubblic\u00f2 \"Cracked Brain\", che mantenne ancora il vecchio sound. Subito dopo la pubblicazione per\u00f2 sia Andr\u00e8 che Harry decisero di abbandonare il gruppo, anche loro contrari alla commercializzazione dello stile, e la Steamhammer li scaric\u00f2. La band allora contatt\u00f2 il cantante degli Artillery Flemming R\u00f6nsdorf affinch\u00e9 entrasse in essa, ma l'accordo non funzion\u00f2. Inizi\u00f2 quindi per i Destruction un periodo di difficolt\u00e0 e disorganizzazione, che si risolse solo nel 1993 quando nel gruppo entrarono il cantante Thomas Rosenmerkel e il chitarrista Michael Piranio. Solo nel 1994, con l'arrivo del bassista Christian Engler, il gruppo riusc\u00ec ad auto-produrre l'EP \"Destruction\".\nNel 1995 i Destruction pubblicarono \"Them Not Me\", che aveva gi\u00e0 un sound troppo commerciale. Le scarse vendite di questo EP impedirono alla band di produrre album fino al 1998, quando venne registrato il pi\u00f9 grande flop commerciale del combo tedesco: \"The Least Successful Human Cannonball\". Questo album aveva infatti un sound troppo moderno e distante dalla violenza tipica della band negli anni ottanta. Questo flop provoc\u00f2 una spaccatura all'interno della band, che fu abbandonata da Thomas, Christian e Michael. L'anno successivo anche il batterista Olly decise di lasciare il gruppo, e fu solo allora che Mike, rimasto l'unico membro, richiam\u00f2 Schmier, e decise di ripristinare il vecchio sound, \"ripudiando\" gli album degli anni novanta. Ai due si aggiunse il batterista Sven Vormann, e la band ottenne un contratto con la Nuclear Blast, per la quale pubblicarono \"All Hell Breaks Loose\" nel 2000 e \"The Antichrist\" nel 2001. Nel 2002 Vormann fu sostituito da Marc \"Speedy\" Reign e registr\u00f2 poi \"Metal Discharge\" nel 2003.\nNel 2004 la band firm\u00f2 per la AFM Records e pubblic\u00f2 nel 2005 \"Inventor of Evil\", nel 2007 \"Thrash Anthems\" e nel 2008 \"D.E.V.O.L.U.T.I.O.N.\".\nNel 2010, dopo aver rifirmato per la Nuclear Blast, Reign abbandona la band volendo dedicare tempo alla sua famiglia. Viene sostituito dal polacco Vaaver, con il quale il gruppo pubblica \"Day of Reckoning\" nel 2011, un album molto pi\u00f9 violento dei suoi predecessori. Nel novembre del 2012 la band ha pubblicato l'album \"Spiritual Genocide\".\nIl 9 agosto 2019 esce l'album Born to Perish che vede la formazione diventare nuovamente un quartetto. Il trio tedesco, dopo aver ingaggiato Randy Black alla batteria, ingaggia anche un secondo chitarrista: Damir Eski\u0107, chitarrista svizzero allievo di Tommy Vetterli dei leggendari Coroner."}
{"id": "284403", "revid": "767487", "url": "https://it.wikipedia.org/wiki?curid=284403", "title": "Karol Bobko", "text": "Istruzione.\nDopo il diploma di istruzione secondaria alla Brooklyn Technical High School di New York, nel 1959 consegu\u00ec il bachelor in ingegneria aerospaziale presso l'accademia dell'aeronautica militare americana \u2013 United States Air Force Academy \u2013 seguito nel 1970 dal \"Master\" nello stesso campo, titolo conseguito presso la \"University of Southern California\".\nEsperienze militari e di volo.\nBobko, colonnello dell'U.S. Air Force, concluse l'accademia dell'aeronautica militare americana quale membro di prima classe. In seguito al suo tirocinio, nonch\u00e9 addestramento da navigatore di volo, inizi\u00f2 l'addestramento da pilota presso la Bartow Air Base in Florida, nonch\u00e9 la Vance Air Force Base in Oklahoma. Concluse tale addestramento raggiungendo l'abilitazione da pilota (le sue \"wings\") nel 1960.\nNegli anni dal 1961 al 1965 ha pilotato aerei del tipo \"F-100\" ed \"F-105\" in carica al 523\u00ba squadrone di volo tattico (523rd Tactical Fighter Squadron) stazionato alla Cannon Air Force Base in Nuovo Messico, e al 336\u00ba omonimo squadrone (336th Tactical Fighter Squadron) stazionato presso la Seymore Johnson Air Force Base in Carolina del Nord. Successivamente ha frequentato l'apposito istituto d'istruzione di piloti di ricerca dell'aeronautica militare americana, la famosa \"Aerospace Research Pilots School\" dell'Edwards Air Force Base in California. Nel 1966 venne scelto dall'aeronautica militare americana \u2013 U.S. Air Force \u2013 come astronauta del secondo gruppo per il programma del Manned Orbiting Laboratory fra l'altro mai realizzato nella forma prevista.\nHa raggiunto oltre 6600 ore di volo su aerei del tipo North American F-100 Super Sabre, Lockheed F-104 Starfighter, Republic F-105 Thunderchief, Lockheed T-33 Shooting Star, Northrop T-38 Talon ed ulteriori velivoli.\nEsperienze alla NASA.\nIl programma MOL venne sospeso e cancellato definitivamente nel 1969 e Bobko fu uno dei sette astronauti del programma che a settembre di quell'anno passarono alla NASA in quanto di et\u00e0 inferiore ai 35 anni \u2013 requisito indispensabile richiesto dalla NASA. Bisogna evidenziare la nota interessante, che il secondo gruppo pass\u00f2 in blocco alla NASA, mentre sia per il primo che per il terzo gruppo scelto, solo un pilota pot\u00e9 sperare in un successivo volo nello spazio. Bobko fece parte dell'equipaggio per una simulazione di missione chiamata \"Skylab Medical Experiments Altitude Test\" (SMETA). Si tratt\u00f2 di una simulazione di volo, della durata di 56 giorni, eseguita a terra per abilitare gli equipaggi della stazione spaziale Skylab a eseguire esperimenti medici ed ulteriori operazioni e procedure, al fine di ottenere risultati paragonabili e valutabili durante le successive tre missioni equipaggiate effettivamente lanciate nello spazio. La simulazione si concluse con pieno successo.\nBobko fece parte dell'equipaggio di supporto per il programma test Apollo-Sojuz (ASTP). Tale missione storica, la prima a livello internazionale di volo umano nello spazio si concluse con successo a luglio del 1975. Successivamente fu membro dell'equipaggio di supporto per i test di rientro ed atterraggio dello Space Shuttle (il famoso programma \"Space Shuttle Approach and Landing Tests\") condotti presso la Edwards Air Force Base. Ha partecipato a tale programma alternando il ruolo di Capcom con il ruolo di primo pilota degli aerei caccia (cio\u00e8 che accompagnarono l'orbiter) durante questi test, comunemente chiamati voli ALT (dalla sigla del programma in americano).\nIn preparazione del primo volo dello Space Shuttle Columbia (la missione STS-1) il colonnello Bobko fece parte del gruppo di collaudo e di controllo del Kennedy Space Center assumendo il ruolo di primo responsabile degli astronauti facenti parte dello stesso.\nBobko \u00e8 veterano di tre voli nello spazio, raggiungendo 386 ore di volo in orbita. Fu infatti pilota della missione STS-6 (svoltasi dal 4 aprile al 9 aprile 1983), nonch\u00e9 comandante delle missioni STS-51-D (svoltasi dal 12 aprile al 19 aprile 1985) ed STS-51-J (svoltasi dal 3 ottobre al 7 ottobre 1985).\nVoli nello spazio.\nBobko fu pilota della missione STS-6, lanciata dal Kennedy Space Center in Florida il 4 aprile 1983. Si tratt\u00f2 del primo volo dell'orbiter Challenger e l'equipaggio posizion\u00f2 con successo un grande satellite artificiale di comunicazione (TDRS) nonch\u00e9 lo stadio del congegno propulsore razzo (IUS) necessario per lanciare il satellite in un'orbita geostazionaria. L'equipaggio del STS-6 svolse pure la prima attivit\u00e0 extraveicolare (EVA) di tutti i voli dello Shuttle ed in aggiunta concluse numerosi esperimenti su materiali e di raccolta dati. Venne eseguita inoltre l'attivazione di tre \"Getaway Specials\", cio\u00e8 gli appositi contenitori posizionati nella baia di carico dello Shuttle per l'esecuzione di diversi esperimenti scientifici nell'avverse condizioni dello spazio. Il 9 aprile 1983, dopo 120 ore di volo nello spazio, la missione STS-6 si concluse sulla pista di atterraggio dell'Edwards Air Force Base in California.\nLa seconda missione nello spazio fu il comando della missione STS-51D lanciata dal Kennedy Space Center il 12 aprile 1985. La missione venne eseguita per posizionare due satelliti artificiali di comunicazione, svolgere operazioni di elettroforesi ed ecocardiografia in aggiunta ad ulteriori esperimenti, in parte programmati da studenti americani. A causa di un malfunzionamento di uno dei due satelliti di comunicazione, si decise di prolungare la durata della missione di ulteriori due giorni onde consentire all'equipaggio il tentativo della riparazione del difetto mediante dell'attivit\u00e0 extraveicolare da svolgere in aggiunta agli originari piani di volo. In tale circostanza fu ovviamente necessario l'esecuzione di una manovra rendezvous e la manovrazione del \"braccio\" per lo spostamento di carichi trasportati con lo Shuttle, il famoso \"remote manipulator arm\". Il 19 aprile 1985, dopo 168 ore di volo nello spazio, la missione dello Space Shuttle Discovery si concluse sulla pista di atterraggio numero 33 del Kennedy Space Center. In tale circostanza intervenne un malfunzionamento del sistema di frenatura dello Shuttle nonch\u00e9 lo scoppio di uno pneumatico. Il tutto non caus\u00f2 comunque particolari problemi per la sicurezza dell'atterraggio. La NASA reag\u00ec comunque in maniera tale che fino alla modifica del sistema di pilotaggio, cio\u00e8 mediante la manovrazione della ruota di prua, tutti gli atterraggi successivi vennero programmati nuovamente per l'Edwards Air Force Base.\nL'ultimo volo nello spazio del colonnello Bobko fu il comando della missione STS-51J, la seconda missione dello Shuttle eseguita per il ministero della difesa americana. Si tratt\u00f2 del primo volo dello Space Shuttle Atlantis lanciato dal Kennedy Space Center il 3 ottobre 1985.\nGli obbiettivi della missione sono coperti da segreto ma poi si scopr\u00ec che il carico della missione era il dispiegamento di due satelliti militari (DSCS-III). Il 7 ottobre 1985, dopo 98 ore di volo nello spazio, la missione dell'Atlantis si concluse sulla pista di atterraggio del lago salato dell'Edwards Air Force Base.\nEsperienze dopo la NASA.\nNel 1988, Bobko si ritir\u00f2 dalla NASA e dall'Air Force per passare alla societ\u00e0 Booz Allen &amp; Hamilton Inc. di Houston in Texas. Presso tale ditta fu direttore del reparto che si occupa delle necessit\u00e0 di supporto per voli umani nello spazio. Rientrarono pertanto nella sua area di competenza la simulazione di volo, le necessit\u00e0 sia per sistemi di ingegneria dell'hardware e del software, il controllo e collaudo dei velivoli spaziali, lo sviluppo e le integrazioni di programma per la realizzazione di stazioni spaziali.\nNel 2000, Bobko pass\u00f2 alla SPACEHAB, Inc. sempre di Houston in Texas dove attualmente svolge l'incarico di vicepresidente per i programmi strategici. In tale funzione dirige un'organizzazione che sviluppa dei concetti, programmi e processi nonch\u00e9 hardware per future applicazioni da usare in voli nello spazio.\nBobko \u00e8 pluridecorato di onorificenze nazionali ed internazionali sia nel campo militare che in campo civile."}
{"id": "284404", "revid": "834", "url": "https://it.wikipedia.org/wiki?curid=284404", "title": "Elisabetta II d'Inghilterra", "text": ""}
{"id": "284405", "revid": "180559", "url": "https://it.wikipedia.org/wiki?curid=284405", "title": "Norbert Haug", "text": "Attivo in Formula 1, Champ Car e DTM, \u00e8 figura molto conosciuta in particolare per la presenza assidua al seguito del Team McLaren, motorizzato Mercedes, in Formula 1.\nBiografia.\nLa carriera di Haug \u00e8 iniziata come giornalista in pubblicazioni dedicate alle automobili e all'automobilismo, fino a portarlo nel 1985 al ruolo di direttore del mensile di larga circolazione \"Sport Auto\", e poi due anni dopo vice-direttore del settimanale \"Auto Moto und Sport\". Nel 1988 viene chiamato dalla Mercedes, incaricato del marketing delle attivit\u00e0 sportive: pochi mesi dopo (ottobre 1990) sostituir\u00e0 Jochen Neerpasch a capo del \"Mercedes-Benz Motorsport\".\nDopo aver sostenuto le iniziative della Sauber in F1, tradizionale collaboratrice per le gare di vetture sport e turismo, Haug ha indirizzato la Mercedes verso l'acquisto del costruttore britannico di motori Ilmor Engineering per sviluppare propulsori di F1 da marchiare col proprio nome e montare sulle McLaren, un'azienda anch'essa entrata nell'orbita del gruppo industriale DaimlerChrysler di cui Mercedes fa parte. La collaborazione tra McLaren, Mercedes e Ilmor avrebbe portato a molte vittorie in Gran Premi e alla conquista di tre titoli piloti nel 1998, 1999 e 2008 e un titolo costruttori nel 1998 oltre che ad una 500 Miglia di Indianapolis vinta dal \"team\" Penske a motore Mercedes nel 1994.\nNel dicembre 2012 Haug ha lasciato la Mercedes, per passare a lavorare per la societ\u00e0 tedesca \"Paravan\", dedita alla produzione di veicoli e sistemi dedicati alle persone disabili."}
{"id": "284407", "revid": "729019", "url": "https://it.wikipedia.org/wiki?curid=284407", "title": "Coppa del Mondo di sci alpino 1977", "text": "La Coppa del Mondo di sci alpino 1977 fu l'undicesima edizione della manifestazione organizzata dalla Federazione Internazionale Sci; ebbe inizio il 9 dicembre 1976 a Val-d'Is\u00e8re, in Francia, e si concluse il 25 marzo 1977 in Sierra Nevada, in Spagna. Essendo un anno dispari, nel corso della stagione non si tennero n\u00e9 rassegne olimpiche n\u00e9 iridate.\nIn campo maschile furono disputate 33 gare (10 discese libere, 10 slalom giganti, 10 slalom speciali, 3 combinate), in 18 diverse localit\u00e0. Lo svedese Ingemar Stenmark si aggiudic\u00f2 sia la coppa di cristallo, il trofeo assegnato al vincitore della classifica generale, sia quella di slalom speciale; l'austriaco Franz Klammer vinse la Coppa di discesa libera. Stenmark era il detentore uscente della Coppa generale.\nIn campo femminile furono disputate 27 gare (8 discese libere, 8 slalom giganti, 8 slalom speciali, 3 combinate), in 17 diverse localit\u00e0. La svizzera Lise-Marie Morerod si aggiudic\u00f2 sia la coppa di cristallo, sia quelle di slalom gigante e di slalom speciale; l'austriaca Brigitte Totschnig vinse la Coppa di discesa libera. Rosi Mittermaier era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina"}
{"id": "284412", "revid": "6842", "url": "https://it.wikipedia.org/wiki?curid=284412", "title": "Digital to Analog Converter", "text": ""}
{"id": "284414", "revid": "767487", "url": "https://it.wikipedia.org/wiki?curid=284414", "title": "Anaal Nathrakh", "text": "Gli Anaal Nathrakh sono un gruppo black metal e grindcore inglese, formatosi nel 1998. Il nome deriva dalle parole pronunciate dal mago Merlino nel film del 1981, \"Excalibur\". Il significato di Anaal Nathrakh \u00e8 \"respiro del serpente\".\nStoria.\nLe origini.\nGli Anaal Nathrakh nascono nel 1998, all'epoca suonavano black metal piuttosto grezzo. Dopo aver firmato un contratto con la label indipendente Mordgrimm pubblicarono il loro primo album nel 2001, intitolato \"The Codex Necro\", 3 anni pi\u00f9 tardi passarono alla Season of Mist che pubblic\u00f2 il secondo full-length, \"Domine non es dignus\" che si distingueva per un sound piuttosto personale rispetto al black metal canonico dato combinando elementi tipici di grind e death metal. Un'ulteriore evoluzione si ebbe con \"Eschaton\" del 2006 e con \"Hell Is Empty and All the Devils Are Here\" dell'anno successivo, quest'ultimo pubblicato dalla FETO Records.\nLa FETO Records.\nNel 2002, Mick Kenney fond\u00f2 la FETO Records assieme a Shane Embury dei Napalm Death. Come nome dell'etichetta, scelsero l'acronimo del secondo album dei Napalm Death, \"From Enslavement to Obliteration\".\nNei primi 2 anni di attivit\u00e0, l'etichetta produsse quasi esclusivamente dischi dei Napalm Death: l'album \"Order Of The Leech\", ancora corrosivo nei riguardi dell'industria discografica, per il mercato britannico (l'edizione statunitense fu invece affidata alla Spitfire Records), al quale seguirono il mini CD \"The Leech Sampler\" e il live \"Punishment in Capitals\" nel 2003, registrato il 12 aprile 2002 a Londra.\nDal 2006 l'attivit\u00e0 dell'etichetta si \u00e8 ampliata notevolmente, iniziando a produrre sia progetti paralleli dei due fondatori come il disco eponimo degli Exploder, \"The Inferno\" dei Professor Fate, il quarto album dei Mistress \"The Glory Bitches Of Doghead\" in cui partecipava Kenney e \"Violent Reprisal\" dei Lock Up in cui partecipava Embury, sia contrattualizzando nuove band, tra le quali gli inglesi Ramesses, Nyia e Theoktony, i giapponesi 324, e gli italiani Cripple Bastards (preminenti nella scena grindcore).\nNel gennaio del 2008 l'etichetta annunci\u00f2 il calendario del primo festival \"From Enslavement To Obliteration Fest\" (in breve \"F.E.T.O. Fest\", talvolta scritto \"FETO Fest\"), che fu organizzato a Londra il 2 maggio 2008. Altre edizioni del festival sono state organizzate negli anni successivi.\n2009-oggi.\nNel 2009 venne pubblicato \"In the Constellation of the Black Widow\", che non si discost\u00f2 molto dallo stile dei due precedenti.\nLa band ha annunciato la pubblicazione del proprio sesto album in studio per maggio del 2011, intitolato \"Passion\".\nStile.\nGli Anaal Nathrakh sono generalmente descritti come black metal, ma una loro peculiarit\u00e0 \u00e8 quella di apparire in jeans e T-shirt, cosa che poco ha a che vedere con la classica teatralit\u00e0 del genere.\nIl gruppo non ha mai pubblicato i propri testi (che risultano quasi completamente incomprensibili dall'ascolto), ma dai titoli e dalle informazioni che hanno dato durante le interviste si evince una spiccata propensione a parlare di apocalisse, di morte e di odio verso la razza umana.\nAttivit\u00e0 dal vivo.\nGli Anaal Nathrakh sono nati come progetto puramente basate sulle opere in studio. Per\u00f2, visto il successo ottenuto in una live session su BBC Radio 1, hanno pensato di continuare l'attivit\u00e0 sul palcoscenico anche se solo per pochi concerti, senza mai cominciare un vero e proprio tour.\nGli Anaal Nathrakh debuttarono dal vivo il 15 dicembre 2005 al London's Underworld, seguito da un concerto al Birmingham Edwards No 8 il 16 dicembre. In loro supporto allo show londinese c'erano i The Axis of Perdition, Ted Maul e i Leech Woman."}
{"id": "284421", "revid": "1702319", "url": "https://it.wikipedia.org/wiki?curid=284421", "title": "Telepass", "text": "Telepass \u00e8 un marchio registrato di propriet\u00e0 di Atlantia S.p.A. (di cui \"Telepass S.p.A\". \u00e8 licenziataria) atto a contraddistinguere un sistema di riscossione del pedaggio autostradale con l'utilizzo del telepedaggio, introdotto in Italia nel 1989 da Societ\u00e0 Autostrade Concessioni e Costruzioni S.p.A. (oggi Telepass S.p.A.).\nInizialmente installato sulla tratta tra Calenzano - Sesto Fiorentino e Firenze nord in via sperimentale, \u00e8 stato installato in un primo tempo sull'Autostrada A1 nei caselli delle principali citt\u00e0 italiane (Milano, Roma e Napoli) in occasione del Mondiale di calcio 1990, e in seguito l'implementazione si \u00e8 estesa a tutti i caselli della rete autostradale nazionale. In origine vincolato al singolo veicolo e destinato all'utenza \"business\", dal 1998 \u00e8 stato esteso alla clientela privata e dal 2005 il servizio \u00e8 stato abilitato anche per le motociclette.\nSecondo i dati aggiornati all'aprile 2016, circolano 8 milioni di apparecchi Telepass, per un totale di circa 2 milioni di transiti al giorno. Attualmente con il Telepass \u00e8 possibile pagare anche il pedaggio per il traforo ordinario dello Zovo, per i parcheggi degli aeroporti di Napoli Capodichino, di Milano Malpensa, Linate, Pisa, Torino Caselle, Roma Fiumicino, Bologna e Catania, la fiera di Bologna, l'ospedale \"Dell'Angelo\" di Mestre e per la ZTL di Milano.. Negli ultimi anni, molti parcheggi a pagamento in diverse citt\u00e0 italiane hanno iniziato ad accettare il Telepass, sia nel caso di autorimesse che di parcheggi su strada. Infine, \u00e8 anche possibile acquistare i biglietti per i traghetti Caronte &amp; Tourist tra Messina e Villa San Giovanni.\nC'\u00e8 un Telepass europeo valido oltre che in Italia per i pedaggi in Francia, Spagna e Portogallo ed anche per alcuni parcheggi.\nStoria e tecnica dell'apparecchio.\nll primo prototipo fu sviluppato dal 20 dicembre 1986 fino al 17 aprile 1987, in tempi di record da soli tre progettisti (uno hardware e due software, allora solo 24-25enni), dipendenti di Sixcom, azienda del gruppo Olivetti. La presentazione del sistema fu fatta davanti ai direttori della Societ\u00e0 Autostrade e dell'Olivetti, battendo sul tempo la Marconi, azienda inglese che, in tempi successivi, forn\u00ec la tecnologia delle antenne.\nIl prototipo originale del Telepass aveva una forma rettangolare leggermente pi\u00f9 grande e piatta, leggeva carte senza contatti AT&amp;T e avrebbe dovuto rendere possibili anche i pagamenti nelle aree di servizio. Quello attuale \u00e8 basato su una tecnologia di transponder, antenna passiva che, eccitata via radio da un'antenna attiva (boa), comunica con quest'ultima. All'avvicinarsi al casello autostradale, la prima boa accende il Telepass e lo prepara per la comunicazione con le altre due. La seconda boa riconosce l'apparato sull'automezzo, trasmettendone i dati alla rete autostradale che fa alzare la sbarra. La terza boa chiude e conferma il passaggio. Le tre boe e il sistema a terra sono collegati con la sbarra con delle telecamere digitali e la rete autostradale, e il passaggio in entrata viene inviato al sistema informatico autostradale in modo da calcolare la tariffazione e accettare lo stesso apparato al casello in uscita. Pi\u00f9 tardi i dati verranno elaborati e verr\u00e0 spedito l'estratto conto.\nDescrizione.\nCaratteristiche tecniche.\nDal punto di vista tecnico si compone di un sottosistema di terra (RSE: \"Road Side Equipment\") e di un apparato di bordo (OBU: \"On Board Unit\"), composto da un transponder da tenere sul parabrezza anteriore dell'auto nella zona dello specchietto retrovisore (tenendolo fissato a un supporto incollato sul vetro).\nEssendo un sistema DSRC a 5,8 GHz, il transponder (OBU) non ha un oscillatore locale per comunicare con il RSE, ma sfrutta la portante emessa dall'RSE stessa.\n\u00c8 un sistema RFID semi-attivo, ovvero dotato di alimentazione autonoma tramite batterie nell'unit\u00e0 di bordo o tramite il collegamento alla batteria dell'auto e acceso solo in prossimit\u00e0 del gate autostradale. In alcune varianti, pu\u00f2 anche essere dotato di display per trasmettere informazioni addizionali, anche se questo si effettua solitamente solo con servizi riservati agli autotrasportatori professionali o nel caso di Telepass ricaricabile.\nOpera secondo la normativa UNI-10607 del 1996, affiancata nel 1999 da una normativa europea (ETSI ES 200 674-1).\nFunzionamento.\nIl funzionamento pratico \u00e8 relativamente semplice: quando il veicolo dotato di Telepass transita lungo l'apposita corsia riservata al casello, un impianto ottico (CTV) riconosce il tipo di veicolo e attiva l'emissione del segnale da parte dell'apposito apparato trasmettitore.\nL'impianto di bordo risponde alla \"chiamata\" del dispositivo a terra, ritrasmettendo un codice identificativo univoco. La centralina a terra registra il passaggio del veicolo identificato e d\u00e0 ordine di sollevare la sbarra.\nIn caso di mancato dialogo tra le due parti del Telepass, una speciale fotocamera fotografa o filma la targa del veicolo, per poter risalire all'autore del transito non autorizzato o del pedaggio non riuscito. In ogni caso, un secondo impianto ottico provvede alla conferma della classificazione del tipo di veicolo e alla sua categorizzazione in una delle cinque classi tariffarie.\nTutta la transazione avviene in pochi decimi di secondo, evitando cos\u00ec di doversi fermare. L'unico vincolo \u00e8 il dover procedere abbastanza lentamente (limite \u00e8 fissato a 30 km/h) in modo da dare il tempo all'apparato di ricevere il segnale ed eseguire la transazione.\nL'eliminazione del tempo di fermata e ripartenza e del pagamento manuale velocizza notevolmente lo scorrimento e riduce la probabilit\u00e0 che si formino code e ingorghi, annullando i tempi di attesa anche rispetto a Viacard. Il pagamento del pedaggio viene addebitato automaticamente sul conto corrente dell'intestatario (che deve dichiararne i dati) del contratto e fatturato a scadenze regolari, semplificando anche la gestione amministrativa di chi usa l'auto come strumento di lavoro.\nTelepass ricaricabile.\n\u00c8 un servizio attivo dal 2006 in via sperimentale, su tutte le autostrade a pedaggio della Sicilia e in alcuni tratti autostradali della Campania.\nIl dispositivo per fruire del servizio deve essere acquistato dall'automobilista e, pertanto, non \u00e8 previsto un costo di noleggio e non deve essere necessariamente titolare di conto corrente o carta di credito.\nA differenza del Telepass tradizionale, il Telepass ricaricabile, pur funzionando con la stessa tecnologia, presenta un display attivabile con la pressione di un pulsante, che consente di controllare il credito residuo e altre informazioni connesse al suo corretto funzionamento.\nI veicoli dotati di Telepass Ricaricabile accedono all'autostrada attraverso le stesse porte riservate ai veicoli dotati del Telepass tradizionale tuttavia, a differenza di quanto avviene per questi ultimi, l'addebito dei costi non \u00e8 posticipato sul conto corrente o sulla carta di credito di appoggio, ma avviene scalando un credito prepagato, come avviene per i telefoni cellulari senza abbonamento. I tagli di ricarica previsti sono da 25, 50 e 75 \u20ac; il costo di ricarica \u00e8 gratuito se effettuato presso i Punto Blu oppure on line sul sito Telepass, invece \u00e8 di 1 \u20ac ogni 24 \u20ac di pedaggio se effettuato nella tabaccherie Sisal abilitate.\nAl momento dell'avvio della sperimentazione il Telepass ricaricabile aveva un costo di 55\u20ac IVA compresa. Nel corso dell'estate 2012 \u00e8 stato offerto in promozione a 49\u20ac comprensive di 10\u00a0\u20ac di pedaggio prepagato. Tuttavia per l'attivazione, che comporta comunque la sottoscrizione di un contratto, \u00e8 obbligatorio effettuare una ricarica di almeno 25\u20ac di credito.\nPertanto al consumatore che opta per questa soluzione \u00e8 richiesto un costo iniziale minimo di 74\u20ac.\nPertanto il costo dell'apparecchio in s\u00e9, escludendo l'acquisto \"obbligatorio\" di 35\u20ac di credito, \u00e8 di 39\u20ac somma che, con gli attuali costi di noleggio del dispositivo tradizionale, comporter\u00e0 un risparmio effettivo solo dopo 32 mesi dall'acquisto.\nI tratti autostradali nei quali \u00e8 utilizzabile (nonostante gli oltre sei anni di sperimentazione) sono rimasti i seguenti:\nIl servizio \u00e8 garantito dalla dotazione di uno speciale apparecchio con display che indica sia il costo del pedaggio, sia (tramite l'uso di un pulsante) il credito aggiornato dopo ogni passaggio sotto le barriere; quest'apparecchio, anzich\u00e9 essere consegnato in comodato d'uso dal \"Punto Blu\" come il Telepass tradizionale, va acquistato e rimane di propriet\u00e0 del cliente.\nPer ricaricare il credito (senza costi aggiuntivi) \u00e8 sufficiente andare sul sito istituzionale Telepass oppure presso i Punti Blu presenti nelle zone interessate. Nelle tabaccherie-ricevitoria del Lotto abilitate unitamente alla somma da ricaricare, dovr\u00e0 essere esibita una \"card\" identificativa col codice a barre dell'apparecchio contenuta nella confezione del dispositivo ed \u00e8 previsto un costo di 1 euro. In un prossimo futuro sar\u00e0 disponibile anche il servizio di ricarica tramite terminale Bancomat.\nLa societ\u00e0 Autostrade per l'Italia ha auspicato che, in futuro, potr\u00e0 essere utilizzato su tutta la rete autostradale italiana.\nAmbiente.\nUna ricerca dell\u2019Universit\u00e0 C\u00e0 Foscari di Venezia afferma che il pagamento automatico del pedaggio in autostrada riduce il consumo di carburante degli automezzi e le conseguenti emissioni inquinanti, poich\u00e9 si riducono i tempi per il ritiro e il pagamento del biglietto riducendo le code al casello."}
{"id": "284424", "revid": "661246", "url": "https://it.wikipedia.org/wiki?curid=284424", "title": "Electrolux", "text": "AB Electrolux \u00e8 un'azienda multinazionale svedese con sede a Stoccolma, che opera nella produzione di elettrodomestici per la casa e per un uso professionale. Fondata nel 1910, \u00e8 la terza maggiore azienda del proprio settore, in cui opera dal 1919, sia in Europa che a livello mondiale.\nStoria.\nLe origini: Elektromekaniska AB e Lux AB (1910-1918).\nLa societ\u00e0 \"Elektromekaniska AB\" fu fondata a Stoccolma il 19 gennaio 1910 dall'ingegner Sven Carlstedt (1847-1924), come ditta produttrice di motori universali per aspirapolvere, progettati dal medesimo assieme ad Eberhardt Seger. \nNel 1912, Carlstedt conobbe Axel Wenner-Gren (1881-1961), un agente di commercio, il quale gli propose di avviare una collaborazione con la AB Lux, azienda produttrice di lampade a cherosene per uso esterno fondata nel 1901, cui titolare era Carl G. Lindblom. Carlsted e Lindblom, convinti dal Wenner-Gren, avviarono un'importante collaborazione tra le loro aziende: Lux si specializz\u00f2 nella produzione di aspirapolvere su licenza della statunitense Keller Manifacturing Company di Filadelfia (produttrice degli aspirapolvere Santo), su cui furono montati i motori prodotti dalla Elektromekaniska. Wenner-Gren fu assunto da Lux come suo rappresentante per la Francia, la Germania e la Gran Bretagna, dove fu venduto il primo modello di aspirapolvere, il Lux I.\nLo scoppio della Prima guerra mondiale nel 1914, arrest\u00f2 l'esportazione del Lux I, e Wenner-Gren propose alla ditta un modello di aspirapolvere da lui creato, piccolo e portatile, che per\u00f2 non venne accolto positivamente. \nNel 1915, Wenner-Gren fond\u00f2 la Svenska Elektron AB, con cui pot\u00e9 commercializzare il suo modello di aspirapolvere con il marchio Elektron, prodotto su commissione da un'altra ditta, che registr\u00f2 un importante successo commerciale. L'anno seguente, nel 1916, Svenska Elektron acquis\u00ec la maggioranza delle quote di Elektromekaniska, di cui Wenner-Gren assunse il comando, e due anni pi\u00f9 tardi, nel 1918, acquis\u00ec importanti quote in Lux.\nDa Elektromekaniska a \"Elektrolux\" (1919-1945): la prima espansione dell'azienda.\nIl 29 agosto 1919, avvenne ufficialmente il cambio di ragione sociale della Elektromekaniska in \"AB. Elektrolux.\", di cui Wenner-Gren fu socio di maggioranza e presidente. La nuova denominazione assegnata alla ditta rappresent\u00f2 infatti la combinazione tra quella precedente e quella di Lux, di cui svolgeva la distribuzione commerciale all'estero. Furono aperte le prime filiali di vendita in Danimarca, Paesi Bassi, Svizzera e Francia, e nel 1921 la ditta lanci\u00f2 il modello il Lux V, a forma cilindrica e dotato di turbina che generava una potente aspirazione.\nI modelli di aspiravolere Elektrolux riscossero enorme successo di vendite nei paesi in cui furono commercializzati, e la ditta poco tempo dopo focalizz\u00f2 il proprio interesse verso una particolare macchina che produceva freddo attraverso l'assorbimento del calore mediante l'uso di elettricit\u00e0, gas o cherosene, inventata nel 1922 da Baltzar von Platen (1898-1984) e Carl Munters (1897-1989), studenti di ingegneria all'Istituto reale di tecnologia di Stoccolma. Nel 1925, due anni dopo aver rilevato Lux (1923), acquis\u00ec pure il controllo della AB Arctic, che per prima lo produsse e lo mise in commercio, e a seguito di ci\u00f2, Elektrolux lanci\u00f2 il suo primo frigo ad assorbimento, il modello D-Fridge I. Nel 1924-25, furono aperte altre filiali nelle Americhe e in Oceania. La nuova produzione di refrigeranti contribu\u00ec alla crescita dell'azienda svedese, che a fronte dell'incremento della domanda decise di creare nuovi stabilimenti produttivi all'estero, quello tedesco di Tempelhof, quartiere di Berlino, nel 1926, quello inglese di Luton e quello francese di Courbevoie, ambedue nel 1927. La produzione dei frigoriferi gener\u00f2 per Elektrolux una quantit\u00e0 di vendite attorno ai 60 milioni di corone svedesi, e alla fine del 1928 l'azienda fu quotata alla Borsa di Londra. Due anni pi\u00f9 tardi, il 26 maggio 1930, fece ingresso anche alla Borsa di Stoccolma.\nNel 1930, Wenner-Gren, che da quattro anni aveva assunto il ruolo di amministratore delegato, nomin\u00f2 presidente un contabile britannico, Harry G. Faulkner. Nello stesso anno, Elektrolux produsse il primo frigorifero da incasso al mondo. L'espansione internazionale di Elektrolux non fu limitata alla sola Europa, ma si rivolse anche ad altre aree geografiche: nel 1931 penetr\u00f2 negli Stati Uniti con l'apertura di uno stabilimento a Old Greenwich, nel Connecticut, destinato alla produzione dei frigoriferi, e cinque anni pi\u00f9 tardi, nel 1936, apr\u00ec uno stabilimento in Australia, destinato, oltre alla produzione dei frigoriferi, anche a quella degli aspirapolvere e delle lucidatrici per pavimenti. Nel 1936, la quantit\u00e0 di apparecchi per la refrigerazione venduti da Elektrolux raggiunse la soglia di 1 milione di pezzi, ma nello stesso anno, lo stabilimento di Lilla Essingen fu devastato da un gravissimo incendio. L'anno seguente, nel 1937, la medesima fabbrica fu interamente ricostruita con annessa un laboratorio di ricerca e sviluppo. \nWenner-Gren si dimise da capo di Electrolux nel 1939, con lo scoppio della guerra in Europa e si trasfer\u00ec alle Bahamas, e rimanendone il padrone, affid\u00f2 la carica di presidente dell'azienda ad Axel Enstr\u00f6m , e quella di amministratore delegato a Gustaf Sahlin. Durante la Seconda guerra mondiale, nonostante la perdita di alcuni impianti di produzione, Electrolux riusc\u00ec a mantenere molte delle sue normali attivit\u00e0, operando altre aperture in Australia, Venezuela e Colombia. In Svezia, acquist\u00f2 societ\u00e0 nei settori delle attrezzature per lavanderie commerciali e dei motori fuoribordo. Tuttavia, parte delle sue attivit\u00e0 produttive furono concentrate nello sforzo bellico, compresa la produzione di munizioni e di purificatori d'aria per l'esercito svedese.\nDa Elektrolux a \"Electrolux\": la cessione a Wallenberg e la seconda espansione (1946-1989).\nDopo la guerra Elektrolux riprese le sue normali attivit\u00e0, e il periodo, tuttavia, non fu privo di battute d'arresto. Molte filiali che erano state aperte nei paesi dell'Europa orientale prima della guerra, chiusero subito dopo l'occupazione sovietica. Inoltre, nonostante un contratto del governo britannico per la fornitura di 50.000 frigoriferi ad assorbimento da incasso per case temporanee prefabbricate, l'azienda inizi\u00f2 ad affrontare problemi nel mercato dei frigoriferi. La tecnologia di refrigerazione ad assorbimento diveniva obsoleta, e si affermava quella di compressione, che l'azienda adott\u00f2 per i suoi frigoriferi. \nL'azienda svedese avvi\u00f2 la propria diversificazione produttiva, e nel 1951 present\u00f2 la sua prima lavatrice, modello W20. Nel 1956, Elektrolux, che realizz\u00f2 un fatturato che raggiunse i 500 milioni di corone, fu ceduta alla famiglia Wallenberg, proprietaria di un importante gruppo finanziario, con cui da tempo aveva avviato una collaborazione che spesso giov\u00f2 a Eleckrolux, aiutandola, ad esempio, a organizzare finanziamenti all'estero e ad isolare il gruppo da eventuali offerte pubbliche di acquisto ostili. Il 19 luglio 1957, fu deciso il cambio della grafia del nome dell'azienda, che divenne \"AB Electrolux\". Nel 1959, fu presentata la prima lavastoviglie, modello D1. \nNel 1962, nel tentativo di risolvere i suoi problemi con i frigoriferi, Electrolux acquist\u00f2 la ditta svedese ElektroHelios. Questa azienda, deteneva una quota importante del mercato scandinavo nei frigoriferi e congelatori a compressore, oltre che nella produzione di stufe. Nell'anno successivo all'acquisizione, il 1963, Electrolux lanci\u00f2 una vasta gamma di attrezzature per la conservazione degli alimenti, mettendola in una posizione di forza per beneficiare delle richieste generate dalla fiorente industria dei surgelati. L'innovazione tecnologica fu necessaria anche per quel che riguarda gli apparecchi per la cottura, e nel 1969 fu lanciato il primo forno con autopulente pirolitico. \nNel 1967, i Wallenberg affidarono la guida dell'azienda ad Hans Werth\u00e9n (1919-2000), manager proveniente dall'Ericsson, con il quale Electrolux avvi\u00f2 una seconda politica di espansione attraverso l'acquisizione di altre aziende straniere concorrenti, assumendo progressivamente le dimensioni e le caratteristiche di una multinazionale. Nel 1968, il 39% delle quote della sua consociata statunitense Electrolux Corp., USA, fu ceduto alla Consolidated Foods Corporation di Chicago, e successivamente passarono sotto il controllo di Electrolux le seguenti aziende, che operavano anche in settori diversi da quello degli elettrodomestici: la britannica Flymo (produttrice di tosaerba, 1968), la norvegese Elektra (produttore di stufe), la danese Atlas (1969), la lussemburghese Kreft, la tedesca Siegas (1972), la svedese Facit (prodotti per ufficio, 1973), la statunitense Eureka (produttrice di aspirapolvere, 1974), la svedese Husqvarna (refreigerazione commerciale, 1978), la svedese Gr\u00e4nges (prodotti in alluminio, 1980), l'italiana Zanussi (1984), la statunitense White Consolidated Industries con i marchi Frigidaire e Philco (1986), e la britannica Thorn EMI (divisioni elettrodomestici e attrezzature per la ristorazione, 1987). Di queste numerose acquisizioni, la pi\u00f9 importante fu certamente quella della Zanussi, primo produttore italiano di elettrodomestici, che ad Electrolux fece guadagnare la posizione di primo Gruppo europeo attivo nel settore.\nLa terza espansione e la ristrutturazione del Gruppo (1990-presente).\nDurante la lunga gestione di Werth\u00e9n, Electrolux era cresciuta enormemente grazie alle acquisizioni di altre aziende, ma il risultato che venne fuori, fu quello di avere una serie ingombrante di marchi, ciascuno dei quali necessitava del supporto di operazioni di produzione e marketing separate. Electrolux \u00e8 stata ulteriormente danneggiata all'inizio degli anni novanta da una recessione economica nelle sue attivit\u00e0 centrali europee e nordamericane e dalla maturazione dei settori degli elettrodomestici in quegli stessi mercati, che ha intensificato la concorrenza. Nel periodo 1990-94, significativi furono i cali del fatturato e degli utili, rispetto al decennio precedente.\nWerth\u00e9n si dimise dalla carica di presidente all'inizio del 1991, Scharp divenne amministratore delegato, e Leif Johansson fu nominato presidente dell'azienda, assumendo lui stesso la carica di amministratore delegato nel 1994. Il nuovo management prosegu\u00ec la politica di espansione internazionale adottata nei decenni precedenti, attraverso numerosi accordi commerciali con altre aziende, o acquisendone pure il controllo, e questa nuova fase si realizz\u00f2 prevalentemente fuori dall'Europa occidentale. Nella seconda met\u00e0 degli anni novanta, Electrolux acquis\u00ec il controllo dell'ungherese Lehel (1991), della tedesca AEG (1994) e della brasiliana Refrigera\u00e7ao Paran\u00e1 S.A. (1996), e al contempo apr\u00ec stabilimenti in Cina e India, ed avvi\u00f2 alcune joint-venture, come quella con la polacca Myszkow FNE Swiatowit. \nNel 1999, ha collaborato con Ericsson per sviluppare e commercializzare prodotti per la \"casa in rete\": gestiti nell'ambito della \"joint-venture\" e2Home, questi prodotti sarebbero stati collegati via web a una variet\u00e0 di fornitori di informazioni e servizi. Un'altra linea di prodotti, la Live-In Kitchen, collegava gli elettrodomestici ai telefoni cellulari, con i quali era possibile preriscaldare il forno. Nell'ambito della sua innovazione tecnologica, Electrolux svilupp\u00f2 anche l'aspirapolvere Trilobite, un prodotto robotico che utilizzava sensori per aspirare una stanza, e uno Smart Fridge, un frigorifero top di gamma completo di schermo del computer integrato e accesso ad Internet. \nNel 2000, sia fatturato che uile netto erano aumentati costantemente negli ultimi tre anni, passando rispettivamente da 113 miliardi di corone a 124,4 miliardi, e da 352 milioni di corone registrati nel 1997, ai 4,4 miliardi. Durante quell'anno, la societ\u00e0 riacquist\u00f2 i suoi diritti sul marchio Electrolux in Nord America, che aveva ceduto nel 1968 alla Consolidated Foods Corporation. L'acquisto faceva parte del piano per allineare i nomi dei marchi, soprattutto in Nord America, dove per\u00f2 gli affari del Gruppo svedese erano in forte contrazione. L'anno seguente, nel 2001, rilev\u00f2 la divisione elettrodomestici dell'australiana Email Ltd, e dell'italiana MEP Marazzini, produttrice di attrezzature per il giardinaggio. \nNel biennio 2001-02, Il Gruppo Electrolux ha attuato due programmi di ristrutturazione, con disinvestimenti di attivit\u00e0 \"no-core\", misure di miglioramento della produttivit\u00e0, riduzione dei costi, consolidamento della produzione, razionalizzazione delle vendite e del marketing, svalutazioni di cespiti e tagli di personale. Negli anni successivi sono stati dismessi numerosi stabilimenti produttivi, in particolare in Europa occidentale e Nord America, le cui attivit\u00e0 sono state delocalizzate in Europa orientale, Estremo Oriente e Messico.\nNel 2011, Electrolux rafforza ulteriormente la sua presenza a livello mondiale, con l'acquisizione del 52% delle azioni di Olympic Group, azienda egiziana produttrice di elettrodomestici, che domina il mercato del settore in Medio Oriente, ed il 64% delle azioni della Sigdo Koppers, che controlla la Compa\u00f1ia Tecno Industrial S.A (CTI), azienda cilena produttrice di elettrodomestici, tra le maggiori dell'America Latina.\nNel 2019, il consiglio di amministrazione di Electrolux delibera lo scorporo della sussidiaria AB Electrolux Professional, che si occupa del ramo d'azienda dedicato agli elettrodomestici per uso professionale, che diventa cos\u00ec un'azienda a s\u00e9 stante, nonch\u00e9 il suo ingresso alla Borsa di Stoccolma. Nello stesso anno, il Gruppo ottiene due riconoscimenti nell'ambito della sostenibilit\u00e0 ambientale: l'inserimento nella 2019 Global 100 Most Sustainable Corporations, e la premiazione con il Gold Class Award.\nInformazioni e dati.\nAB Electrolux \u00e8 una multinazionale svedese con sede legale a Stoccolma, specializzata nella produzione e vendita di elettrodomestici, terza a livello sia europeo che mondiale. La sua gamma di prodotti, commercializzati in 120 paesi, \u00e8 articolata in otto categorie: cottura (forni, microonde, piani cottura, cucine, cappe per cucina, confezionatrici, abbattitori), freddo (frigoriferi e congelatori), lavaggio (lavatrici, asciugatrici, ferri da stiro), lavastoviglie, piccoli elettrodomestici (frullatori, bollitori, macchine da caff\u00e8, friggitrici, tostapane), pulizia (aspirapolvere e scope elettriche), trattamento aria (condizionatori, deumidificatori e purificatori d'aria), ed accessori.\nNel 2020, il Gruppo ha realizzato un fatturato di 115,9 miliardi di corone svedesi, pari a 11,3 miliardi di euro ed a 13,4 miliardi di dollari, ed un utile netto di 5,7 miliardi di corone svedesi, pari a 560 milioni di euro ed a 660 milioni di dollari. Il numero complessivo di dipendenti nel medesimo anno \u00e8 stato di 47.543 unit\u00e0, di cui 9.844 in Europa occidentale. A livello di nazioni, ai primi cinque posti figurano Brasile (6.999), Stati Uniti (6.610), Polonia (5.461), Messico (4.829) e Italia (4.611). Electrolux realizza il 40% delle vendite in Europa, seguita dal Nord America con il 33%. Possiede 35 stabilimenti per l'assemblaggio degli elettrodomestici e 5 stabilimenti per la produzione di componenti e accessori, sparsi nei cinque continenti. Produce e vende nel mondo 60 milioni di pezzi l'anno. \nElectrolux opera a livello globale con i marchi AEG, Electrolux, Frigidaire, Kelvinator e White-Westinghouse, a cui si aggiungono altri marchi regionali. Nel 2016, possedeva una quota di mercato in Europa e Russia dell11%, terza dopo la tedesca BSH Hausger\u00e4te e la statunitense Whirlpool Corporation."}
{"id": "284425", "revid": "451735", "url": "https://it.wikipedia.org/wiki?curid=284425", "title": "Dan Gay", "text": "\u00c8 alto 207 cm e pesa 109 kg. In campo ricopriva il ruolo di centro.\nCarriera.\nClub.\nLa sua carriera inizia con la University of Southwestern Louisiana; nel 1983, dopo essere stato selezionato dai Washington Bullets al quarto giro del Draft NBA (80\u00aa scelta assoluta), sbarca nei Paesi Bassi per restarvi un solo anno. Nel 1984, l'agente Dario Santrolli lo segnala ad Attilio Pasquetti, team manager della Sebastiani, facendolo cos\u00ec arrivare in Italia insieme a Joe Bryant, giocando per la Rieti per una sola stagione; dopo questa stagione milita nelle squadre di Cant\u00f9 negli anni 1985-1988, Treviso dal 1988 al 1991, Pistoia dal 1991 al 1993 e Fortitudo Bologna dal 1993 al 2000.\nDopo ben 13 anni, \u00e8 tornato a Cant\u00f9 all'inizio della stagione 2000-01 fino alla regular season 2005-06.\nNella sua cos\u00ec longeva carriera cestistica, Dan Gay ha conquistato uno Scudetto, una Coppa Italia e due Supercoppe italiane.\nSposato con Carla Eva, dall'ottobre 2006 ricopre la carica di ambasciatore del settore giovanile della Fortitudo Bologna, dove gioca suo figlio Louis nato nel 1992. Dopo un breve periodo di inattivit\u00e0 \u00e8 rientrato sul parquet vestendo nuovamente la maglia della squadra fortitudina.\nDopo la cessione della Fortitudo da Michele Martinelli a Gilberto Sacrati, il 27 marzo 2007 \u00e8 stato nominato allenatore della formazione fortitudina.\nDal 4 luglio 2007 \u00e8 il nuovo Team Manager della Scavolini Pesaro, firmando un contratto biennale.\nNel novembre 2008 torna a giocare con il Loreto Pesaro nella serie D marchigiana. Nel 2009 viene nominato Team Manager della Nazionale Italiana.\nAd ottobre 2009 viene tesserato dalla societ\u00e0 Libertas Ghepard, militante nella serie D emiliano-romagnola, con la quale il 5 giugno dell'anno seguente ottiene la vittoria del campionato e la promozione in serie C2 regionale. Fino al 2012 continua a vestire la maglia della Libertas Ghepard in serie minori e infine nel Bologna Basket in promozione.\nNazionale.\nAcquisisce la cittadinanza italiana per matrimonio e dopo parecchio tempo riesce a diventare convocabile per la Nazionale Italiana, con cui esordisce a 35 anni nel 1996 e disputa l'Eurobasket 1997, dove gli azzurri perdono la finale."}
{"id": "284429", "revid": "729019", "url": "https://it.wikipedia.org/wiki?curid=284429", "title": "Coppa del Mondo di sci alpino 1978", "text": "La Coppa del Mondo di sci alpino 1978 fu la dodicesima edizione della manifestazione organizzata dalla Federazione Internazionale Sci; ebbe inizio il 7 dicembre 1977 a Val-d'Is\u00e8re, in Francia, e si concluse il 18 marzo 1978 ad Arosa, in Svizzera. Nel corso della stagione si tennero a Garmisch-Partenkirchen i Campionati mondiali di sci alpino 1978, non validi ai fini della Coppa del Mondo, il cui calendario contempl\u00f2 dunque un'interruzione durante il mese di febbraio.\nIn campo maschile furono disputate 22 gare (8 discese libere, 7 slalom giganti, 7 slalom speciali, nessuna combinata), in 15 diverse localit\u00e0. Lo svedese Ingemar Stenmark si aggiudic\u00f2 sia la coppa di cristallo, il trofeo assegnato al vincitore della classifica generale, sia quelle di slalom gigante e e di slalom speciale; l'austriaco Franz Klammer vinse la Coppa di discesa libera. Stenmark era il detentore uscente della Coppa generale.\nIn campo femminile furono disputate 22 gare (7 discese libere, 8 slalom giganti, 7 slalom speciali, nessuna combinata), in 15 diverse localit\u00e0. La liechtensteinese Hanni Wenzel si aggiudic\u00f2 sia la coppa di cristallo, sia quella di slalom speciale; l'austriaca Annemarie Moser-Pr\u00f6ll vinse la Coppa di discesa libera, la svizzera Lise-Marie Morerod quella di slalom gigante. La Morerod era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina"}
{"id": "284432", "revid": "2153076", "url": "https://it.wikipedia.org/wiki?curid=284432", "title": "Getz/Gilberto", "text": "Getz/Gilberto \u00e8 un album di Stan Getz e Jo\u00e3o Gilberto, pubblicato nel marzo del 1964 dalla Verve (LP Verve V6-8545).\nIl disco.\nLa storia.\nDopo l'affermazione straordinaria dell'album \"Jazz Samba\", del 1962, e del singolo \"Desafinado\", il sassofonista Stan Getz decise di proseguire, sotto l'egida della Verve Records e del produttore Creed Taylor, la realizzazione di nuovi dischi nel genere da lui lanciato, affiancandosi ai migliori musicisti brasiliani.\nLa moda della bossa nova era ormai lanciata; il nuovo genere aveva visto sancito il suo successo nel concerto del 21 novembre 1962 alla Carnegie Hall, al quale avevano partecipato alcuni degli artisti brasiliani emergenti: tra di loro Luiz Bonf\u00e1 e Jo\u00e3o Gilberto. Il primo, chitarrista e autore brasiliano, era noto soprattutto per \"Manh\u00e3 de Carnaval\", dalla colonna sonora del film \"Orfeu Negro\". Il secondo, cantante e geniale chitarrista, era il pi\u00f9 popolare esponente del genere che aveva contribuito ad inventare e a imporre nel suo paese; era stato anche l'indiretto ispiratore di \"Jazz Samba\".\nDopo un tentativo di suonare il nuovo samba con una grande orchestra, in \"Big Band Bossa Nova\" nell'agosto del 1962, Getz e Taylor decisero che era ora di portare negli Stati Uniti questi musicisti, anche per anticipare le offerte che provenivano da altri noti jazzisti statunitensi.\nCreed Taylor, con grande intuito, aveva gi\u00e0 fatto arrivare Ant\u00f4nio Carlos Jobim dal Brasile.\nNel febbraio del 1963, Taylor riun\u00ec in sala d'incisione un gruppo formato da Bonf\u00e1, Jobim, Getz, il suo gruppo abituale e alcuni musicisti brasiliani. Ne scatur\u00ec l'album \"Jazz Samba Encore!\", virtuale seguito del primo fortunato \"Jazz Samba\". Il risultato fu un disco abbastanza discontinuo: Bonf\u00e1, grande musicista, non era certamente avvezzo alla \"batida\" della bossa nova come veniva praticata dai nuovi innovatori e la collaborazione con Jobim non fu delle migliori (ai due era stata affidata la conduzione artistica e gli arrangiamenti). Paradossalmente, la bossa nova, in quel disco, ce la misero i musicisti nordamericani pi\u00f9 che i brasiliani. Si tratt\u00f2, in effetti, di un primo esperimento. Il bello doveva ancora venire.\nNel marzo dello stesso anno si riun\u00ec, sempre a New York, un gruppo decisamente pi\u00f9 affiatato e meglio assortito. Jobim ebbe maggior voce in capitolo e Getz si trovava ormai perfettamente a suo agio con il ritmo e la melodia della bossa nova. Ma soprattutto, il protagonista del nuovo disco doveva essere Jo\u00e3o Gilberto con la sua voce nasale e la sua magica chitarra.\nIn due storiche sessioni, registrate da Phil Ramone, agli A&amp;R Studios di New York, il 18 e il 19 marzo, il gruppo, composto anche da una sezione ritmica brasiliana in cui spiccava il batterista Milton Banana, registr\u00f2 una decina di pezzi che sono entrati nella storia sia del jazz che della musica brasiliana.\nDir\u00e0 Creed Taylor: \"Avevo rapporti con i musicisti brasiliani in virt\u00f9 dell'album Jazz Samba: amavo quel disco, ma naturalmente non c'erano brasiliani. Ma quando i veri ragazzi entrarono in studio, Jo\u00e3o e Jobim, quello fu magico. (...) Wow! Questo \u00e8 qualcosa di veramente nuovo.\"\nJo\u00e3o Gilberto cant\u00f2 tutte le canzoni a suo modo in portoghese. Con grande fiuto Creed Taylor fece cantare due pezzi, in inglese, alla moglie del chitarrista, Astrud.\nAstrud Gilberto non aveva nessuna esperienza, non aveva mai cantato professionalmente. Era venuta negli Stati Uniti per accompagnare il marito e per fargli da interprete. Su insistenza di Taylor e Getz registr\u00f2 \"The Girl From Ipanema\" e \"Corcovado\".\nPare che Jo\u00e3o e Jobim non fossero d'accordo. In ogni caso fu proprio Jo\u00e3o ad annunciare alla moglie la decisione di farla partecipare alla registrazione. Parte del merito pare da attribuirsi alla moglie di Getz, Monica, che sugger\u00ec al marito di far cantare \"The Girl From Ipanema\", in inglese, alla giovane e affascinante Astrud intuendo il potenziale successo che, in effetti, la canzone avrebbe avuto.\nL'album e il singolo \"The Girl From Ipanema/Corcovado\", attribuito a Stan Getz e Astrud Gilberto, uscirono nei primi mesi del 1964, portando la bossa nova ai suoi massimi livelli di popolarit\u00e0.\nAstrud Gilberto rimase alla corte di Stan Getz per qualche tempo e a quella di Creed Taylor e della Verve Records fino al 1969 ottenendo buoni successi e rimanendo per sempre nell'immaginario come la vera \"ragazza di Ipanema\".\nLa popolarit\u00e0 della bossa nova negli Stati Uniti continu\u00f2 per qualche tempo e i protagonisti di questo celebre album ebbero la loro consacrazione in un famoso concerto \"sold out\" alla Carnegie Hall di New York, il 9 ottobre 1964, ripreso nel disco Getz/Gilberto #2.\nLa musica.\n\"Getz/Gilberto\" contiene alcune delle composizioni di Ant\u00f4nio Carlos Jobim che sono diventate degli \"standard\" nella musica leggera e nel jazz.\nJo\u00e3o Gilberto si era gi\u00e0 dimostrato il miglior interprete di queste canzoni nel suo paese. In questo disco \u00e8 il protagonista assoluto: la sua voce nasale, priva di vibrato, e la sua chitarra, decisa, martellante, incalzante, sono un sunto e il vertice massimo di quel genere nato pochi anni prima in Brasile.\nIl sassofono di Stan Getz, paradossalmente, si alterna alla voce di Jo\u00e3o proprio con l'uso del vibrato (di fatto letteralmente abolito dallo spirito minimalista della prima bossa nova), ma sempre con frasi delicatissime. \"Quando Stan suona, suona!\", dir\u00e0 Creed Taylor: in effetti Getz pare entrare subito in sintonia con i musicisti brasiliani. I suoi assoli sottolineano in maniera perfetta, impreziosendole con un linguaggio tipicamente \"cool\", le melodie di Ant\u00f4nio Carlos Jobim.\nIl compositore brasiliano, con il suo pianoforte, accompagna l'incalzare deciso e le atmosfere sommesse di Gilberto con frasi discrete, ma preziose.\nLa sezione ritmica \u00e8 brasiliana e rappresenta un salto di qualit\u00e0 decisivo rispetto ai precedenti album \"brasiliani\" di Stan Getz.\nSostengono il tempo in modo perfetto, incessante e instancabile, dando la possibilit\u00e0 a Jo\u00e3o Gilberto di adeguare la sua voce e la sua chitarra alle sottolineature di ogni frase (ad esempio in \"Desafinado\" e in \"S\u00f3 Dan\u00e7o Samba \"). I rallentamenti e le accelerazioni del cantante avrebbero messo in crisi qualunque sezione ritmica, ma non Milton Banana e Sebasti\u00e3o Neto (entrambi accompagnatori di fiducia di Jobim).\nLa voce di Astrud Gilberto diventer\u00e0 il marchio di fabbrica della bossa nova negli Stati Uniti e di questo disco, ma appare un po' fuori luogo se ascoltata nel contesto. Non perfettamente intonata, monocorde, ma affascinante e, a tratti, sensuale, appare dar ragione alle obiezioni di Ant\u00f4nio Carlos Jobim che non voleva Astrud nel disco; conferma, invece, l'intuizione di Stan Getz e di Creed Taylor visto il successo di \"The Girl From Ipanema\" che diventer\u00e0 simbolo, nell'immaginario collettivo, del sole, delle spiagge dorate, della proverbiale bellezza delle donne brasiliane.\nIl successo.\n\"Getz/Gilberto\" \u00e8 ritenuto, da alcune fonti, il pi\u00f9 venduto album jazz della storia; contende il primato a \"Jazz Samba\" del 1962.\nL'album rimase 96 settimane nella classifica di Billboard e raggiunse la posizione n\u00ba2 preceduto solo dai Beatles. Il singolo \"The Girl From Ipanema\" arriv\u00f2 al 5\u00ba posto della classifica a met\u00e0 del 1964.\n\"Getz/Gilberto\" ha vinto vari Grammy Award nel 1965 (premi per le produzioni del 1964):\nNel 1999 \u00e8 stato inserito nella \"Grammy Hall of Fame\".\n\"The Girl From Ipanema\" ha vinto, anch'esso, il Grammy Award nel 1965 (premi per le produzioni del 1964) come \"Record of the Year\" (Astrud Gilberto, Stan Getz)\nInoltre, sempre ai Grammy Award del 1965, Astrud e Ant\u00f4nio Carlos Jobim sono stati nominati come \"Best New Artist\" (ma hanno perso contro i Beatles), Jo\u00e3o come \"Best Male Vocalist\" (ma ha perso contro Louis Armstrong con \"Hello Dolly!\"), il paroliere Gene Lees (giornalista di \"Down Beat\" e autore del testo inglese di \"Corcovado\") come \"Best Album Notes\". La concorrenza era agguerrita: oltre ai Beatles (appena sbarcati negli Stati Uniti) e a Armstrong, si contesero i premi Barbra Streisand con \"People\", Henry Mancini, Leonard Bernstein e persino Bill Cosby. Che la bossa nova fosse di moda lo dimostra un premio al chitarrista brasiliano Laurindo Almeida.\nNel 2003 la rivista Rolling Stone l'ha inserito al 454\u00ba posto della sua lista dei 500 migliori album.\nTracce.\n(*) Non presente nel LP originale (Verve V6-8545); versione presente sul 45 giri originale (Verve VK 10322) attribuito a Stan Getz e Astrud Gilberto.\nFormazione.\n(*) In tutte le riedizioni del disco viene citato Tommy Williams al contrabbasso. In realt\u00e0 si tratta probabilmente di un errore in quanto varie fonti (compreso l'LP originale e alcune foto di produzione) indicano Sebasti\u00e3o Neto.\nCollegamenti esterni.\n Dal sito Verve Music Group"}
{"id": "284433", "revid": "76963", "url": "https://it.wikipedia.org/wiki?curid=284433", "title": "Enrique Granados", "text": "Dedito alla musica impressionista, \u00e8 comunemente considerato un esponente del nazionalismo musicale e la sua musica \u00e8 caratterizzata da uno stile unicamente spagnolo. Fu inoltre un bravo pittore sullo stile di Francisco Goya. \nBiografia.\nPantale\u00f3n Enrique Joaqu\u00edn Granados Campi\u00f1a nacque a Lleida in Catalogna, Spagna. Da giovane studi\u00f2 pianoforte a Barcellona, e tra i suoi insegnanti vi furono Francisco Jurnet e Joan Baptista Pujol. Nel 1887 si rec\u00f2 a Parigi per studiare con il pianista Charles de Beriot, e ritorn\u00f2 in patria due anni dopo. A Parigi pot\u00e9 approfondire l'amicizia con Alb\u00e9niz, e conoscere personalmente molti compositori tra cui Faur\u00e9, Debussy, Ravel, Dukas, d'Indy e Saint-Sa\u00ebns. I suoi primi successi arrivarono nel 1898 con l'opera \"Maria del Carmen\" suonata a Madrid, che attir\u00f2 l'attenzione del re Alfonso XIII. \nNel 1911 Granados complet\u00f2 la sua suite per pianoforte, denominata \"Goyescas\", che divenne la sua opera pi\u00f9 celebre. Tale suite \u00e8 una raccolta di sei pezzi basati su pitture di Goya. Il successo dell'opera lo incoraggi\u00f2 ad espanderla: nel 1914 scrisse un'opera basata su tale materiale, ma lo scoppio della Prima guerra mondiale lo obblig\u00f2 ad annullare la prima europea. Fu invece suonata a New York il 26 gennaio 1916, e fu un enorme successo per il compositore. Subito dopo fu invitato a suonare un concerto per il presidente Thomas Woodrow Wilson.\nSfortunatamente, il ritardo dovuto all'accettazione dell'invito gli imped\u00ec di prendere la nave per tornare in Spagna, quindi fece rotta per Liverpool, dove si imbarc\u00f2 sul \"Sussex\" verso Dieppe (Francia). Nel canale della Manica, il \"Sussex\" fu silurato da un sottomarino tedesco e Granados, in un tentativo di salvare la moglie Amparo, che vide in acqua poco distante dalla sua scialuppa, affog\u00f2.\nMusica e influenze.\nGranados scrisse musica per pianoforte, musica da camera (un quintetto per pianoforte, musica per violino e pianoforte), canzoni, zarzuelas, ed un poema sinfonico basato sulla Divina Commedia di Dante. Molti suoi componimenti per pianoforte furono trascritti per chitarra e sono tra le pi\u00f9 belle musiche nel repertorio di questo strumento: tra le pi\u00f9 apprezzate si trovano \"Dedicatoria\", la \"Danza Espa\u0148ola No. 5\" e la tonadilla \"La Maja de Goya\".\nGranados ebbe influenza su almeno due compositori spagnoli famosi: Manuel de Falla e Pau Casals."}
{"id": "284434", "revid": "1341878", "url": "https://it.wikipedia.org/wiki?curid=284434", "title": "Manuel \u00c1lvarez Bravo", "text": "Proveniva da una famiglia di artisti, e da giovane incontr\u00f2 alcuni artisti famosi, come Tina Modotti e Diego Rivera, che incoraggiarono il suo lavoro.\nStudi\u00f2 pittura e musica all'Academia Nacional de Bellas Aries nel 1918, ma non si accost\u00f2 alla fotografia fino alla met\u00e0 degli anni '20.\nNonostante non fece mai parte formalmente del movimento surrealista, il suo lavoro evidenzia molte caratteristiche del surrealismo, e fu presentato a molti dei suoi fondatori.\nIl suo lavoro spesso esprime sogno o fantasia, ed ha frequentemente fotografato oggetti inanimati in modo da conferirgli caratteristiche umane.\nIl suo lavoro mostra alcune somiglianze con il lavoro di Clarence John Laughlin, un fotografo americano attivo a New Orleans negli stessi anni. Entrambi amavano la letteratura, e facevano riferimenti alla mitologia dei loro tempi sia visivamente che nel titolo dei propri lavori. Entrambi usavano fotocamere di vecchia concezione che erano pi\u00f9 lente della Leica che stava cominciando ad essere popolare tra gli altri fotografi artistici del periodo. Entrambi conobbero Edward Weston, cos\u00ec \u00e8 possibile ipotizzare che egli sia stato il tramite di un'influenza reciproca.\nIl lavoro di \u00c1lvarez Bravo era spesso politicizzato, con riferimenti sia diretti che indiretti alla rivoluzione messicana. Una delle sue foto pi\u00f9 famose, \"Obrero en huelga, asesinado\" (Lavoratore in sciopero, assassinato) raffigura un corpo insanguinato, steso a faccia in su sotto al sole. Si associ\u00f2 a molti artisti e scrittori rivoluzionari, ma non lascio che la politica sopraffacesse gli aspetti personali del proprio lavoro; continu\u00f2 a creare belle, sognanti fotografie della vita in Messico fino alla sua morte nel 2002.\n\u00c8 considerato una delle figure che hanno pi\u00f9 profondamente influenzato la fotografia messicana e latino-americana, e i suoi lavori sono largamente pubblicati in tutto il mondo."}
{"id": "284442", "revid": "22475", "url": "https://it.wikipedia.org/wiki?curid=284442", "title": "Multiblog", "text": ""}
{"id": "284443", "revid": "729019", "url": "https://it.wikipedia.org/wiki?curid=284443", "title": "California Highway Patrol", "text": "La California Highway Patrol (CHP) \u00e8 un'agenzia statale di Pubblica Sicurezza. \u00c8 la polizia dello stato della California.\nIl distintivo, che gli agenti portano sul petto a sinistra e tutti i veicoli sulla fiancata, raffigura il sigillo dello stato della California al centro di una stella a sette punte, ognuna delle quali ha un preciso significato morale (dalla punta in alto a sinistra in senso orario): \"Carattere, Integrit\u00e0, Conoscenza, Giudizio, Onore, Lealt\u00e0, Cortesia\".\nGli agenti della CHP, soprannominati \"chippie\", vestono uniformi color cachi o blu scuro, a seconda dei ruoli.\nStoria.\nCreata il 14 agosto 1929 con funzione esclusiva di polizia stradale, ha assunto responsabilit\u00e0 sempre pi\u00f9 consistenti negli anni, sino ad assorbire, nel 1995, la \"California State Police\", ed assumere la responsabilit\u00e0 della sicurezza di tutto il personale governativo e degli edifici statali, diventando cos\u00ec il pi\u00f9 grande corpo di polizia di stato degli Stati Uniti d'America.\nDopo gli attacchi terroristici dell'11 settembre 2001, la California Highway Patrol \u00e8 divenuta responsabile della sicurezza di tutti gli obiettivi sensibili. La California Highway Patrol include anche un'unit\u00e0 speciale SWAT pronta ad intervenire in caso di attacco 24 ore su 24.\nMotto.\nIl motto del corpo recita: \"Safety, Service and Security\" (\"Sicurezza e Servizio\").\nNumero di telefono.\nL'agenzia risponde all'unico numero di emergenza uguale per tutti gli Stati Uniti (911).\nCinema e televisione.\nL'agenzia governativa \u00e8 stata resa famosa in tutto il mondo dal telefilm \"CHiPs\", andato in onda negli Stati Uniti tra il 1977 e il 1983 e riproposto pi\u00f9 volte in Italia sino ai giorni nostri."}
{"id": "284444", "revid": "1543377", "url": "https://it.wikipedia.org/wiki?curid=284444", "title": "Nikon FE2", "text": "La Nikon FE2 \u00e8 una fotocamera SLR per pellicola 35\u00a0mm. Prodotta dal 1983 al 2001, \u00e8 una versione aggiornata della Nikon FE e segue di un anno la \"sorella meccanica\" FM2.\nCoetanea della Nikon FA, la FE2 supporta i nuovi obiettivi AIs, anche se non usufruisce delle loro potenzialit\u00e0. Grazie all'innovativo otturatore a scorrimento verticale in fibra di carbonio e titanio, condiviso con la FM2, raggiunge il tempo di esposizione di 1/4000 di secondo e adotta un tempo di sincronia flash da 1/250 di secondo; in entrambi i casi si tratta dei tempi pi\u00f9 rapidi su macchine di piccolo formato dell'epoca.\nL'utilizzo del titanio riduce la massa spostata del 60% e l'originale trama a nido d'ape impressa a rilievo sulle tendine ne garantisce la rigidit\u00e0. Possiede esclusivamente tempi elettromeccanici ad eccezione del \"tempo di sicurezza\" a 1/250, unico a mantenere le proprie funzionalit\u00e0 anche in assenza di batterie.\nI tempi possono essere selezionati manualmente oppure con priorit\u00e0 di diaframmi selezionando sulla ghiera l'opzione A. In questa modalit\u00e0 \u00e8 possibile una compensazione di \u00b12 EV e l'esposimetro valuta il miglior tempo di esposizione utilizzando il sistema con media a prevalenza centrale della scena inquadrata. Solo in modalit\u00e0 auto \u00e8 possibile utilizzare la funzione \"stepless\" dell'otturatore che pu\u00f2 lavorare con tempi intermedi (es. 1/270). Le indicazioni dell'esposimetro sono visibili nel mirino a mezzo di un ago galvanometrico.\nIl flash (se \"dedicato\") lavora in modalit\u00e0 TTL con la possibilit\u00e0 della compensazione. La FE2 prevede anche l'intercambiabilit\u00e0 del dorsetto e dei vetrini di messa a fuoco."}
{"id": "284445", "revid": "599013", "url": "https://it.wikipedia.org/wiki?curid=284445", "title": "Passivazione", "text": "La passivazione \u00e8 un fenomeno di natura elettrochimica che pu\u00f2 rallentare o impedire completamente la reazione di corrosione dei materiali metallici che altrimenti questi ultimi subirebbero. Il fenomeno consiste sostanzialmente nella formazione di un sottile film (costituito da prodotti della corrosione, sostanze presenti nell'ambiente aggressivo o ossigeno adsorbito sulla superficie del metallo) che aderisce perfettamente alla parte della superficie del pezzo a contatto con l'ambiente aggressivo (ad esempio acqua o aria). Perch\u00e9 il fenomeno della passivazione possa avvenire, il film deve ostacolare la diffusione dell'agente ossidante (generalmente ossigeno), per cui deve essere \"compatto\", ovvero denso e poco poroso.\nStoria.\nIl fenomeno della passivazione era noto gi\u00e0 nei primi anni del 1750, durante i quali lo studioso Michail Vasil'evi\u010d Lomonosov indag\u00f2 l'effetto del ferro immerso in una soluzione di acido nitrico concentrato con scarsi risultati.\nNel 1836 Christian Friedrich Sch\u00f6nbein introdusse il termine \"passivo\" per riferirsi al ferro venuto a contatto con acido nitrico concentrato.\nSi deve a Friedrich Flade l'introduzione nel 1911 del concetto di \"potenziale di Flade\", che egli utilizz\u00f2 nell'ambito dei suoi studi sulla passivazione del ferro immerso in acido solforico.\nFormazione del film passivante.\nIl processo della passivazione spesso porta alla condizione di passivit\u00e0 del materiale metallico, per cui il fenomeno della corrosione \u00e8 completamente bloccato e si ha l'annullamento della velocit\u00e0 di accrescimento del film passivante, che rimane \"sottile\".\nNelle condizioni di passivit\u00e0, sebbene la velocit\u00e0 di corrosione sia nulla, non \u00e8 nullo il potenziale elettrico, a causa di inevitabili sovratensioni di cristallizzazione, dovute al fatto che il film passivante si dissolve e si rigenera continuamente.\nPu\u00f2 capitare comunque che il film passivante che si \u00e8 formato durante la passivazione non sia abbastanza compatto, per cui la velocit\u00e0 di corrosione diminuisce ma non arriva ad annullarsi, cio\u00e8 in tal caso il processo di passivazione non porta alla condizione di passivit\u00e0.\nIn particolare, per dare luogo a condizioni di passivit\u00e0, il film passivante deve possedere le seguenti caratteristiche:\nPerch\u00e9 il film passivante possa avere queste caratteristiche, \u00e8 necessario controllare opportunamente il processo di passivazione.\nPi\u00f9 nello specifico, i principali fattori che influenzano il processo di passivazione, concorrendo a determinare la diminuzione o l'annullamento della velocit\u00e0 di corrosione, sono la natura del materiale metallico e le condizioni ambientali (tra cui pH, umidit\u00e0 atmosferica e temperatura). \nUn esempio di dipendenza della passivazione dalle condizioni ambientali \u00e8 dato dal ferro, il quale si passiva in acido solforico concentrato, ma si corrode in acido solforico diluito.\n. Pi\u00f9 in generale, le condizioni di pH in cui si pu\u00f2 avere passivazione possono essere determinate dal diagramma di Pourbaix (sebbene tali condizioni siano necessarie ma non sufficienti per l'evolversi del processo di passivazione).\nUn esempio in cui la modifica della natura del materiale metallico interviene sulle condizioni di passivazione \u00e8 dato dall'aggiunta all'acciaio di altri metalli (come cromo e nichel), grazie alla quale si riesce a ottenere una pellicola passivante molto aderente, ottenendo il cosiddetto \"acciaio inossidabile\".\nNell\u2019ambito delle torri di raffreddamento costruite in acciaio zincato, la passivazione \u00e8 intesa come quel processo elettrochimico che consente di rallentare od evitare la corrosione del metallo con cui sono realizzate le unit\u00e0 (questo tipo di corrosione \u00e8 detto \"ruggine bianca\"). \nAttivit\u00e0, passivit\u00e0 e transpassivit\u00e0.\nPer studiare il comportamento di un materiale metallico prima, durante e dopo il processo di passivazione, \u00e8 possibile utilizzare una delle seguenti metodologie elettroanalitiche:\nIn entrambi i casi, i dati ricavati sono raggruppati in un diagramma di Evans, in cui in ascissa \u00e8 riportato il logaritmo della densit\u00e0 di corrente elettrica, mentre in ordinata \u00e8 riportata la differenza di potenziale elettrico.\nDurante tali prove, inizialmente il materiale metallico \u00e8 \"attivo\", cio\u00e8 la velocit\u00e0 di corrosione (che \u00e8 rappresentata dall'intensit\u00e0 di corrente \"i\") cresce al crescere del potenziale di elettrodo \"E\" (la cui dipendenza dal pH \u00e8 determinabile sfruttando un diagramma di Pourbaix). Tale potenziale elettrico \u00e8 conseguenza delle semireazioni di ossidazione e di riduzione che avvengono durante il fenomeno della corrosione e che vengono rappresentate nel diagramma di Evans dalle curve di polarizzazione anodica (per l'ossidazione) e di polarizzazione catodica (per la riduzione).\nAll'aumentare del potenziale, si raggiunge un punto detto \"potenziale di passivazione\" a cui corrisponde il massimo della densit\u00e0 di corrente elettrica e in corrispondenza del quale si ha un brusco calo della velocit\u00e0 di corrosione. Tale punto corrisponde al sopraggiungere del fenomeno della passivazione.\nAumentando ulteriormente il potenziale, si arriva al cosiddetto \"potenziale di Flade\", a cui corrisponde una densit\u00e0 di corrente molto vicina al minimo; oltre il potenziale di Flade si raggiunge il valore minimo della velocit\u00e0 di corrosione (che \u00e8 nullo in condizioni di passivit\u00e0).\nAll'interno del campo di passivit\u00e0 (cio\u00e8 per valori maggiori del potenziale di passivazione, ma non troppo elevati), si ha un valore di corrente di cella (e quindi la velocit\u00e0 di corrosione) basso; tale valore non \u00e8 nullo, per la presenza delle sovratensioni di cristallizzazione associate alla dissoluzione e rigenerazione del film passivante.\nAumentando ulteriormente il potenziale, la corrente di cella rimane bassa, finch\u00e9 si ha nuovamente un aumento della velocit\u00e0 di corrosione: in tale condizione si parla di transpassivit\u00e0.\nPotenziali di Flade.\nI valori dei potenziali di Flade (i cui valori sono molto prossimi ai potenziali di passivazione) dipendono dalla natura del materiale preso in considerazione e dalle condizioni ambientali.\nNella tabella seguente sono riportati i potenziali di Flade di alcuni metalli a pH = 0 e per temperature prossime ai 25 \u00b0C:"}
{"id": "284448", "revid": "958185", "url": "https://it.wikipedia.org/wiki?curid=284448", "title": "Corrente di Humboldt", "text": "La corrente di Humboldt (o corrente del Per\u00f9) \u00e8 una corrente marina fredda che circola nell'oceano Pacifico al largo delle coste occidentali del Cile e del Per\u00f9 e scorre da sud a nord. Deve il suo nome allo scienziato tedesco Alexander von Humboldt che la descrisse, anche se lui stesso si scherm\u00ec affermando che era gi\u00e0 conosciuta da tutti i pescatori locali.\nLa corrente \u00e8 prodotta dai venti occidentali delle medie latitudini e, al suo avvicinarsi alle coste a ovest del Sudamerica, viene deviata in direzione equatoriale rinfrescando le coste della fascia tropicale, questo fa s\u00ec che le temperature dell'acqua lungo la costa occidentale del Sudamerica siano mediamente inferiori di 7\u00b0-8\u00b0 rispetto alla temperatura dell'acqua alla stessa latitudine nelle aree dell'Oceano Pacifico pi\u00f9 lontane dalla costa.\nQuesto provoca anche un abbassamento della temperatura dell'aria, riducendo le precipitazioni e facendo s\u00ec che le aree costiere siano aride, desertiche, ma molto umide, uggiose e nebbiose allo stesso tempo per il fenomeno dell'Inversione termica nei bassissimi strati troposferici, che nel contempo inibisce la Convezione e dunque la formazione di cumulonembi, causando siccit\u00e0 marcata in diverse aree.\nLa corrente fredda \u00e8 ricca di nutrienti e di conseguenza ricca di pesci."}
{"id": "284454", "revid": "712828", "url": "https://it.wikipedia.org/wiki?curid=284454", "title": "La Testa di Porco", "text": ""}
{"id": "284456", "revid": "116770222", "url": "https://it.wikipedia.org/wiki?curid=284456", "title": "Quattro grandi romanzi classici", "text": "I Quattro grandi romanzi classici () della letteratura classica cinese sono quattro romanzi comunemente ritenuti dagli studiosi i pi\u00f9 importanti e quelli che hanno avuto la maggiore influenza sul romanzo tradizionale cinese.\nI quattro grandi romanzi classici possono essere considerati il punto pi\u00f9 alto del romanzo classico cinese e hanno influenzato l'immaginario non solo letterario: alle vicende e ai personaggi di questi romanzi si sono ispirati in tempi recenti anche molti giochi, film ed altre forme di intrattenimento cinesi, taiwanesi, coreane, giapponesi e vietnamiti.\nI quattro grandi romanzi classici sono:\nIl \"quinto\" grande romanzo classico.\nA causa delle sue descrizioni sessuali esplicite, il romanzo del XVI secolo \"La prugna nel vaso d'oro\" o Chin P'ing Mei () \u00e8 stato bandito per la maggior parte della sua esistenza. Nonostante questo, alcuni studiosi e scrittori, tra cui Lu Xun, lo collocano tra i migliori romanzi cinesi; per questo, \u00e8 talvolta considerato come il quinto grande romanzo della letteratura cinese classica."}
{"id": "284457", "revid": "125294214", "url": "https://it.wikipedia.org/wiki?curid=284457", "title": "Lingua kazaka", "text": "Il kazako (anche kazaco e cazaco; in passato anche cosacco; \"qazaqsha\" o \"qazaq tili\" in alfabeto latino; \u049b\u0430\u0437\u0430\u049b\u0448\u0430 o \u049b\u0430\u0437\u0430\u049b \u0442\u0456\u043b\u0456 in alfabeto cirillico, \u0642\u0627\u0632\u0627\u0642\u0634\u0627\u200e o \u0642\u0627\u0632\u0627\u0642 \u062a\ufef4\u0644\u0649 in alfabeto arabo) \u00e8 una lingua turcica del ramo kipchak parlata in Kazakistan, Cina, Uzbekistan, Mongolia e altri Stati dell'Asia.\n\u00c8 strettamente legata al nogai, al kirghiso e al karakalpako. Il kazako \u00e8 la lingua ufficiale del Kazakistan e la lingua di una significativa minoranza nella prefettura autonoma kazaka di Ili nello Xinjiang, in Cina, e nella Provincia del Bajan-\u00d4lgij in Mongolia. Il kazako \u00e8 anche parlato da molti kazaki etnici nell'ex Unione Sovietica (circa 472.000 in Russia secondo il censimento russo del 2010), Germania, Iran, Turchia e Afghanistan.\nCome altre lingue turche, il kazako \u00e8 una lingua agglutinante e impiega l'armonia vocalica.\nNell'ottobre 2017, il presidente kazako Nursultan Nazarbaev decret\u00f2 che il governo sarebbe passato dall'uso del cirillico all'alfabeto latino entro il 2025. Il 19 febbraio 2018, il presidente Nazarbaev firm\u00f2 un emendamento al decreto del 26 ottobre 2017 n. 569 \"Sulla traduzione dell'alfabeto kazako dall'alfabeto cirillico alla scrittura latina.\" L'alfabeto modificato utilizza (sh) e (ch) per i suoni kazaki e rispettivamente, ed elimina l'utilizzo di apostrofi.\nDistribuzione geografica.\nSecondo la CIA World Factbook il kazako \u00e8 parlato complessivamente da 21 milioni di persone nel mondo. Si contano circa 10 milioni di locutori in Kazakistan, quasi 2 milioni in Cina, 808.000 in Uzbekistan e 182.000 in Mongolia. La lingua \u00e8 attestata anche in Iran e in Turchia.\nLingua ufficiale.\nIl kazako \u00e8 lingua ufficiale del Kazakistan.\nClassificazione.\nSecondo \"Ethnologue\" la filogenesi della lingua kazaka \u00e8 la seguente:\nGrammatica.\nIl kazako \u00e8 una lingua agglutinante che utilizza l'armonia vocalica. La tipologia \u00e8 soggetto-oggetto-verbo.\nSistema di scrittura.\nLe pi\u00f9 antiche testimonianze scritte di lingue strettamente correlate al kazako furono scritte in antico alfabeto turco, sebbene si ritenga che nessuna di queste variet\u00e0 sia diretto predecessore del kazako. Il moderno kazako, risalente a circa mille anni fa, venne scritto in caratteri arabi fino al 1929, quando le autorit\u00e0 sovietiche introdussero un alfabeto a base latina e poi uno cirillico nel 1940. Nel presentare un piano strategico nell'aprile 2017, il presidente kazako Nursultan Nazarbaev ha descritto il ventesimo secolo come un periodo in cui \"la lingua e la cultura kazaka sono state devastate\".\nNazarbaev ordin\u00f2 alle autorit\u00e0 kazake di creare un alfabeto kazako latino entro la fine del 2017 Al 2019 il kazako \u00e8 scritto in cirillico in Kazakistan e Mongolia, in latino in Kazakistan, mentre oltre un milione di parlanti kazaki in Cina usano un alfabeto di origine araba simile a quello usato dagli uiguri.\nIl 26 ottobre 2017, Nazarbaev emise il decreto presidenziale 569 per il passaggio a una variante latina finalizzata dell'alfabeto kazako e ordin\u00f2 che la transizione del governo verso questo alfabeto fosse completata entro il 2025, una decisione presa per enfatizzare la cultura kazaka dopo l'era del dominio sovietico e per facilitare l'uso dei dispositivi digitali. Ma la decisione iniziale di utilizzare una nuova ortografia con apostrofi, che rendeva difficile l'utilizzo di molti strumenti popolari per la ricerca e la scrittura di testo, gener\u00f2 polemiche.\nL'alfabeto \u00e8 stato rivisto l'anno successivo, il 19 febbraio 2018 con il decreto presidenziale 637 del 19 febbraio 2018 e l'uso degli apostrofi \u00e8 stato eliminato e sostituito con l'uso di segni diacritici e digrafi. \nNazarbaev sollev\u00f2 per la prima volta l'argomento di usare l'alfabeto latino invece dell'alfabeto cirillico come sistema di scrittura ufficiale del Kazakistan nell'ottobre 2006. Uno studio del governo kazako pubblicato nel settembre 2007 afferm\u00f2 che era possibile passare a un sistema di scrittura latino in un periodo compreso tra 10 e 12 anni, al costo di 270 milioni di euro. La transizione venne temporaneamente interrotta il 13 dicembre 2007, dal presidente Nazarbaev che dichiar\u00f2: \"Per 70 anni i kazaki hanno letto e scritto in cirillico. Pi\u00f9 di 100 nazionalit\u00e0 vivono nel nostro stato. Quindi abbiamo bisogno di stabilit\u00e0 e pace. Non dovremmo avere fretta nel problema della trasformazione dell'alfabeto.\" Tuttavia, il 30 gennaio 2015, il Ministro della Cultura e dello Sport Arystanbek Mukhamediuly annunci\u00f2 che era in corso un piano di transizione, con specialisti che lavoravano sull'ortografia per soddisfare gli aspetti fonologici della lingua.\nTuttavia, molti cittadini affermano che l'alfabeto introdotto ufficialmente necessita di molti miglioramenti e modifiche. Inoltre, il kazako diventa l'unica lingua turca che utilizzer\u00e0 sh e ch, dopo le intenzioni del governo uzbeko di abbandonare i digrafi sh e ch a causa della loro impraticabilit\u00e0.\nFonologia.\nIl kazako ha un avanzamento della radice con armonia vocalica, con alcune parole di recente origine straniera (solitamente russe o arabe) come eccezioni. Esiste anche un sistema di arrotondamento dell'armonia che ricorda quello del Kirghizistan, ma che non si applica cos\u00ec fortemente e non si riflette nell'ortografia.\nConsonanti.\nLa tabella seguente mostra l'inventario delle consonanti del kazako standard; molti dei suoni, tuttavia, sono allofoni di altri suoni o appaiono solo in parole di prestito recenti. I 18 fonemi consonantici elencati da Vajda sono senza parentesi - poich\u00e9 questi sono fonemi, la loro posizione elencata e il modo di articolazione sono molto generali e varieranno da quanto mostrato. I fonemi , e sono presenti solo in prestiti recenti, principalmente dal russo.\nNella tabella, gli elementi a sinistra di una divisione sono senza voce, mentre quelli a destra sono espressi.\nVocali.\nIl kazako ha un sistema di 12 vocali fonemiche, 3 delle quali sono dittonghi. Il contrasto di arrotondamento e generalmente si verificano solo come fonemi nella prima sillaba di una parola, ma ricorrono successivamente allophonically; vedere la sezione sull'armonia di seguito per ulteriori informazioni. Inoltre, il suono \u00e8 stato incluso artificialmente a causa dell'influenza delle lingue araba, persiana e, successivamente, tatara durante il periodo islamico. La lettera \"e\" \u00e8 spesso palatalizzata a causa dell'influenza russa.\nI valori fonetici sono abbinati al carattere corrispondente negli alfabeti cirillici e latini attuali del Kazako."}
{"id": "284459", "revid": "1798099", "url": "https://it.wikipedia.org/wiki?curid=284459", "title": "Fissazione", "text": "Con il termine \"fissazione\", ci si pu\u00f2 riferire a diversi concetti:"}
{"id": "284461", "revid": "471", "url": "https://it.wikipedia.org/wiki?curid=284461", "title": "Insieme compatto", "text": ""}
{"id": "284462", "revid": "547992", "url": "https://it.wikipedia.org/wiki?curid=284462", "title": "Insula", "text": "L'insula era un tipo edilizio che costituiva il condominio dell'antica Roma tardo-repubblicana e, poi, imperiale.\nDescrizione.\nSulla base di rinvenimenti catastali, a Roma sotto l'imperatore Settimio Severo, le \"insulae\" erano 46.602 rispetto alle 1797 \"domus\" se si pensa che Roma aveva una popolazione di circa 1,2 milioni su 2000 ettari di superficie. Le insule erano destinate ai plebei, mentre i patrizi abitavano nelle domus. Nella forma pi\u00f9 tipica si trattava di edifici quadrangolari, con cortile interno (cavedio), talvolta porticato, sul quale erano posti i corridoi di accesso alle varie unit\u00e0 abitative (diremmo oggi gli \"appartamenti\"). Questi edifici erano composti da un piano terra, in genere destinato a botteghe di vario genere (\"tabernae\"), dotate di un soppalco per deposito di materiali e/o alloggio degli artigiani pi\u00f9 poveri, e da piani superiori, destinati agli alloggi, via via meno pregiati verso l'alto. Le unit\u00e0 avevano in genere da tre a dieci stanze, tra le quali una di solito era di dimensioni maggiori rispetto alle altre e in posizione migliore. Il primo piano, solitamente, ospitava le abitazioni di maggior pregio, spesso servite da una balconata lignea o in muratura su mensole, che percorreva l'intero affaccio stradale. Il prospetto a mattoni, in genere, non veniva intonacato, ma l'effetto policromo poteva comunque essere determinato dall'uso di laterizi di colori e tonalit\u00e0 diverse per i vari elementi architettonici. I solai e le coperture erano spesso sostenute da volte, che garantivano maggiore stabilit\u00e0. Mancavano i servizi igienici, essendo notoriamente usate a tale scopo le latrine pubbliche e le terme.\nA Ostia antica se ne conservano diversi tipi, a volte riuniti in caseggiati che comprendevano anche spazi per attivit\u00e0 artigianali e servizi comuni (per esempio il caseggiato di Diana).\nIn particolare a Roma, si trattava di veri e propri palazzi di appartamenti in affitto (\"cenacula\"). Ampie parti (solai, sopraelevazioni, ballatoi) erano costruite in legno e a volte le nuove costruzioni si appoggiavano ai muri perimetrali di quelle precedenti, appoggiandosi le une alle altre. A causa dell'affollamento del centro cittadino, gli edifici erano giunti a svilupparsi in altezza anche sino a 10 piani, nonostante il tentativo di limitarne l'altezza per legge: sotto Augusto, il limite massimo di altezza era stato fissato a 70 piedi, pari a poco meno di 21 m, ma di fatto venivano tollerate entro certi limiti le sopraelevazioni in materiali pi\u00f9 leggeri. In media comunque i piani erano quattro.\nLe \"insulae\" di epoca imperiale (soprattutto a partire da Traiano e Adriano) furono caratterizzate da una notevole uniformit\u00e0 e razionalit\u00e0 nell'impianto, che erano frutto di quella particolare mentalit\u00e0 dei ceti mercantili e urbani ai quali esse erano destinate. \nLa costruzione delle \"insulae\" e il loro affitto costituiva, in particolare a Roma, un'importante fonte di reddito, in alcuni casi vennero messe in atto delle vere e proprie speculazioni: si risparmiava sulla quantit\u00e0 e qualit\u00e0 dei materiali da costruzione. Giovenale e Marziale tra la fine del I secolo e gli inizi del II, danno un vivido quadro della vita in queste abitazioni, tra il pericolo di crolli e incendi.\nDopo il grande incendio di Roma, l'imperatore Nerone dett\u00f2 norme molto severe per la costruzione delle \"insulae\", proibendo che avessero muri perimetrali comuni e sviluppo in altezza superiore ai 5 piani. Decret\u00f2 inoltre che tutti gli edifici fossero costruiti prevalentemente in pietra e dotati di portici sporgenti dalla facciata, con servit\u00f9 pubblica di passaggio e attrezzature antincendio. Traiano, a sua volta, ridusse i limiti di altezza imposti da Augusto, portandoli a 60 piedi (poco meno di 18 m). Le norme furono tuttavia largamente disattese e, tra la fine del II e gli inizi del III secolo, l\"'insula Felicles\", nel Campo Marzio, viene citata quasi proverbialmente da Tertulliano (\"Adversus Valentinianos\", 7) per la sua altezza straordinaria."}
{"id": "284463", "revid": "287204", "url": "https://it.wikipedia.org/wiki?curid=284463", "title": "Giampiero Solari", "text": "Biografia.\nNato da una famiglia proveniente da Chiavari, entra molto presto in contatto con il teatro frequentando il teatro di famiglia ed in seguito il teatro municipale di Lima partecipando agli allestimenti delle compagnie teatrali straniere e nazionali. Nel 1977 frequenta la Civica Scuola del Piccolo Teatro di Milano come allievo regista. Fonda nel 1981 la compagnia Te-Atro con la quale firma diverse regie e inizia ad insegnare recitazione e regia presso la scuola d'arte drammatica Paolo Grassi. Proprio negli anni '80 intraprende una longeva carriera da regista teatrale. \nNel 1985 fonda la compagnia Teatro Atomico con Mario Sala e Lorenzo Lois, mentre nel 1995 crea la compagnia Les Italiens insieme a Paolo Rossi e Lucia Vasini. Nel 1992 cura per le giornate della moda di Palazzo Pitti alcune sfilate per Romeo Gigli con le luci di Henri Alekan; nei tre anni successivi lavora nell'ambito delle sfilate con lo stilista Rifat Ozbek. Dal settembre 1998 \u00e8 direttore artistico del Teatro Stabile delle Marche per il quale cura diverse produzioni e nel cui ambito crea la compagnia del Teatro Stabile delle Marche formata da ventiquattro giovani attori. Viene nominato nel 2005 assessore ai beni culturali della regione Marche. Nel 2007 firma il nuovo allestimento di \"Aida\" all'Arena di Verona. Dal dicembre 2015 al dicembre 2019 \u00e8 stato direttore della Scuola d'arte drammatica Paolo Grassi."}
{"id": "284470", "revid": "471", "url": "https://it.wikipedia.org/wiki?curid=284470", "title": "Compattezza", "text": ""}
{"id": "284471", "revid": "144796", "url": "https://it.wikipedia.org/wiki?curid=284471", "title": "La mandragola (film 1965)", "text": "La mandragola \u00e8 un film del 1965 diretto da Alberto Lattuada. Tratto dall'omonima commedia di Machiavelli, il film \u00e8 stato girato ad Urbino e Viterbo ma ambientato nella Firenze del 1500. Il titolo viene indicato come uno degli antesignani del genere cinematografico \"decamerotico colto\".\nTrama.\nLa trama \u00e8 esattamente la stessa della commedia teatrale, sebbene vi siano state aggiunte delle scene o le stesse siano state rese in maniera differente rispetto al corpus originario.\nNel corso di un lungo soggiorno a Parigi, il giovane Callimaco viene a sapere dall'amico Cammillo Calfucci della bellezza di Lucrezia, sposata da quattro anni con il ricco quanto sciocco notaio Nicia Calfucci, da cui non riesce ad avere figli. Tornato a Firenze, egli vede per la prima volta e si innamora della donna, che tenta di incontrare e sedurre ma senza successo. Ad aiutarlo nell'impresa, oltre al suo servo Siro, \u00e8 il parassita Ligurio, che ha una grossa influenza su Nicia; Ligurio consiglia a Callimaco di fingersi dottore e di convincere il notaio di far bere alla moglie un infuso di mandragola, in grado di curare la sua presunta sterilit\u00e0 (\u00e8 infatti Nicia a essere sterile: secondo una credenza allora diffusa, un uomo che non fosse impotente doveva necessariamente essere in grado di procreare). Questa magica cura ha per\u00f2 una controindicazione: chi avr\u00e0 il primo rapporto sessuale con la donna verr\u00e0 infettato dal veleno della mandragola e morir\u00e0 entro otto giorni. Per ovviare al problema e al contempo proteggere l'onore di Nicia, baster\u00e0 farla incontrare di nascosto con il primo \"garzonaccio\" di strada, che assorbir\u00e0 tutto il veleno mortale.\nPersuaso Nicia, rimane solo di convincere Lucrezia, che non acconsentir\u00e0 mai visto il suo carattere pio e devoto. Interverranno questa volta anche la madre Sostrata e il frate Timoteo, che giocando proprio sulla sua devozione cristiana - importante drammaturgicamente la citazione biblica di Lot e le figlie - la convinceranno alla \"cura\". Quella notte Callimaco si travestir\u00e0 da mendicante e verr\u00e0 portato dal marito stesso nelle braccia della moglie, che non si accontenter\u00e0 di questo fugace incontro ma vorr\u00e0 reiterarlo nel tempo a venire.\nProduzione.\nIl film presenta numerose scene girate a Urbino e ad Urbania."}
{"id": "284473", "revid": "125741500", "url": "https://it.wikipedia.org/wiki?curid=284473", "title": "Claudia Catani", "text": "Biografia.\nNipote di Massimo Giuliani, Claudia Catani inizi\u00f2 a doppiare a due anni e mezzo come voce italiana del nipote di Marlon Brando nel film \"Il Padrino.\"\nNel corso della sua carriera ha prestato la voce principalmente ad attrici come, Charlize Theron, Gillian Anderson, Marion Cotillard, Diane Kruger, Lena Headey e Patricia Arquette ed \u00e8 stata vincitrice nel 2006 del premio \u00abVoce femminile dell'anno\u00bb, assegnatole dai direttori del doppiaggio al Gran Gal\u00e0 del Doppiaggio durante il romics; nel 2010 ha vinto il premio alla carriera \"Ferruccio Amendola\".\nSempre nel 2010 per aver doppiato Toni Collette in \"United States of Tara\", ha ricevuto il premio come \u00abMiglior voce femminile protagonista per la televisione\u00bb al XIV Festival Nazionale del Doppiaggio.\nNel 2014 vince il Leggio d'oro alla miglior interpretazione femminile per il doppiaggio di Angelina Jolie in \"Maleficent\".\nHa inoltre prestato voce a vari spot televisivi, tra cui Armani, Nivea, Ferrarelle, Ferrero Rocher, Magnum, Garnier, Enel, Iberdrola, Pampers, Volvo, Mercedes-Benz e Toyota.\nAbita a Roma, \u00e8 sposata ed \u00e8 madre di due bambine.\nHa una voce da mezzo soprano e si dedica non solo al doppiaggio ma anche al mondo della musica e alla poesia. \u00c8 una posturologa olistica ed \u00e8 specializzata in danza contemporanea e orientale."}
{"id": "284476", "revid": "729019", "url": "https://it.wikipedia.org/wiki?curid=284476", "title": "Coppa del Mondo di sci alpino 1979", "text": "La Coppa del Mondo di sci alpino 1979 fu la tredicesima edizione della manifestazione organizzata dalla Federazione Internazionale Sci; ebbe inizio il 9 dicembre 1978 a Schladming, in Austria, e a Piancavallo, in Italia, e si concluse il 19 marzo 1979 a Furano, in Giappone. Essendo un anno dispari, nel corso della stagione non si tennero n\u00e9 rassegne olimpiche n\u00e9 iridate.\nIn questa stagione fu introdotto un nuovo metodo di calcolo dei punteggi, che avvantaggiava enormemente gli sciatori polivalenti e i combinatisti a danno degli specialisti delle gare tecniche o veloci: con il nuovo regolamento potevano essere conteggiati ai fini della classifica generale solo i punti di un numero limitato di gare per specialit\u00e0 (due di discesa libera, tre di slalom gigante e di slalom speciale, ma tutte le combinate). I punti furono assegnati non pi\u00f9 solo ai primi dieci classificati di ogni prova, ma ai primi quindici, a scalare (25 al primo, 1 al quindicesimo). Questa modifica penalizz\u00f2 in particolare Ingemar Stenmark, dominatore in quegli anni delle specialit\u00e0 tecniche (slalom gigante e slalom speciale) e vincitore della Coppa del Mondo nel 1976, nel 1977 e nel 1978.\nIn campo maschile furono disputate 33 gare (9 discese libere, 10 slalom giganti, 10 slalom speciali, 4 combinate), in 18 diverse localit\u00e0. Lo svizzero Peter L\u00fcscher si aggiudic\u00f2 la coppa di cristallo, il trofeo assegnato al vincitore della classifica generale; il suo connazionale Peter M\u00fcller vinse la Coppa di discesa libera, lo svedese Ingemar Stenmark quelle di slalom gigante e e di slalom speciale. Stenmark era il detentore uscente della Coppa generale.\nIn campo femminile furono disputate 26 gare (7 discese libere, 6 slalom giganti, 9 slalom speciali, 4 combinate), in 14 diverse localit\u00e0. L'austriaca Annemarie Moser-Pr\u00f6ll si aggiudic\u00f2 sia la coppa di cristallo, sia quella di discesa libera; la tedesca occidentale Christa Kinshofer vinse la Coppa di slalom gigante, l'austriaca Regina Sackl quella di slalom speciale. Hanni Wenzel era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina"}
{"id": "284478", "revid": "6923", "url": "https://it.wikipedia.org/wiki?curid=284478", "title": "Hakor", "text": "Biografia.\nNon \u00e8 noto con quale legittimit\u00e0 Hakor (o \"Achoris\", nella tradizione greco-latina) riusc\u00ec a deporre Psammuthis, il quale venne poi considerato un usurpatore e fatto quindi oggetto di \"damnatio memoriae\" attraverso il sistematico scalpellamento dei cartigli sui monumenti. Allo scopo di cancellare del tutto la memoria del suo predecessore, Hakor inizi\u00f2 a datare il suo regno dalla morte di Neferite I del quale presumibilmente si considerava il legittimo continuatore.\nTale circostanza ha comportato una certa confusione nelle fonti storiche: gli epitomatori di Manetone, Sesto Africano ed Eusebio di Cesarea, infatti riportarono la sequenza: \"Neferite I \u2192 Hakor \u2192 Psammuthis\" (Africano tralascia l'effimero Muthis), mentre la \"Cronaca demotica\" pi\u00f9 verosimilmente fornisce l'ordine: \"Neferite I \u2192 Muthis \u2192 Psammuthis \u2192 Hakor\".\nQuando Hakor giunse al potere nel 393 a.C. l'Egitto era gi\u00e0 inserito nel complesso gioco diplomatico-bellico che vedeva coinvolte le polis greche (Atene e Sparta \"in primis\"), l'impero achemenide e lo stesso Egitto.\nIn tale situazione la posizione egiziana non pot\u00e9 che essere quella di allearsi con chiunque fosse avversario della Persia. L'alleanza con Sparta che esisteva durante il regno di Nepherites I venne meno in seguito al progressivo ritiro della citt\u00e0 greca dalla guerra. Cos\u00ec che nel 389 a.C. Hakor si un\u00ec all'alleanza Atene-Cipro, citata anche nella commedia \"Pluto\" di Aristofane.\nLa situazione torn\u00f2 critica nel 386 a.C. con stipulazione della pace di Antalcida, un trattato di neutralit\u00e0 tra le polis e l'impero achemenide; in pratica, l'Egitto e Cipro rimasero i soli avversari di Artaserse II. Per anni Hakor resistette con successo ai tentativi di invasione persiani, forte di una grande flotta e di mercenari greci condotti dal valente \"strategos\" ateniese Cabria.\nNel 383 a.C. i Persiani interruppero la campagna d'Egitto che non stava portando a nulla, concentrandosi piuttosto contro Cipro ed il suo re, Evagora I, che approfittando dello sforzo bellico persiano diretto altrove stava consolidando il suo dominio marittimo ed era giunto ad espandere la sua influenza sulle coste fenicie. La flotta cipriota venne sconfitta da quella persiana ed Evagora si rec\u00f2 da Hakor a chiedere aiuto; non riuscendo ad ottenerlo, ad Evagora non rimase che tornare a Salamina in Cipro, stipulare una pace separata con il Gran Re e divenirne vassallo.\nHakor mor\u00ec dopo circa 14 anni di regno nel 380 a.C. lasciando il trono al figlio Neferite II, mentre gi\u00e0 da tempo Nectanebo, principe di Sebennito e futuro fondatore della XXX dinastia, fomentava sommosse e disordini allo scopo di prendere il potere. Di tali eventi rimane testimonianza nella \"Cronaca Demotica\" che citando Hakor riporta \"...perch\u00e9 era munifico verso templi...\" per motivare la lunghezza del regno e \"...perse il trono perch\u00e9 trascur\u00f2 le leggi e si disinteress\u00f2 ai suoi fratelli...\" come a voler giustificare gli eventi che seguirono.\nCon Hakor ci fu un ritorno ad un'attivit\u00e0 edilizia significativa \u2013 come non succedeva in Egitto ormai da molto tempo \u2013 dimostrata anche dalla riapertura delle cave di pietra (tra cui le celebri cave di Tura): importanti testimonianze di questi lavori ci sono giunte da Karnak, Medinet Habu, Elefantina, Tod, Nag el-Madamud, nel Serapeo di Saqqara e nell'oasi di el-Kharga."}
{"id": "284480", "revid": "712828", "url": "https://it.wikipedia.org/wiki?curid=284480", "title": "Augusta Paciock", "text": ""}
{"id": "284482", "revid": "36426", "url": "https://it.wikipedia.org/wiki?curid=284482", "title": "Sigismondo Pandolfo Malatesta", "text": "Fu un grande patrono delle arti, portando a Rimini, la capitale del suo Stato, un considerevole gruppo di artisti e letterati tra i pi\u00f9 autorevoli della penisola. Sempre bisognoso di fondi per finanziare i suoi grandiosi progetti, fu talvolta spregiudicato in guerra, pronto anche a cambiare bandiera in favore di chi gli garantisse il migliore appannaggio. Alla lunga ci\u00f2 gli inimic\u00f2 alcune grandi personalit\u00e0 dell'epoca, che gradualmente lo isolarono e cercarono in ogni modo di piegarlo.\nA ci\u00f2 si aggiunse uno stato di guerra logorante e pressoch\u00e9 perenne col vicino e rivale Federico da Montefeltro, che da Urbino governava l'ambita citt\u00e0 di Pesaro, con la quale il Malatesta avrebbe potuto unificare i suoi territori romagnoli e marchigiani. Nonostante i numerosi tentativi di conquistare la citt\u00e0 vicina, il suo progetto non and\u00f2 mai definitivamente in porto. Alla fine, escluso dalla pace di Lodi e scomunicato da papa Pio II, fu marginalizzato e attaccato da pi\u00f9 parti, perdendo gran parte dei suoi territori e finendo i suoi ultimi giorni tra progetti di riscatto incompiuti.\nEzra Pound lo defin\u00ec \u00abil miglior perdente della storia\u00bb.\nBiografia.\nFiglio naturale di Pandolfo III Malatesta e Antonia di Giacomino dei Barignano, una nobildonna di origine lombarda, nacque a Brescia. Con la morte del padre, nel 1427, suo zio Carlo, salito al potere senza figli, si adoper\u00f2 perch\u00e9 papa Martino V legittimasse i tre figli di Pandolfo affinch\u00e9 potessero accedere al potere, riuscendo a ottenere quanto chiesto. Alla morte di Carlo, infatti, nel 1429, il fratellastro maggiore di Sigismondo Pandolfo, Galeotto Roberto Malatesta, divenne signore di Rimini, ma nel 1432 per\u00ec a sua volta, appena ventenne.\nPrimi anni di governo.\nIl potere pass\u00f2 dunque nelle mani di Sigismondo Pandolfo, appena quindicenne, e di suo fratello minore Domenico Novello, di un anno pi\u00f9 giovane, i quali, anche per l'et\u00e0 acerba, disposero di dividersi le aree di rispettiva competenza, in una sorta di governo consortile, con una serie di accordi (1433, 1437, 1442 e 1451) la cui frequenza \u00e8 indice delle ricorrenti discordie tra i due. In particolare a Sigismondo Pandolfo spettarono tutte le terre a sud del Marecchia, comprendenti Rimini, Santarcangelo, Scorticata (oggi Torriana), Fano e il rettorato di Sant'Agata Feltria, mentre a Domenico spettarono Cesena, Bertinoro, Meldola, Sarsina, Roncofreddo e Pieve di Sestino.\nCavaliere e Capitano della Chiesa.\nNel 1433 l'imperatore Sigismondo di Lussemburgo pass\u00f2 da Rimini e in quell'occasione invest\u00ec Sigismondo Pandolfo cavaliere. Due anni dopo, il 18 marzo 1435, Eugenio IV lo arruol\u00f2 per sei mesi alla condotta di 200 lance della Chiesa, con il ruolo di capitano generale.\nTra Sforza e Visconti.\nAffiancato dal fratello Domenico, si assicur\u00f2 per prima cosa dell'alleanza con i parenti di Pesaro, rinnovando le condizioni di pace con il lontano zio Carlo II Malatesta, poi entr\u00f2 nelle contese tra Milano e Roma, in particolare tra Filippo Maria Visconti e il gonfaloniere della Chiesa Francesco Sforza. La Romagna era infatti sulla linea delle ostilit\u00e0 tra le due fazioni, e Francesco attacc\u00f2 gli Ordelaffi a Forl\u00ec contro il condottiero del Visconti Francesco Piccinino, espugnando la citt\u00e0 il 14 luglio 1436 e cacciando Antonio Ordelaffi. Il Malatesta, nel frattempo, aiut\u00f2 lo Sforza con delle truppe e presidi\u00f2 Bologna per il papa.\nIl buon esito delle azioni militari mise in luce il Malatesta nel panorama delle compagnie di ventura e il 3 aprile 1437 venne assoldato dalla Serenissima, ancora contro il Milanesi. Nella battaglia di Calcinara sull'Oglio (22 luglio 1437), il suo avversario Niccol\u00f2 Piccinino ebbe per\u00f2 la meglio e, scaduta la condotta con Venezia il 12 gennaio 1438, il Malatesta torn\u00f2 brevemente a Rimini, per poi dedicarsi ad altre operazioni militari.\nLa discesa di Francesco Sforza nella Marca di Ancona agit\u00f2 le citt\u00e0 e i poteri locali, ma il Malatesta, temendo per la sua signoria, rinnov\u00f2 presto l'alleanza con lo Sforza e per circa un quinquennio fu fedele all'alleanza Venezia-Firenze-Sforza. In quegli anni la Romagna non conobbe grosse variazioni politico-militari e il tentativo del Malatesta di prendere Forl\u00ec e Forlimpopoli si risolse in una tregua con i da Polenta, i Manfredi e gli Ordelaffi, mentre Francesco Sforza lasciava la zona per dirigersi in Lombardia, a minacciare i territori dei Visconti e quindi gli equilibri generali. In tale quadro Filippo Maria Visconti cre\u00f2 un astuto diversivo, inviando proprio in Romagna Niccol\u00f2 Piccinino con 6000 cavalieri, a stuzzicare gli alleati dello Sforza tra cui, in prima linea, proprio i Malatesta, che contemporaneamente vennero attaccati anche da sud da Guidantonio da Montefeltro. Una provvisoria capitolazione dei due fratelli Sigismondo Pandolfo e Domenico salv\u00f2 la situazione, e nel marzo Sigismondo Pandolfo tent\u00f2 a Polenta un ribaltamento delle alleanze, offrendosi al Piccinino. Lui e il fratello furono presi dunque a condotta, sebbene non chiamati a combattere gli ex alleati, ottenendo per\u00f2 la pace con Urbino, governata da Federico da Montefeltro.\nContro Federico da Montefeltro.\nLa pace col Montefeltro fu effimera e gi\u00e0 nel 1441 fu messa da parte per l'insorgere di un conflitto su Pesaro, governata dall'inetto Galeazzo Malatesta. Per Sigismondo Pandolfo Pesaro era una localit\u00e0 strategica, che avrebbe permesso di unire i territori riminesi con quelli nelle Marche. Minacciato dal suo congiunto, Galeazzo, per quanto esitante, non pot\u00e9 fare altro che chiedere aiuto a Federico da Montefeltro, che pure era suo zio. Evitando lo scontro diretto, il Malatesta appoggi\u00f2 invece l'esiliato Alberico Brancaleoni nell'invasione del Montefeltro, che conquist\u00f2 diversi castelli e obblig\u00f2 Federico a rientrare precipitosamente nei suoi territori per organizzare la difesa.\nLa mossa successiva del Malatesta fu ancora pi\u00f9 audace, attentando direttamente al signore del Montefeltro, che nel settembre 1441 cadde in un'imboscata nella zona di confine presso Montelocco, rimanendone ferito. Federico riusc\u00ec tuttavia ad arginare le mire dell'avversario, alleandosi con San Marino e compiendo razzie nel territorio riminese per tutto l'autunno, fino al culmine del recupero della rocca di San Leo, storico simbolo della difesa dei territori del Montefeltro espugnata dai Malatesta. Sigismondo Pandolfo, a quel punto, evit\u00f2 ulteriori rappresaglie, accettando, come sarebbe diventato consueto, la mediazione di una potenza amica, in quel caso Alessandro Sforza, fratello di Francesco, che il 20 novembre fece raggiungere una tregua, con la stipulazione di una pace che prevedeva la restituzione di tutti i territori conquistati.\nLa pace con Milano e le prime ostilit\u00e0 con Napoli.\nLa pace di Cremona del 1441, nel frattempo, aveva pacificato Venezia con Milano, suggellando una tregua con gli Sforza tramite il matrimonio tra Francesco e Bianca Visconti, figlia naturale di Filippo Maria Visconti. Ci\u00f2 permise allo Sforza di tornare nelle Marche a consolidare le proprie conquiste, che il papa Eugenio IV si rifiutava di riconoscere.\nContro di lui si coalizzarono il papa, Napoli e Milano, con Niccol\u00f2 Piccinino e Federico da Montefeltro, mentre il Malatesta si schier\u00f2 con l'antico alleato. Mentre Francesco combatteva nelle Marche contro i papalini, Alfonso d'Aragona ne minacciava i possedimenti nell'Italia meridionale, desideroso di ricevere dal papa l'investitura di re di Napoli. In questo quadro il Malatesta tentenn\u00f2, riducendo progressivamente il sostegno allo Sforza che perdeva posizioni, finch\u00e9 da Fano Francesco gli offr\u00ec sostanziosi contribuiti in denaro. Mentre gli eserciti pontifici e napoletani mettevano a dura prova le popolazioni locali con saccheggi, assedi, distruzioni di raccolti e allevamenti, arrivarono aiuti da Firenze e Venezia, che convinsero Filippo Maria Visconti a persuadere Alfonso d'Aragona a ritirare le truppe. A settembre Visconti e Sforza si pacificarono, entrando nell'alleanza con Venezia e Firenze che comprendeva anche gli Stati malatestiani.\nAmbigua restava la posizione del papa, che aveva come capitani Piccinino, Federico da Montefeltro e Novello Malatesta. Sigismondo Pandolfo mosse contro di loro nella dura battaglia di Monteluro (8 novembre 1443), sconfiggendo i suoi avversari, fratello compreso, che si ritirarono verso sud. Lo Sforza ricominci\u00f2 allora la riconquista dei suoi territori, e il Malatesta rilanci\u00f2 il suo intento di prendere Pesaro, mentre Federico da Montefeltro, che non aveva partecipato a Monteluro, schierava prontamente truppe in difesa della citt\u00e0, garantendosi un nulla di fatto.\nLa rottura con Francesco Sforza.\nIl 1444 il Malatesta riport\u00f2 l'importante conquista di Senigallia, ma il mancato aiuto dell'alleato Sforza nella battaglia di Montolmo (19 agosto 1444) port\u00f2 alla definitiva rottura tra i due, con Francesco che liquid\u00f2 Sigismondo Pandolfo in malo modo, affidandosi invece all'aiuto dell'odiato rivale Federico da Montefeltro. Tra i due storici rivali crebbero le ostilit\u00e0, fatte di reciproche rappresaglie, che portarono alla conquista di territori marginali, di scarso valore strategico, come i castelli di Frontone, Casteldelci, Senatello e la Faggiola per il Malatesta. Alla fine del '44 Federico concluse alcune trattative segrete con nemici di Sigismondo Pandolfo, quali Francesco Sforza e Galeazzo Malatesta, che portarono alla cessione, da parte di quest'ultimo, di Pesaro a Francesco e Fossombrone a Federico, per un totale di 20.000 fiorini. L'8 dicembre 1444 Alessandro Sforza spos\u00f2 la nipote di Galeazzo Costanza da Varano e ricevette Pesaro dal fratello Francesco (15 gennaio 1445).\nA queste mosse il Malatesta reag\u00ec astutamente, offrendo i suoi servigi ad Alfonso d'Aragona e mandando ambasciate al papa, a Filippo Maria Visconti e a Leonello d'Este per assicurarsi il sostegno nelle mosse successive. In giugno alcune navi napoletane arrivarono alla costa marchigiana, attaccando gli Sforza di Pesaro mentre da terra erano incalzati dalle truppe malatestiane e milanesi. In un primo momento il Malatesta, attaccato nel cuore dei suoi territori marchigiani, ebbe la peggio, perdendo Candelara, subendo il saccheggio di Pergola e le devastazioni nel territorio di Fano. Dopo un nuovo attacco al Montefeltro, Sigismondo Pandolfo Malatesta, alla guida delle truppe di Milano, di Napoli e della Chiesa, si avvent\u00f2 sulle Marche, compiendo un assalto generale che, dopo la sottomissione di Rocca Contrada e Fermo, gli garant\u00ec il controllo dell'intera regione. Quando Carlo Fortebracci e Novello Malatesta attaccarono Urbino per suo conto, si giunse ad una tregua. Nell'autunno del '46 le truppe degli Sforza e dei Montefeltro tentarono un contrattacco, puntando senza successo alla rocca di Gradara.\nDa un fronte all'altro.\nIl 1446 port\u00f2 a una complicazione nel quadro politico-militare, con Milano attaccata dai Veneziani e dagli Sforzeschi sotto la guida di Michelotto Attendolo. I Visconti chiesero aiuto all'alleato Malatesta, che part\u00ec con le sue truppe alla volta della Lombardia, ma fu sconfitto presso Casalmaggiore. Il Visconti si trov\u00f2 cos\u00ec costretto a venire a patti con il genero Francesco Sforza, obbligando un generale ridisegno del quadro delle alleanze. Il Malatesta dovette cos\u00ec venire a patti con i nemici Sforza e Montefeltro, stipulando una tregua che comportava la restituzione di tutte le terre conquistate, compresa la rocca di Senigallia. Il papa Niccol\u00f2 V fece s\u00ec che nella tregua del 1447 fossero inclusi anche Alessandro Sforza (Pesaro), Federico da Montefeltro (Urbino) e Malatesta Novello (Cesena). Nonostante gli sforzi, per\u00f2, la tensione tra Sigismondo Pandolfo Malatesta e Federico da Montefeltro restava alta, sempre per via della questione di Pesaro a cui il Malatesta non aveva intenzione di rinunciare.\nNel '47 i fronti che si affrontavano in Italia erano essenzialmente due: Milano, gli Aragonesi signori di Napoli e il papa, contro Venezia, Firenze e gli Angioini, che aspiravano a riprendersi Napoli. I due schieramenti si avvantaggiavano delle condotte dei pi\u00f9 celebri capitani dell'epoca, tra cui il Malatesta e Federico da Montefeltro, che furono quasi sempre su fronti opposti. Sigismondo Pandolfo, dalla fama ormai indiscussa, fu ora su un fronte ora sull'altro, in base a chi offrisse i migliori compensi, con un pragmatismo spregiudicato, che gli attir\u00f2 presto accuse di slealt\u00e0, tra l'altro non sempre infondate, come ha dimostrato anche la storiografia pi\u00f9 recente. In realt\u00e0 la sua condotta non esemplare non era dovuta al suo carattere, ma al fatto che aveva da pensare al proprio stato, continuamente in guerra con quello dei Montefeltro\nLa rottura con Napoli.\nIl 21 aprile 1447 fu assoldato da Alfonso d'Aragona per 32.000 ducati, ma le condizioni contrattuali poco precise lo lasciarono insoddisfatto, tanto da offrirsi all'altro fronte, ai Veneziani, e solo in seguito all'infruttuosit\u00e0 delle trattative tornare a rivolgersi all'Aragonese. Il pagamento della condotta fu in effetti problematico, e il Malatesta incass\u00f2 alla fine solo 25.000 ducati per la prestanza, giudicati insufficienti per assicurare le paghe degli uomini d'arme al soldo. Con quello che ricevette cerc\u00f2 dunque, senza successo, di prendere Fossombrone al Montefeltro e, incurante di Alfonso che gli intimava di raggiungerlo in Toscana, il Malatesta cerc\u00f2 con tutti i mezzi di entrare invece al servizio dei rivali veneto-fiorentini.\nNecessitanti di aiuto, i Fiorentini ruppero infine le diffidenze e il 10 dicembre 1447 assoldarono il Malatesta a fianco delle milizie di Federico da Montefeltro. La guerra venne condotta rapidamente, garantendo la vittoria di Piombino il 15 luglio 1448, grazie proprio alla bravura del Malatesta. Se tale successo fu un importante tassello della sua fortuna professionale (e quindi economica), gli inimic\u00f2 completamente Alfonso di Aragona, risentito per la condotta dell'ex alleato che aveva compromesso il suo successo. Ma tale problema non preoccupava in quel momento il Malatesta, che riceveva il trionfo a Firenze e veniva acclamato da Basinio da Parma, nelle \"Hesperis\", come il salvatore della Toscana.\nL'apogeo.\nIl Malatesta si godeva il suo successo nei seguenti incarichi per Venezia (26 novembre 1449, confermati il 5 gennaio 1450), molto remunerativi, quando fu nominato capitano generale delle milizie venete e allest\u00ec un esercito di 2000 cavalli e 500 fanti con un personale compenso mensile di 600 ducati. A differenza dei Fiorentini e dei Milanesi, i Veneziani pare che pagassero puntualmente. Nel 1453, al rinnovo del contratto con Milano e Firenze, il Malatesta doveva avere ancora met\u00e0 del compenso dell'anno precedente (ben 32.000 ducati), ma nonostante ci\u00f2 anche la seconda guerra di Toscana fu un grande successo, agevolato da un'epidemia nell'esercito aragonese che afflisse, temporaneamente, anche il suo capitano Federico da Montefeltro, permettendo la conquista di Vada.\nIn quegli anni il Malatesta riusc\u00ec a rafforzare anche il proprio stato, con la concessione papale di Montemarciano e Cassiano e la conquista di Pergola, Monterolo, Senigallia e del vicariato di Mondavio. Se Pesaro restava estranea, lo stato malatestiano poteva contare su vaste zona del suo contado, su Gradara e su importanti postazioni nel Montefeltro. Vennero migliorate le fortificazioni difensive a Senigallia, a Fano e nel territorio, come Verucchio, Montescudo, Pennabilli, Santarcangelo, Sogliano e Gradara, oltre alla realizzazione di Castel Sismondo a Rimini. Fu migliorata la viabilit\u00e0 interna lungo le direttrici che collegavano l'Adriatico con la Toscana, l'Umbria e l'Italia settentrionale. Furono regolati i rapporti tra economia rurale ed economia commerciale-urbana, orientandosi verso una parziale liberalizzazione degli ordini corporativi artigianali.\nSegnali di tentennamento.\nIl suo affermarsi nelle Marche fin\u00ec per insospettire il papa, preoccupato del troppo potere che il Malatesta andava conseguendo, cos\u00ec che il sostegno dimostrato fino allora da Callisto III, ad esempio nelle pratiche di legittimazione dei figli Roberto, Malatesta e Valerio Galeotto, venne a mancare, mentre si inasprirono le lotte con il Ducato di Urbino e anche i potentati italiani, fautori della politica dell'equilibrio, iniziarono a diffidare del Malatesta.\nLa pace di Lodi e i fatti di Siena.\nUn vero e proprio smacco si ebbe nel corso delle trattative della pace di Lodi (9 aprile 1454), che sanc\u00ec di fatto la fine delle guerre in Italia e pose in rilievo le potenze maggiori, che si spartirono l'Italia. Il Malatesta fu infatti escluso per l'insistenza di Alfonso V d'Aragona, che si dichiar\u00f2 fuori da qualsiasi patto se vi avesse partecipato il condottiero, verso il quale vantava diversi crediti arretrati e cospicui.\nSigismondo Pandolfo rimase isolato, con il prestigio di uomo d'arme e di Stato incrinato e con il conseguente crollo delle entrate finanziarie legate alle prestanze. Tale difficile situazione fu aggravata da una spiacevole situazione con il Comune di Siena, che lo aveva ingaggiato (7 ottobre 1454) per risolvere una situazione apparentemente non difficile, muovendo contro un signorotto ribelle, il conte di Pitigliano Aldobrandino Orsini. Il Malatesta fall\u00ec nella sua missione, compiendo una campagna breve e sfortunata che fece sospettare i senesi di tradimento (pare a torto). Oltre a non venire pagato come pattuito, il suo accampamento dovette subire l'onta del saccheggio da parte delle milizie senesi.\nVecchi e nuovi nemici.\nNegli anni 1455-1456 i rapporti con il nemico di sempre, Federico da Montefeltro, oscillarono tra la pace e la guerra, tra ferventi trattative diplomatiche. Nel 1457 i due rivali si incontrarono alla presenza di Borso d'Este e Malatesta Novello per cercare di ricomporre le annose controversie, ma gi\u00e0 nell'ottobre di quell'anno il Montefeltro e Jacopo Piccinino invadevano il vicariato di Fano per conto del re d'Aragona, che intendeva cos\u00ec risarcirsi del credito di 40.000 alfonsini che vantava sul Malatesta e di cui aveva bisogno per le guerre contro gli Angioini.\nQuest'ultimo chiese aiuto ai vecchi alleati Venezia, Firenze e Milano, ma fu soprattutto papa Callisto III ad attivarsi, inviando il cardinale Enea Silvio Piccolomini a comporre un lodo di pace, dopo che il Malatesta avesse versato all'aragonese quanto gli spettava. L'avvio delle trattative coincise con la morte di Alfonso V (27 giugno 1458) e poco dopo, di papa Callisto (6 agosto), che fecero credere al Malatesta di essere ormai libero dal debito. Il nuovo re di Napoli, Ferdinando, figlio di Alfonso, e soprattutto il nuovo papa Pio II (che era proprio il cardinale Piccolomini) si dimostrarono per\u00f2 pi\u00f9 agguerriti che mai contro il signore di Rimini.\nNel 1459 Sigismondo Pandolfo si riprese i castelli della valle del Cesano, ma il 6 agosto, durante la Dieta di Mantova, il papa lo obblig\u00f2 a riconsegnarli, emanando un lodo arbitrale: il Malatesta doveva impegnarsi a saldare il debito dei 40.000 alfonsini del re di Napoli, e a garanzia del completo pagamento doveva dare in deposito alla Santa Sede i territori di Senigallia, del vicariato di Mondavio, di Pergola e Montemarciano, oltre a promettere di non prendere pi\u00f9 le armi per dieci anni. In compenso anche il Malatesta avrebbe riottenuto da Federico da Montefeltro i castelli usurpati, riportando la situazione com'era prima delle ostilit\u00e0.\nSe il Malatesta fu messo alle strette, altrettanto lo fu anche Jacopo Piccinino, il capitano delle milizie napoletane nelle Marche. Alla fine il lodo scontent\u00f2 tutti, compreso Federico da Montefeltro, che si era aspettato migliori concessioni territoriali, ma il papa fu fermo nel pretendere che fosse rispettato quanto stabilito. Fu per\u00f2 il solo Malatesta a ribellarsi, per una serie di fatti che lo fecero sentire, oltre che vessato, anche beffato. Nell'ottobre del '59 consegn\u00f2 infatti i territori chiesti in deposito al pontificio Ottaviano Pontano, ma and\u00f2 su tutte le furie quando il Piccinino non gli restitu\u00ec alcun castello; il suo umore si aggrav\u00f2 quando le terre assegnate alla Chiesa non restarono nelle mani del papa, ma furono prontamente cedute al Montefeltro.\nAppena ricevuti 3.000 ducati dagli Anconetani per compiere una guerra contro Jesi, che poi si rifiut\u00f2 di condurre delegandola al figlio Roberto, occup\u00f2 Montemarciano, il vicariato di Mondavio e, assieme al Piccinino e al principe di Taranto, pass\u00f2 al fronte angioino contro il re aragonese di Napoli.\nLo scontro con Pio II.\nRibellandosi al papa, il Malatesta si trov\u00f2 presto in una situazione di completo isolamento diplomatico. Nel 1460-1462 la situazione precipit\u00f2 velocemente, quando Pio II lo richiam\u00f2 per tre volte in seguito alle ripetute disubbidienze: non ottenendo alcun segno di pentimento, il papa lo scomunic\u00f2 il giorno di Natale del 1460, sciolse i suoi sudditi dal giuramento di fedelt\u00e0 e gli intent\u00f2 un processo per \"diffamarlo\" (1461) che si concluse con il rogo della sua effigie a Roma (1462). Ne conseguiva inoltre il decadimento dello status di vicario nei territori della Santa Sede.\nPio II, senese di nascita e quindi avverso al Malatesta sin dai tempi del suo cattivo comportamento con la citt\u00e0 natale, costitu\u00ec una vera e propria lega contro di lui assieme al re di Napoli, al duca di Milano ed a Federico da Montefeltro, con l'obiettivo di condurlo alla completa rovina. Guidate dai condottieri Ludovico Malvezzi di Bologna e Pier Paolo Nardini, le truppe pontificie, con 3000 cavalli e 2000 fanti, invasero le terre malatestiane nella Marca, ripresero la valle del Cesano e si accamparono ai margini del vicariato di Mondavio, nel piano sotto il castello di Nidastore. La controffensiva del Malatesta non si fece attendere e il 2 luglio 1461, nella battaglia di Castelleone di Suasa, ottenne una straordinaria vittoria contro l'esercito papale guidato da Napoleone Orsini e composto dal triplo dei suoi effettivi. L'anno seguente riusc\u00ec ad occupare Senigallia, ma il sopraggiungere dei contingenti di Federico da Montefeltro lo fecero ripiegare su Fano, la seconda capitale del suo stato. Inseguito, fu raggiunto e sconfitto nella battaglia del Cesano presso Pian della Marotta, sulle rive del fiume Cesano. Le sue truppe furono sbaragliate e lui riusc\u00ec a salvarsi con pochi fedeli ed a riparare via mare, alla ricerca vana degli alleati Angioini. Suo figlio Roberto riusc\u00ec a stento a entrare nella rocca di Mondolfo.\nA quel punto Pio II aveva la situazione in scacco e decise di proseguire per neutralizzare il nemico, affidando a Federico da Montefeltro e al cardinale legato Niccol\u00f2 Forteguerri la continuazione delle operazioni militari (maggio 1463). Essi ripresero Senigallia, il vicariato di Mondavio e anche Fano, assediata per mare dal Forteguerri (25 settembre 1463). A quel punto i Veneziani avviarono una serie di pressioni affinch\u00e9 il papa allentasse la sua rigorosa morsa sul Malatesta, che ne approfitt\u00f2 per chiedere il perdono, ottenendolo. A quel punto gli restava la sola Rimini e un ristretto territorio circostante, a titolo sempre di vicario papale.\nLa guerra di Morea.\nIsolato, impoverito e minato nel prestigio personale, al Malatesta non rest\u00f2 altro che cercare nuove condotte per s\u00e9 e per il figlio allo scopo di rifinanziarsi, tentando di riallacciare i rapporti con gli altri stati italiani pi\u00f9 potenti. Solo Milano e Venezia si dimostrarono comprensivi. I Veneziani in particolare lo assoldarono, tra il 1464 e il 1466, per combattere i Turchi in Morea, missione che molti signori d'Italia e d'Oltralpe avevano rifiutato per la sua durezza e pericolosit\u00e0.\nPartito per la Grecia, il Malatesta, dopo aver ottenuto la garanzia di protezione per il suo Stato e per la sua famiglia da parte dei Veneziani, avvi\u00f2 le operazioni militari che non gli fruttarono n\u00e9 successo n\u00e9 guadagno. Nel 1465 si ammal\u00f2 e in Italia corse la voce che fosse morto, scatenando una serie di eventi che gli anticiparono ci\u00f2 che sarebbe accaduto alla sua scomparsa. I Veneziani, con l'intenzione ufficiale di proteggere sua moglie Isotta e suo figlio Sallustio, inviarono una guarnigione che forse aveva invece il reale obiettivo di spodestarli. Isotta, che avrebbe voluto fare il figlio Signore, ottenne scarsi appoggi, tra chi voleva che salisse al potere il primogenito Roberto, chi voleva che la citt\u00e0 tornasse alla Chiesa, come indicato nelle condizioni della pace del 1463, e chi voleva entrare sotto la protezione di una grande potenza come Milano o Firenze. Lo stesso papa si allert\u00f2 e appront\u00f2 un esercito che, all'occorrenza, occupasse Rimini. Ma il Malatesta era ancora vivo e, una volta guarito, allarmato dalle ombre scure che si allungavano ormai sul suo ridotto Stato, ottenne, dopo lunghe esitazioni dei Veneziani, la dispensa dalla guerra di Morea.\nUltimi anni.\nTornato in Italia, dopo aver disposto in favore di Isotta e Sallustio dopo la sua morte (23 aprile 1466), si rec\u00f2 a Roma per ottenere dal nuovo papa, Paolo II, una ricompensa per la guerra contro i Turchi e alcune concessioni. In realt\u00e0 il papa fece di tutto per trattenerlo il pi\u00f9 a lungo possibile, mentre muoveva in segreto il suo esercito per occupare Rimini. Il piano si rivel\u00f2 fin dall'inizio fallimentare e quando il Malatesta si accorse della situazione, tanto si infuri\u00f2 da riuscire a ottenere una ricompensa di 1500 ducati.\nPacificato col papa, nella primavera del 1468 torn\u00f2 al soldo della Chiesa in una campagna contro Norcia. Qui contrasse una malattia che lo port\u00f2 pochi mesi dopo alla morte. Il 16 agosto 1468 fece nuove disposizioni testamentarie riguardo ai suoi beni in Dalmazia ottenuti con la campagna contro i Turchi, e il 9 ottobre dello stesso anno spir\u00f2 a Rimini, lasciando incompiuti tutti i suoi progetti di riscatto.\nIl suo corpo fu sepolto nel Tempio malatestiano, ambizioso progetto incompiuto, che ben riassume il contrasto tra le sue aspirazioni e la sua sfortunata sorte.\nMecenatismo.\nSigismondo Pandolfo Malatesta fu anche poeta e patrono delle arti. In vita la sua fama fu legata soprattutto all'attivit\u00e0 di condottiero e capitano, pur nell'incongruenza di essere signore di uno stato piccolo e tutto sommato marginale, e gradualmente destinata ad eclissarsi. Ben pi\u00f9 duratura e cresciuta invece nei secoli \u00e8 stata piuttosto la sua notoriet\u00e0 legata alla promozione di iniziative artistiche e culturali, spesso assai ambiziose e dispendiose, tutte votate all'esaltazione della sua immagine personale e di quella della dinastia malatestiana, fino quasi a farne una vera e propria religione. Proprio i conflitti col papato lo portarono a promuovere l'elaborazione di una particolare commistione tra mondo classico paganeggiante, cultura cristiana e culto personale, arricchito da suggestioni cavalleresche e cortesi. Non fu dunque un semplice finanziatore di opere, ma fu un elemento attivo nei processi creativi, incarnando quegli stessi ideali che intendeva promuovere: uomo di guerra e di cultura, cavaliere e sovrano assoluto.\nLa sua strategia autorappresentativa si affid\u00f2 al conio di medaglie, che venivano poi donate come preziosa memoria al pari di un ritratto dipinto. Affidandosi ai migliori artisti disponibili, quali Pisanello e, dopo la partenza di quest'ultimo, Matteo de' Pasti, fece rivivere la suggestione imperiale della moneta antica, affidando la propria effigie (e quella di Isotta) all'immortale glorificazione.\nDagli anni trenta chiam\u00f2 alla propria corte alcuni degli artisti e degli architetti pi\u00f9 qualificati e all'avanguardia, sulla scena italiana, affidando loro essenzialmente due grandi progetti, di carattere per certi versi opposto. Uno era la fortificazione di Castel Sismondo, la residenza fortificata familiare, per la quale si avvalse anche della consulenza di Filippo Brunelleschi. L'altro era la ricostruzione della vetusta chiesa di San Francesco, divenuta poi il Tempio Malatestiano, con un'operazione pi\u00f9 marcatamente culturale, condensante valori filosofici e teologici, in cui rivivevano i fasti pagani e le istanze cristiane, quale opera votiva e sepolcrale, per s\u00e9 e la sua dinastia. In questo cantiere, gradualmente ampliatosi fino a interessare l'intero edificio, lavorarono nomi noti come Leon Battista Alberti, Piero della Francesca e Agostino di Duccio, oltre allo stesso Matteo de' Pasti e artisti di ambito locale come Matteo Nuti e Cristoforo Foschi. La particolare commistione tra antico e moderno si percepiva fin dalla decorazione delle cappelle, legate alle divinit\u00e0 pagane, alle Muse, alle Arti liberali, alle Sibille, ai Profeti e ai Dottori della Chiesa, rappresentanti una sorta di storia dell'operare divino e umano, intervallata da numerosi riferimenti alla storia personale del Malatesta, alla sua dinastia e a Isotta.\nIn campo letterario, da un lato le conoscenze militari, arricchite dall'esperienza pratica, portarono a un rifiorire della trattatistica bellica, nelle opere di sintesi di Roberto Valturio. Dall'altro il neoplatonismo fiorentino trov\u00f2 qui una particolare declinazione, nell'opera di letterati come Basinio da Parma, Tobia Borghi, Guarino Veronese e Giusto de' Conti.\nDiscendenza.\nFigli legittimi.\nSigismondo Pandolfo port\u00f2 avanti un'attenta politica matrimoniale, per assicurarsi alcune vantaggiose alleanze: falliti i piani per sposare una figlia di Francesco di Bussone, conte di Carmagnola, nel 1434 spos\u00f2 Ginevra d'Este (morta nel 1440), dalla quale ebbe come unico figlio Galeotto Roberto Novello, morto nel 1438.\nIl 25 ottobre 1441 spos\u00f2 Polissena, figlia naturale di Francesco Sforza, dalla quale ebbe due figli:\nDal 1446, con la moglie ancora viva (morir\u00e0 nel 1449) visse una relazione con Isotta degli Atti, che spos\u00f2 nel 1456, senza particolari fini politici. Infatti non ne trasse alcun vantaggio politico-militare, se non l'ufficializzazione della sua decennale relazione con Isotta, da cui aveva avuto:\nFigli illegittimi.\nEbbe numerosi figli naturali, quasi tutti poi legittimati."}
{"id": "284483", "revid": "125661074", "url": "https://it.wikipedia.org/wiki?curid=284483", "title": "CHiPs", "text": "CHiPs \u00e8 una serie televisiva statunitense andata in onda tra il 1977 e il 1983 sulla rete televisiva NBC. In Italia la serie \u00e8 arrivata nel 1981 sulle TV locali e nel corso degli anni \u00e8 stata spesso riproposta da diverse emittenti (ad esempio FX, Fox, Fox Retro e Cine Sony) ottenendo sempre un buon successo. Da gennaio 2022 \u00e8 riproposta dalla nuova emittente in chiaro di Mediaset Twentyseven.\nTrama.\nLa serie racconta le avventure di due agenti della California Highway Patrol di pattuglia sulle immense Freeway di Los Angeles a bordo delle loro motociclette.\nI due protagonisti sono il \"macho\" Francis \"Frank\" Llewellyn \"Ponch\" Poncherello e il pi\u00f9 equilibrato agente Jonathan \"Jon\" Andrew Baker, coordinati dal sergente Joseph Getraer, il burbero comandante del duo. I protagonisti ricordavano quelli dell'altra serie statunitense di successo Starsky &amp; Hutch.\nGli episodi erano di solito una combinazione di poliziesco e commedia leggera. Frequenti erano gli inseguimenti e gli incidenti tra pi\u00f9 veicoli causati da banditi in fuga. \nUn episodio tipico iniziava con Ponch e Jon in pattuglia di routine o dopo essere stati assegnati ad una localit\u00e0 come Malibu o Sunset Strip. Nel \"briefing\" alla centrale il sergente Getraer li incaricava di una particolare operazione da portare a termine. Di solito era presente anche una sotto trama scanzonata; dopo alcuni tentativi falliti di arrestare la banda che stava minacciando le autostrade di Los Angeles, l'episodio verteva invariabilmente su Ponch e Jon che conducevano una caccia ai sospettati (spesso assistiti da altri membri della loro divisione), culminando con una serie spettacolare di veicoli incidentati. La puntata terminava, come altre serie del periodo, con una scenetta leggera in cui Ponch e Jon partecipavano a una nuova attivit\u00e0 (come lo sci d'acqua o il paracadutismo). Queste scenette erano ideate per mostrare lo stile di vita glamour della California meridionale. Spesso, Ponch tentava di impressionare una donna che aveva incontrato durante l'episodio con la sua abilit\u00e0 atletica, solo per fallire e fornire a Jon, Getraer e altri il pretesto per molte risate.\nDato che gli agenti della California Highway Patrol nella realt\u00e0 raramente escono in pattuglia in coppia, nei primi episodi era stato detto che Poncherello era in stato di prova, con Jon assegnato come agente addestratore sul campo. Alla fine della prima stagione, questo espediente svan\u00ec mentre il pubblico era oramai abituato a vedere i due lavorare come una squadra.\nPersonaggi.\nFrancis Llwellyn \"Frank\" Poncherello \"Ponch\".\nFrank Poncherello, interpretato da Erik Estrada, \"Ponch\" per gli amici, \u00e8 il vero protagonista del telefilm. Nella prima puntata, \"Il pilota\", gli mancano pochi giorni di prova dovuti al suo comportamento troppo imprevedibile per un agente CHP: nonostante diverse volte la sua ironia causi degli episodi poco simpatici agli occhi del sergente Getraer, riesce a terminare il periodo di prova ed acquistare la fiducia del sergente anche se, al termine della puntata, il suo periodo di prova viene prolungato ulteriormente per aver involontariamente fatto uscire di strada la moglie di un personaggio influente. In questo modo gli sceneggiatori risolvono il problema di non dover separare la coppia Ponch e Jon in quanto gli agenti CHiPs non lavorano quasi mai in coppia ma da soli.\nPonch resta sei anni su sei nel cast del telefilm e recita in quasi tutte le puntate, ad eccezione della prima parte della quinta serie nella quale il personaggio fu sostituito da Steve McLeish.\nJonathan A. \"Jon\" Baker.\nJon Baker, interpretato da Larry Wilcox, compagno di Poncherello dalla prima alla quinta stagione, \u00e8 un agente modello, anche perch\u00e9 le disgrazie capitano solitamente al suo compagno: puntuale, serio nel suo lavoro e Getraer ne \u00e8 molto soddisfatto. Alcuni episodi fanno riferimento occasionalmente al servizio di Jon nella Guerra del Vietnam. Ci\u00f2 rende il suo personaggio uno dei primi ritratti di un reduce del Vietnam in televisione. Larry Wilcox ha realmente servito 13 mesi in Vietnam come artigliere dei Marines.\nDopo l'abbandono di Steve McLeish, con il quale Baker aveva recitato all'inizio della quinta stagione, Larry Wilcox decise di lasciare la serie. Nonostante il loro abbinamento riuscito sullo schermo, Wilcox e Estrada non andavano sempre d'accordo davanti alla macchina da presa. Fu Wilcox ad abbandonare i produttori per quello che considerava un continuo favoritismo nei confronti di Estrada.\nRobert \"\"Bobby\" \"Hot Dog\"\" Nelson.\nBobby Nelson, interpretato da Tom Reilly, \u00e8 il compagno di Ponch per quasi tutta la sesta serie.\nFu scelto nell'estate '82 tra 1.000 persone come successore di Jon che, come detto, lasci\u00f2 il cast.\nCi\u00f2 dur\u00f2 solo per le prime quattro puntate: dalla quinta alla quindicesima puntata venne affiancato dal fratello Bruce. Tra la quindicesima e la sedicesima puntata avvenne un fatto unico nella storia di \"CHiPs\": Tom Reilly fu arrestato dalla LAPD per guida in stato di ebbrezza. Cominci\u00f2 da qui il declino del personaggio, che dalla ventesima puntata fu sostituito da Bruce come compagno di Ponch.\nNella settima serie Bobby sarebbe dovuto scomparire, sostituito definitivamente da Bruce, ma la settima stagione non venne mai realizzata.\nBruce Nelson.\nBruce Nelson, interpretato da Bruce Penhall, \u00e8 il fratello di Bobby per le ultime diciotto puntate del telefilm. \u00c8 poco ricordato: comincia come cadetto all'accademia della California Highway Patrol (CHP) e diventa compagno di Ponch per le ultime tre puntate (\"La coppia pi\u00f9 veloce\", \"Il mostro del mare\", \"Il ritorno della pattuglia Brat\"). \u00c8 una di quelle persone che, se fossero entrate prima nel cast, avrebbero certamente lasciato il segno. Bruce si candid\u00f2 a restare nella settima serie che, per un improvviso calo degli ascolti, non venne realizzata. Lo ritroviamo nel film del 1998 come sergente del CHP.\nJoseph \"Joe\" Getraer \"Sarge\".\nJoseph Getraer, interpretato da Robert Pine, \u00e8 il sergente a comando del turno in cui lavorano Ponch e Jon. Severo e integerrimo, \u00e8 sempre pronto a difendere i suoi uomini con i superiori. Pine \u00e8 sposato nella vita reale con Gwynne Gilford, attrice che interpreta Betty Getraer, moglie del sergente Getraer nel telefilm. Il personaggio interpretato da Robert Pine \u00e8 l'unico ad apparire in ogni episodio della serie. Nel film del 1998 il sergente ha scalato tutti i gradi del CHP, diventandone il capo (\"commissioner\").\nProduzione.\nSecondo un articolo della Guida TV del 1998, il creatore della serie Rick Rosner era un riservista del Dipartimento dello sceriffo della contea di Los Angeles. Durante una pausa caff\u00e8 in un turno di pattuglia serale a met\u00e0 degli anni '70 vide due giovani agenti di pattuglia in motocicletta che gli diedero l'idea per questa serie.\nSebbene le scene pi\u00f9 pericolose fossero girate dagli \"stuntman\", Wilcox ed Estrada girarono molte scene con piccole acrobazie. Wilcox non riport\u00f2 mai infortuni, mentre Estrada sub\u00ec delle ferite diverse volte nel corso della serie. In particolare, rimase gravemente ferito in un incidente motociclistico durante le riprese di un episodio della terza stagione nell'agosto del 1979, fratturandosi varie costole ed entrambi i polsi. L'incidente e il conseguente ricovero in ospedale di Estrada furono incorporati nella trama della serie.\nPrima di essere scelto nei \"CHiPs\" Estrada non aveva esperienza con le motociclette, quindi segu\u00ec un corso intensivo di otto settimane, imparando a guidare. Nel 2007 \u00e8 stato rivelato che non possedeva una patente per motocicli al momento in cui la serie era in produzione.\nGli agenti in moto, contrariamente a quello che si pu\u00f2 pensare, non erano mai in sella a delle Harley-Davidson. Soprattutto in quegli anni, infatti, la polizia statunitense aveva \"tradito\" il marchio americano. Le moto utilizzate, particolarmente iconiche della serie, erano infatti delle Kawasaki KZ in forza alla fine degli anni '70 alla polizia autostradale di Los Angeles. Per la cronaca, i due protagonisti della serie erano dotati di KZ 900 nelle prime due stagioni e di KZ 1000 nelle restanti annate del telefilm.\nFilm TV.\nNel 1998 \u00e8 stato prodotto un film per la televisione, \"CHiPs '99\", che ritrae i due poliziotti ormai non pi\u00f9 giovani, ma sempre pronti a sfrecciare sulle loro motociclette, questa volta due BMW RT 1100-P nuove di zecca. Nel film ritroviamo molti dei vecchi personaggi:\nBruce \u00e8 divenuto sergente, Grossman \u00e8 un detective, Baricza e Ponch sono rimasti agenti, Getraer veste i panni di capo del CHP (\"commissioner\") e Jon \u00e8 capitano. Il film \u00e8 stato diretto da Jon Cassar.\nFilm.\nNel settembre 2014, la Warner Bros. ha annunciato di aver ingaggiato Dax Shepard come regista, sceneggiatore ed attore per portare al cinema il film basato sulla serie televisiva; il ruolo di Jon Baker \u00e8 stato assegnato allo stesso Shepard, mentre Frank \"Ponch\" Poncherello \u00e8 interpretato dall'attore Michael Pe\u00f1a. Vincent D'Onofrio interpreta l'antagonista dei due agenti, un loro spietato collega corrotto a capo di una banda specializzata in assalti ai portavalori."}
{"id": "284489", "revid": "2519", "url": "https://it.wikipedia.org/wiki?curid=284489", "title": "Grimstad", "text": " \nGrimstad \u00e8 un comune della Norvegia situato nella contea di Agder. \nIl comune \u00e8 stato costituito nel 1837 e venne ampliato nel 1878 e successivamente nel 1960 annettendo parti del territorio comunale di Fj\u00e6re. Gli attuali confini risalgono al 1971 con l'annessione dei soppressi comuni di Fj\u00e6re e Landvik (a sua volta unito nel 1962 al comune di Eide).\nConfina a nord con il comune di Froland a nordest con quello di Arendal, a sudovest con Lillesand e a nordovest con Birkenes. Il capoluogo \u00e8 il centro abitato omonimo ed \u00e8 situato sulla costa occidentale della baia di Groosefjord. \nGeografia fisica.\nGrimstad \u00e8 situata all'estremit\u00e0 meridionale del paese e si affaccia sullo Skagerrak, un tratto del Mare del Nord tra Danimarca, Norvegia e Svezia.\nIL territorio comunale \u00e8 per lo pi\u00f9 pianeggiante con lievi colline nella parte pi\u00f9 nord-occidentale, la massima altitudine \u00e8 pari a 361 m s.l.m. con la collina chiamata Dobbedalshei. Nella parte costiera vi sono numerosi laghi, il 10% del territorio comunale \u00e8 infatti ricoperto da acque interne. \nOltre a Grimstad vi \u00e8 un altro centro abitato chiamato Jortveit situato nella parte meridionale del comune.\nStoria.\nLe prime tracce di Grimstad sono del XVI secolo ma la citt\u00e0 si svilupp\u00f2 solo nel corso nel XIX secolo. Tra il 1844 e il 1850 il drammaturgo norvegese Henrik Ibsen visse qui dove lavor\u00f2 come apprendista in una farmacia. Oggi oltre ad essere una rinomata meta turistica norvegese, Grimstad \u00e8 anche riconosciuta come la citt\u00e0 con il maggior numero di ore di sole all'anno in Norvegia. Nel 1906 venne costruita una piccola azienda vinicola che chiuse per\u00f2 nel 2001.\nPoco a nord del centro cittadino si trova la chiesa di Fj\u00e6re, un edificio in pietra di epoca medievale, nei pressi della chiesa si trova il monumento a Terje Vigen. \nLa chiesa di Grimstad \u00e8 un edificio in legno del 1888.\nEconomia.\nA Grimstad \u00e8 situato il birrificio N\u00f8gne \u00d8."}
{"id": "284490", "revid": "10005", "url": "https://it.wikipedia.org/wiki?curid=284490", "title": "Cyber games", "text": ""}
{"id": "284492", "revid": "466539", "url": "https://it.wikipedia.org/wiki?curid=284492", "title": "Dawn Steel", "text": "Fu la prima donna a diventare presidente di uno dei maggiori studi di produzione cinematografica di Hollywood, ricoprendo tale carica per la Columbia Pictures dal 1987 al 1990.\nBiografia.\nDawn Steel nacque il 19 agosto 1946 nel Bronx da genitori ebrei russi, il sollevatore di pesi semi-professionista Nathan Steel e l'imprenditrice Lillian Tarlow. Prima della sua nascita, il padre cambi\u00f2 il nome di famiglia da Spielberg a Steel affinch\u00e9 riflettesse la sua professione, in cui era soprannominato \"The Man of Steel\". Dawn crebbe a New York, tra Manhattan e Great Neck. Quando aveva nove anni, il padre soffr\u00ec di un esaurimento nervoso, spingendo la madre a diventare l'unico supporto della famiglia, composta da Dawn e dal fratello minore Larry.\nSteel studi\u00f2 Business Administration all'Universit\u00e0 di Boston da 1964 al 1965, ma fu costretta ad abbandonare gli studi a causa di problemi finanziari. Dal 1966 al 1967 frequent\u00f2 il corso di marketing dell'Universit\u00e0 di New York, senza completare gli studi.\nCarriera.\nNel 1968, Steel lavor\u00f2 brevemente come giornalista sportiva per la \"Major League Baseball Digest\" e la NFL. Lo stesso anno, venne assunta dalla redazione di \"Penthouse\", per cui lavor\u00f2 come segretaria e poi come direttrice del reparto merchandising.\nNel 1975, fond\u00f2 una sua compagnia di merchandising, la Oh Dawn! Inc. Uno dei gadget da lei creati, un rotolo di carta igienica firmato con il logo di Gucci, la fece citare in giudizio da Gucci stesso per violazione di copyright. Per l'azione legale, Steel ingaggi\u00f2 l'avvocato Sid Davidoff, che aveva precedentemente fornito consulenze all'ex sindaco di New York John Lindsay, e la questione venne risolta in sede privata. Nel 1978, Steel vendette tutte le sue azioni della Oh Dawn! all'ex-marito e socio Ronnie Rothstein e si trasfer\u00ec a Los Angeles, dove lavor\u00f2 inizialmente come consulente del merchandising per \"Playboy.\"\nParamount e Columbia.\nGrazie a Davidoff, riusc\u00ec ad introdursi ad Hollywood e l\u00ec divent\u00f2 coordinatrice del reparto merchandising &amp; licensing della Paramount Pictures. Uno dei suoi primi compiti fu quello di ideare materiale promozionale e tie-in per il film \"Star Trek\" (1979). Prot\u00e9g\u00e9 dell'allora CEO della Paramount Barry Diller, Steel fu promossa rapidamente a vice-presidente del suo reparto, diventando nel 1980 vice-presidente di produzione e nel 1983 vice-presidente di produzione anziano. Nel 1985, raggiunse la carica di presidente di produzione, impresa riuscita precedentemente solamente ad un'altra donna, Sherry Lansing nel 1980 alla Twentieth Century Fox. Come presidente di produzione, Steel fu responsabile della creazione e gestione produttiva di numerosi successi della Paramount durante gli anni ottanta, tra cui i film \"Flashdance\", \"Attrazione fatale,\" \"Footloose,\" \"Beverly Hills Cop - Un piedipiatti a Beverly Hills\" e \"Top Gun\", venendo tuttavia licenziata nel 1987.\nLo stesso anno, Steel approd\u00f2 alla Columbia Pictures, che le aveva precedentemente offerto la carica di presidente, divenendo cos\u00ec la prima donna a ricoprire il ruolo di presidente di una delle grandi case di produzione cinematografica (\"major\") hollywoodiane. Tuttavia, la breve permanenza di Steel alla Columbia fu segnata da numerose perdite economiche, continuando la parabola discendente intrapresa durante la precedente presidenza di David Puttnam. Nel 1989, dopo diversi tracolli finanziari dovuti anche alla perdita del sostegno da parte della societ\u00e0 madre, la Columbia fin\u00ec per essere acquisita dal colosso giapponese Sony, e Steel rassegn\u00f2 le sue dimissioni nel gennaio del 1990.\nCome produttrice indipendente.\nLo stesso anno, fond\u00f2, tramite un contratto con la Walt Disney Company, la propria casa di produzione, chiamata Steel Pictures. Per la Disney, Steel ricopr\u00ec per la prima volta il ruolo di produttrice, producendo commedie e film per famiglie come \"Tesoro, mi si \u00e8 allargato il ragazzino\", \"Cool Runnings - Quattro sottozero\" e \"Sister Act 2 - Pi\u00f9 svitata che mai\". Nel 1993, la Pocket Books pubblic\u00f2 il suo libro di memorie, \"They Can Kill You But They Can't Eat You\", in cui Steel descriveva le proprie esperienze e difficolt\u00e0 affrontate in quanto donna mentre lavorava alla Paramount e alla Columbia.\nNel 1994, Steel fond\u00f2 assieme al marito Charles Roven una nuova compagnia, l'Atlas Entertainment, stringendo un contratto di tre anni con la Turner Pictures. Per la Atlas, produsse tra il 1995 e il 1997 film come \"Il tocco del male\" e \"City of Angels - La citt\u00e0 degli angeli\".\nVita privata.\nOltre che un breve matrimonio, durato meno di un anno, nel 1975 con l'imprenditore Ronnie Rothstein, Steel ebbe una relazione con l'attore Richard Gere nel 1975 e con il regista Martin Scorsese nel 1983. Nel 1985, spos\u00f2 il produttore Charles Roven, con cui rimase fino alla propria morte ed ebbe una figlia, Rebecca (n. 1987).\nMalattia e morte.\nNell'aprile del 1996, all'et\u00e0 di cinquant'anni, le fu diagnosticato un tumore al cervello. Dopo una battaglia di quasi due anni contro la malattia, Steel mor\u00ec il 20 dicembre 1997 a Los Angeles. Il film \"City of Angels - La citt\u00e0 degli angeli\" (1998), da lei prodotto, venne dedicato alla sua memoria."}
{"id": "284494", "revid": "47767", "url": "https://it.wikipedia.org/wiki?curid=284494", "title": "Ruben (nome)", "text": "Origine e diffusione.\nDeriva dall'ebraico \"Reuben\" (o \"Reubhen\"), composto dai termini \"reu\" (imperativo di \"r'aah\", \"vedere\") e \"ben\" (\"un figlio\"), e il significato \u00e8 probabilmente \"guarda, un figlio!\" o \"ecco, un figlio!\": si tratta della frase che Giacobbe esclam\u00f2 quando la moglie Lia gli partor\u00ec il figlio Ruben. Altre interpretazioni indicano la prima parte del nome come derivante da \"Ruh\", (\"provvidenza\"), col possibile significato di \"figlio della provvidenza\".\nIl nome Ruben \u00e8 presente soprattutto al centro e nord Italia. Le varianti Rubens e Rubes si sono diffuse per il prestigio del pittore fiammingo Pieter Paul Rubens. In lingua inglese il nome, nella variante Reuben, ha cominciato ad essere usato da dopo la Riforma Protestante.\nOnomastico.\nRuben viene festeggiato il 1\u00ba agosto in memoria di san Ruben (o Rub\u00edl), monaco martirizzato nel II secolo. Con questo nome si ricorda anche il beato Ruben di Ges\u00f9 Lopez Aguilar, martire con altri compagni a Barcellona, commemorato il 9 agosto."}
{"id": "284496", "revid": "287204", "url": "https://it.wikipedia.org/wiki?curid=284496", "title": "Voicing (jazz)", "text": "Con il termine voicing si indica la strumentazione, la disposizione verticale e l'ordine delle note che compongono un accordo (quali note stanno nella parte pi\u00f9 alta e nelle parti intermedie, quali note sono raddoppiate, in quale ottava si trova ciascuna nota, quale strumento o voce esegue ciascuna nota). La nota che si trova nella parte pi\u00f9 bassa determina il rivolto.\nNella musica jazz, ogni voicing \u00e8 una combinazione di suoni, raddoppi di note, omissioni di funzioni, spostamenti di note, e quindi presenta un numero di parti (di solito l'accordo \u00e8 triade o tetrade, cio\u00e8 \u00e8 a 3 o a 4 parti, ma teoricamente raggiunge le 7 note della scala cui \u00e8 riferibile). \nOgni voicing nel jazz rappresenta una disposizione particolare, specifica e personale dei tipi di accordi esistenti, e una selezione delle note dell'accordo (teorico) cui si riferisce; \u00e8 pertanto un insieme di voci disposte con libert\u00e0 e anche svincolate dalla fondamentale.\nCaratteristiche.\nOgni pianista nel jazz ha sviluppato un proprio sistema di voicing e i pianisti pi\u00f9 famosi avevano un vasto vocabolario di voicing personali, ma anche comuni. Ad esempio Bill Evans \u00e8 considerato l'inventore (forse \u00e8 pi\u00f9 un pioniere) di un certo tipo di voicing a tre note derivanti da rivolti di accordi a quattro parti con omissioni di note rispetto all'accordo teorico. In realt\u00e0 Evans, cresciuto tra Debussy e Ravel, pensava pi\u00f9 al pianismo classico impressionista nell'esecuzione di melodie jazz che non conoscevano se non solo di vista questo tipo di voicing o forme. \nInoltre Evans usava tali voicing in un certo range di riferimento nell'ottava centrale e pi\u00f9 sopra.\nIl voicing, \u00e8 bene ricordarlo, fa sempre riferimento ad un accordo teorico, il quale (accordo teorico) ordina gerarchicamente le note sempre in ordine crescente, dalla fondamentale (prima nota) alla tredicesima (sesta ad ottava), mentre il vocing le dispone in un altro ordine, non di certo crescente, ma combinando tali note tra loro, non senza raddoppi, omissioni, \"abbassamenti\" (in inglese \"drop\"), innalzamenti (\"axis\"), ecc. il tutto con riferimenti sempre alle scale musicali.\nL'accordo teorico infatti fa sempre riferimento a una o pi\u00f9 scale e ne rappresenta il suo naturale sviluppo nell'armonia tradizionale per terze.\nCostruzione dei voicing base.\nI voicing base si formano a 4 note, con qualche differenza rispetto agli accordi: questi invece delle toniche usano le tensioni oltre il settimo grado, quindi le none, undicesime e tredicesime. Molto spesso viene omessa anche la quinta.\nPer praticit\u00e0 dividiamo per famiglie di accordi. degli aggregati pi\u00f9 utilizzati (ma ne ce ne sono molti altri) che sovrapponiamo in determinati punti all'accordo teorico:\nEsistono due posizioni fondamentali per ogni famiglia di voicing:\nL'eccezione \u00e8 data dall'accordo semidiminuito (sul 1\u00b0 e sulla 5b) della scala locria, dall'accordo del modo frigio (sulla 2b\u00b0 e sulla 5) e dagli accordi di sesta.\nAccordo Maggiore (I).\nin sigla: Maj7\nN.B. \u00e8 molto usato anche il terzo rivolto dell'accordo a quattro parti, anche con omissione della quinta:\n7 1 3 (5)\nAccordo Maggiore Sesta (I).\nin sigla: Maj 6\nAccordo Dominante (V).\nin sigla: 7 o 9 o 13\nN.B. per il V7alt la posizione che era propria della settima si usa invece sulla terza, e viceversa, questo per la regola delle sostituzioni di tritono sui dominanti. (Il V7alt rappresenta un VII della scala minore melodica).\nN.B. per il V7b9 si usa la stessa posizione del diminuito sul settimo grado.\nAccordo Minore settima (II o VI).\nin sigla: - 7\nAccordo Minore Sesta (VI).\nin sigla: - 6\nAccordo Minore (minore melodica, I- o VI).\nin sigla: -Maj 7\nN.B. Il frammento qui usato \u00e8 un accordo maggiore aumentato col suo rivolto.\nAccordo semidiminuito (VII).\nin sigla: -7 b5 oppure con un cerchio barrato\nAccordo del modo frigio (III).\nL'accordo \"sus\" deriva dalla parola inglese suspended (sospeso),ovvero mancante della 3 (modale) maggiore o minore. Tale peculiarit\u00e0 lo rende non appartenente n\u00e9 alla famiglia degli accordi maggiori, n\u00e9 minori.\nin sigla: sus 7 b9 b13\nAccordo diminuito.\n(accordo con terza minore, quinta diminuita e settima diminuita).\nin sigla: 0\n\u00c8 un caso particolare perch\u00e9 composto interamente da terze minori e tritoni.\nPu\u00f2 applicarsi su uno dei quattro gradi, essendo un accordo speculare e simmetrico.\nTecniche applicabili.\nTali voicing possono essere usati in diverse circostanze e modi:"}
{"id": "284498", "revid": "1431409", "url": "https://it.wikipedia.org/wiki?curid=284498", "title": "Michele Kalamera", "text": "Biografia.\nDi padre siciliano (da Canicatt\u00ec) di origini greche (il nonno paterno era di Patrasso) e di madre veneto-tedesca (nonno materno bavarese), si trasferisce con la famiglia per via della professione del primo, maresciallo dei Carabinieri, arrivando infine dalla Calabria a Roma, dove negli anni sessanta ha frequentato l'Accademia d'arte drammatica \"Silvio d'Amico\". Conosciuto per il mestiere di doppiatore, \u00e8 stato anche attore di teatro e nel 1963 ha fondato, insieme a Gigi Proietti, il teatro stabile dell'Aquila. Ha lavorato inoltre per la radio. Esordisce come doppiatore nel 1966, diretto da Fede Arnaud nel doppiaggio di Mark Damon nel film \"Dio, come ti amo!\". \u00c8 noto soprattutto per essere il doppiatore ufficiale di Clint Eastwood, scelto per questo lavoro dallo stesso attore statunitense che nel 1976 lo aveva sentito in un provino per il film \"Il texano dagli occhi di ghiaccio\".\nHa doppiato inoltre Steve Martin in molte delle sue interpretazioni; F. Murray Abraham nel ruolo di Antonio Salieri nel primo doppiaggio del film \"Amadeus\" di Milo\u0161 Forman; Robert Redford in diverse significative interpretazioni (fra cui \"Il candidato\"); Martin Landau nel ruolo del comandante John Koenig in \"Spazio 1999\", nella serie televisiva \"Missione impossibile\" e nel film \"Ed Wood\", per cui l'attore vinse il Premio Oscar al miglior attore nel ruolo di Bela Lugosi; Michael Caine in \"The Prestige\"; Robert Duvall ne \"Il Grinta\", \"Non torno a casa stasera\" di Francis Ford Coppola e \"Colors - Colori di guerra\".\nTra gli attori doppiati vi sono anche Christopher Walken, Ben Kingsley, Max von Sydow, Anthony Hopkins, Dennis Farina, Raymond J. Barry, Roger Moore. In televisione \u00e8 stato la 2\u00aa voce di George Peppard nel ruolo del Colonnello John \"Hannibal\" Smith nella serie \"A-Team\" e Jerry Hardin nel ruolo di Gola Profonda in \"X-Files\".\n\u00c8 la voce dei personaggi Disney Baloo in \"TaleSpin\", Razoul in \"Aladdin\" e l'imperatore Zurg in \"Buzz Lightyear da Comando Stellare\". Celebre la sua interpretazione nel doppiaggio dell'avvocato Kobayashi (Pete Postlethwaite) ne \"I soliti sospetti\". \u00c8 anche la voce corrente di Sam l'aquila dei \"Muppet\" e la voce narrante nei cartoni Disney dedicati a Pippo e a Winnie the Pooh, e quella nei vari cartoni animati, specialmente \"Freakazoid\".\nNel maggio 2007 ha vinto il premio \"Leggio d'oro voce maschile dell'anno\"."}
{"id": "284499", "revid": "767487", "url": "https://it.wikipedia.org/wiki?curid=284499", "title": "Lacus Autumni", "text": "Il Lacus Autumni (\"Lago dell'autunno\", in latino) \u00e8 una formazione geologica lunare pi\u00f9 scura del terreno circostante (come tutti i laghi e i mari), situata all'estremo occidentale dell'emisfero che la Luna rivolge sempre verso la Terra. Questa regione \u00e8 dominata da un enorme bacino d'impatto il cui centro \u00e8 situato nel Mare Orientale; due catene montuose concentriche, i Montes Rook e i Montes Cordillera, circondano il mare. Il Lacus Autumni \u00e8 situato nella parte nordorientale della fascia di territorio compresa fra le due cordigliere, in una regione non facilmente osservabile dalla Terra.\nIl Lacus Autumni si estende da sudest a nordovest, raggiungendo una larghezza massima di circa 90-100 km. Solo la sua parte centrale e sudorientale \u00e8 caratterizzata da un'albedo inferiore rispetto a quella del terreno circostante; le parti rimanenti mostrano una riflettivit\u00e0 analoga a quella del resto della superficie lunare."}
{"id": "284500", "revid": "1149807", "url": "https://it.wikipedia.org/wiki?curid=284500", "title": "Card Captor Sakura", "text": ", spesso abbreviato in \"CCS\", \u00e8 un manga \"sh\u014djo\" scritto e disegnato dalle CLAMP, pubblicato in Giappone sulla rivista \"Nakayoshi\" di K\u014ddansha dal giugno 1996 all'agosto 2000. In Italia \u00e8 stato pubblicato da Star Comics dall'ottobre 1999 al dicembre 2000. Nel 2001 l'opera ha vinto il premio Seiun Award come 'manga dell'anno'.\nTra l'aprile 1998 e il marzo 2000 \u00e8 stato prodotto un anime di due stagioni da Madhouse di 70 episodi, noto in Italia come \"Pesca la tua carta Sakura\" per la prima stagione e \"Sakura - La partita non \u00e8 finita\" per la seconda. La seconda stagione ha vinto il premio Animage Anime Grand Prix nel 1999. Nell'agosto 1999 e nel luglio 2000 sono usciti anche due film d'animazione basati sulla versione animata.\nIn occasione del ventesimo anniversario, un sequel intitolato \"Cardcaptor Sakura: Clear Card\" \u00e8 stato pubblicato in Giappone da luglio 2016 su \"Nakayoshi\" mentre in Italia da maggio 2019 da Star Comics; esso \u00e8 stato adattato in una serie anime dal gennaio 2018, diffusa anche in Italia in simulcast da Yamato Video sulla piattaforma Yamato Animation e trasmessa su Man-ga sottotitolata in italiano. Prima di quest'ultima, \u00e8 uscito il 1\u00ba luglio 2017 un OAV che riprende il finale delle stagioni passate in una nuova versione pi\u00f9 fedele al finale del manga.\nTrama.\nSaga di \"Clow Card\".\nSakura Kinomoto, vivace bambina di 10 anni, trova nella biblioteca del padre un libro intitolato The Clow. Dopo aver rotto il sigillo e aperto il misterioso libro, compare un buffo animaletto parlante, chiamato Kero-chan, che si proclama come Guardiano del Sigillo, cio\u00e8 colui che deve proteggere il libro e le carte contenute al suo interno. Con la rottura del sigillo per\u00f2, le Clow Card sono state liberate, e ora spetta a Sakura il compito di catturarle, aiutata da Kero-chan (soprannome di Cerberus).\nQuesta saga si concentra principalmente sulla cattura delle carte e sull'introduzione di nuovi personaggi, come la migliore amica di Sakura, Tomoyo Daidouji, e il catturacarte cinese Syaoran Li, suo rivale, di cui si innamorer\u00e0 successivamente\nTra la prima e la seconda stagione \u00e8 ambientato un lungometraggio animato, in cui Sakura vince un viaggio a Hong Kong, durante le vacanze di Natale. Insieme a Tomoyo, Touya e Yukito si recano nella citt\u00e0, dove incontrano Syaoran e Meiling con la sua famiglia. La trama si basa su una vicenda di Clow Reed, il potente mago che aveva creato le Clow Card e che in passato si era scontrato con una sua rivale, una misteriosa indovina.\nLa seconda stagione animata, che riprende vagamente gli eventi dei volumi numero 5 e 6, prepara Sakura al Giudizio Finale, cio\u00e8 alla grande prova in cui la ragazzina, messa alla prova da Yue, deve dimostrare di essere all'altezza di diventare la nuova padrona delle carte. Dopo aver catturato tutte le carte, aiutata anche da Syaoran, la vera forma di Kero-chan viene rivelata, e compare anche Yue, il secondo guardiano delle Clow Card, che ha il compito di giudicare il candidato.\nSaga di \"Sakura Card\".\nDopo essere diventata la nuova padrona delle carte, il nuovo compito di Sakura \u00e8 quello di trasformare tutte le Clow Card in Sakura Card, in modo che le carte non usino pi\u00f9 la magia di Clow, ma quella che Sakura aveva creato dal nulla. Intanto nuovi problemi sorgono nella citt\u00e0 di Tomoeda, mentre Syaoran finisce per innamorarsi di Sakura.\nVengono introdotti nuovi personaggi, come il misterioso Eriol Hiiragizawa, la cui missione sembra essere ostacolare Sakura. Insieme a lui compaiono Spinel Sun (detto \"Suppi\" da Ruby e Kero-chan) e Ruby Moon, rispettivamente le controparti di Kero-chan e Yue.\nIl secondo film, ambientato dopo la seconda stagione animata, parla della relazione tra Syaoran e Sakura, appena accennata nell'ultimo episodio della serie. Viene introdotta una nuova carta, il Nulla, la cui esistenza era stata celata fino ad allora. La carta era stata creata per bilanciare il potere di tutte le altre, rendendola potente come tutte le 52 carte messe insieme. Dopo essersi risvegliata, questa carta inizia a far scomparire nel nulla persone, oggetti e intere parti della citt\u00e0.\nSaga di \"Clear Card\".\nSakura ormai \u00e8 cresciuta e inizia le scuole medie insieme ai suoi amici, incluso Syaoran, appena ritornato in citt\u00e0 da Hong Kong. Dopo aver avuto un sogno premonitore riguardo ad una figura incappucciata, tutte le carte di Sakura diventano vuote e vengono rese completamente impotenti. Insieme a Kero-chan e Yue, Sakura con i suoi amici deve scoprire e catturare le nuove carte trasparenti, avendo a disposizione un nuovo potere pi\u00f9 forte del precedente.\nSviluppo.\nTemi.\nIl tema principale di \"Card Captor Sakura\" \u00e8 il rapporto con gli altri. La protagonista Sakura crede fortemente sia nell'amicizia sia nell'amore; \u00e8 infatti sempre pronta ad aiutare tutti, compreso Syaoran, che inizialmente si presenta come suo rivale.\nLe CLAMP affermano che uno dei loro scopi era di rendere le minoranze \"normali\" agli occhi di Sakura, e uno dei punti principali era dunque creare un personaggio che credesse nell'amicizia e nell'amore sotto ogni forma. Per questo motivo, la minoranza composta da stranieri che si sono trasferiti in Giappone, rappresentata dai due studenti Syaoran ed Eriol (rispettivamente cinese e inglese), non subiscono episodi di xenofobia, ma anzi vengono calorosamente accolti nel Paese. Anche i personaggi omosessuali o bisessuali (come T\u014dya, Yukito, Tomoyo, Syaoran e probabilmente Sakura) non vengono discriminati, ma invece accettati con disinvoltura. Viene anche presentato il tema dell'amore ostacolato dalle differenze sociali, come quella di censo (i genitori di Sakura) o d'et\u00e0 (Rika e il maestro Terada), tutte sempre con lieto fine per offrire esempi costruttivi ai lettori.\nContinuit\u00e0.\nLe CLAMP hanno incluso la storia di \"Card Captor Sakura\" nel manga \"Tsubasa RESERVoir CHRoNiCLE\", sempre delle stesse autrici.\n\u00c8 stato infatti rivelato che la protagonista, la Principessa Sakura, ha incontrato in sogno Sakura Kinomoto, dalla quale ha ricevuto lo Star Wand che, alcuni anni dopo, le sarebbe servito come pagamento per mandare suo figlio Syaoran (il cui vero nome in realt\u00e0 \u00e8 Tsubasa) nel Regno di Clow. A giudicare dalla divisa scolastica indossata da Sakura al momento dell'incontro, si deduce che esso sia avvenuto in un momento successivo al finale del manga, quando cio\u00e8 Sakura frequenta gi\u00e0 le scuole medie. In quello stesso incontro afferma che si sarebbe presa cura delle Carte di Clow, il che fa supporre che abbia imparato a controllarle anche senza lo scettro.\nCome viene visto, Yuko Ichihara possiede lo scettro di Sakura, sia l'originale (Star Wand) che una replica precedentemente apparsa della forma base (\"Sealing Wand\"), difatti nel primo volume Yuko definisce lo scettro in suo possesso come \"un'innocua imitazione\" che \"pu\u00f2 solo emettere luci e suoni!\". \u00c8 stato inoltre rivelato che Sakura ha, sin da quando era bambina, dei sogni premonitori.\nManga.\nIl manga \u00e8 stato inizialmente pubblicato sulla rivista sh\u014djo \"Nakayoshi\" della K\u014ddansha da giugno 1996 all'agosto 2000, per poi essere raccolto e serializzato in 12 tank\u014dbon. I primi sei volumi sono ripubblicati nel 2000 in una versione bilingue, interrotta per la pubblicazione del manga negli Stati Uniti. Nel 2004 \u00e8 stata presentata la ristampa, sempre di 12 volumi ma con nuove illustrazioni di copertina, cos\u00ec come nel 2015, in occasione del 60\u00ba anniversario della rivista. Dal luglio 2016 viene pubblicato sempre su \"Nakayoshi\" un seguito dal titolo \"Cardcaptor Sakura: Clear Card\", raccolto in tank\u014dbon dal 2 dicembre seguente.\nIn Italia il manga \u00e8 stato pubblicato per la prima volta dalla Star Comics dall'ottobre 1999 al dicembre 2000, sulla collana \"Kappa Extra\". \u00c8 composto da 12 tank\u014dbon, come in originale, mentre la lettura \u00e8 stata ribaltata, diventando occidentale. La versione italiana \u00e8 molto fedele all'originale. Una seconda edizione, sempre dalla Star Comics, \u00e8 stata pubblicata dal 2011 in \"perfect edition\", edizione speciale della casa editrice, che comprende un formato 14.5x21cm, pagine iniziali a colori, e sovracoperta. Come per \"Magic Knight Rayearth\", i dialoghi sono stati riadattati e la lettura lasciata all'orientale. Sempre la Star Comics pubblicher\u00e0 dal 23 febbraio 2022 una ristampa della serie in una nuova \"collector's edition\" fedele all'edizione giapponese, realizzata con materiali rimasterizzati e una copertina con finiture in oro che riprendono le Clow Card e colori di alta qualit\u00e0. Allegata assieme al volume vi sar\u00e0 una carta da collezione che unita con quelle negli altri volumi andr\u00e0 a formare un'unica immagine. Il seguito \"Clear Card\", invece, \u00e8 pubblicato dal maggio 2019 da Star Comics.\nAnime.\nL'anime \u00e8 stato prodotto dallo studio d'animazione Madhouse e diretto da Morio Asaka. Kumiko Takahashi ha lavorato come character designer e come capo direttore d'animazione della serie. Anche le autrici hanno collaborato al progetto, con Nanase \u014ckawa come scrittrice della sceneggiatura, e Mokona come collaboratrice per i costumi di Sakura e il design delle Clow Card. La versione animata, infatti, propone altre 34 carte, che sommate alle 19 del manga, arrivano a 53. Vengono aggiunti due personaggi: Wei Wang, maggiordomo di Syaoran, e MeiLing, la parente che lo segue fin in Giappone intenzionata a riportarlo in Cina e sposarlo.\nLa serie animata, trasmessa su NHK e in seguito su Animax, \u00e8 composta da tre stagioni: la prima stagione, intitolata , \u00e8 stata trasmessa dal 7 aprile al 29 dicembre 1998 (i primi 35 episodi) e dal 6 aprile al 13 luglio 1999 (i restanti 11 episodi) e si concentra sulla cattura delle carte (corrispondente ai primi sei volumi del manga); la seconda, invece, intitolata \u00e8 stata trasmessa dal 7 settembre 1999 al 21 marzo 2000 (24 episodi) e riguarda la trasformazione delle carte in Carte di Sakura (i restanti sei volumi). Una terza, intitolata , \u00e8 stata trasmessa dal 7 gennaio al 10 giugno 2018 (22 episodi) e corrisponde al seguito del manga dall'omonimo titolo.\nIn Italia la prima stagione \u00e8 stata trasmessa, con il titolo \"Pesca la tua carta Sakura\", su Italia 1 dal 27 settembre fino al 5 novembre 1999. La seconda, invece, intitolata \"Sakura - La partita non \u00e8 finita\", ha avuto una trasmissione molto pi\u00f9 travagliata: dopo i primi 6 episodi trasmessi dal 29 gennaio 2001, la serie \u00e8 stata bruscamente interrotta a causa delle tematiche omosessuali che potevano emergere e soltanto con la messa in onda su Italia Teen Television fino al dicembre 2004 sono stati recuperati per intero tutti gli episodi. Stranamente, nella trasmissione su Italia 1 dell'estate 2006 non \u00e8 mai andato in onda l'ultimo episodio. La terza stagione \u00e8 stata trasmessa simultaneamente col Giappone, sottotitolata in lingua italiana, da Yamato Video sul suo canale YouTube Yamato Animation. Il 3 settembre 2021, Yamato Video annuncia con un trailer il doppiaggio italiano della serie. Quest'ultima viene pubblicata dal 12 gennaio 2022 sul canale \"Anime Generation\" di Prime Video.\nColonna sonora.\nSono stati distribuiti molti album con colonne sonore, composte da Takayuki Negishi. I primi 4 album sono composti dalle sigle iniziali e della musica di sottofondo della serie animata. Il quinto e sesto album sono rispettivamente la musica delle due versioni cinematografiche. Le restanti tre sono raccolte dai temi pi\u00f9 generali. Sono stati anche pubblicati due drama-CD, scritte da Nanase \u014ckawa.\nLe sigle italiane, scritte da Alessandra Valeri Manera con le musiche di Franco Fasano ed interpretate da Cristina D'Avena, presentano un arrangiamento completamente diverso dalle originali e vengono usate sia in apertura che in chiusura.\n\"Kero-chan ni omakase!\".\nIn tutte le stagioni dell'anime Kero-chan appare alla fine di ogni episodio, in cui svolge la funzione di guida attraverso il mondo magico di \"Card Captor Sakura\". Questi segmenti, di circa 5 minuti, sono chiamati in originale, \"Kero's Corner\" nella versione americana. Dopo i titoli di coda, Kero-chan discute infatti sui vari personaggi, i loro costumi e le loro caratteristiche, spesso in modo ironico. Nella versione italiana non \u00e8 presente.\nAlla fine del secondo film viene riproposto questo segmento, in cui Kero-chan e Spinel Sun si rincorrono per tutta Tomoeda per un takoyaki.\nFilm.\nSono stati prodotti due film, creati sulla base della serie animata. Non trattano nessuna storia del manga.\nOAV.\nTre OAV chiamati , conosciuti anche come \"Tomoyo's Video Diary Specials\", sono stati inseriti nella pubblicazione dei DVD ad edizione limitata. Ognuno ha la durata di circa 5 minuti:\nUn ulteriore OAV dal titolo , che riprende il finale delle prime due stagioni e introduce alla terza, \u00e8 uscito in anteprima all'Anime Expo il 1\u00ba luglio 2017 e pubblicato in DVD e Blu-ray il 13 settembre seguente assieme al terzo volume del sequel del manga. Il tema musicale \u00e8 , di Tomoyo Daidouji &amp; il coro della scuola elementare di Tomoeda.\nVideogiochi.\nDalla serie sono stati tratti undici videogiochi, sviluppati per PC, Game Boy, PlayStation, WonderSwan, Dreamcast, Game Boy Advance e PlayStation 2. Tutti i videogiochi sono stati distribuiti soltanto in Giappone.\nLibri e artbook.\nNel 2000, la K\u014ddansha ha pubblicato un libro chiamato , una sorta di guida su come leggere le Carte di Clow come se fossero tarocchi. Il libro, scritto personalmente dalle CLAMP, \u00e8 stato pubblicato solamente in Giappone.\nDalla serie sono stati tratti quattro \"artbook\" di illustrazioni originali, con commenti delle stesse CLAMP: \"Cardcaptor Sakura Illustration\" (1998), \"Cardcaptor Sakura Illustration 2\" (2000), \"Cardcaptor Sakura Illustration 3\" (2000) e \"Cardcaptor Sakura Memorial Book\" (2001). Dalla serie TV e dai film sono stati invece tratti tre volumi intitolati \"Cardcaptor Sakura Illustrations Collection Cheerio!\", pubblicati dal 1999 al 2000, e quattro volumi chiamati \"Cardcaptor Sakura Complete Book (Clow Card-hen)\" (1999), \"Movie Cardcaptor Sakura Complete Book\" (1999), \"Cardcaptor Sakura Complete Book 2 (Sakura Card-hen)\" (2000) e \"Cardcaptor Sakura Complete Book (F\u016bin sareta card)\" (2000), questi ultimi contenenti informazioni aggiuntive, riassunti degli episodi e interviste.\nTrasmissioni e adattamenti nel mondo.\nAdattamento in Italia.\nAdattamento in Italia\nL'edizione italiana \u00e8 stata trasmessa per la prima volta, censurata, su Italia 1 con due titoli: \"Pesca la tua carta Sakura\" (i primi 35 episodi, dal 27 settembre 1999) e \"Sakura - La partita non \u00e8 finita\" (i restanti 35, dal 29 gennaio 2001). Le modifiche apportate nella versione italiana riguardano soprattutto i personaggi principali e le relazioni tra di loro. Alcuni nomi sono stati leggermente modificati, come Yukito in Yuki. Al personaggio Syaoran Li invece \u00e8 stato invertito il nome con il cognome, diventando Li (nome) e Syaoran (cognome).\nL'et\u00e0 della protagonista, inoltre, passa da 10 a 14 nell'adattamento italiano. Tutte le relazioni considerate 'improprie' vengono tagliate: l'amore provato da Tomoyo per Sakura viene trasformato in una semplice amicizia, cos\u00ec come quello provato da Touya, fratello di Sakura, per Yukito. La cotta iniziale di Syaoran per Yukito viene tagliata, anche se dopo si scopre che era semplice attrazione causata dai suoi poteri magici. La relazione tra Rika e il suo maestro Terada \u00e8 stata alleggerita, cos\u00ec come l'eccessiva ammirazione di Sakura per la signorina Mizuki. \nDal 1\u00ba luglio 2019 debutta anche su Netflix nella sola versione originale con i sottotitoli, ove questi ultimi ripristinano i dialoghi originali privi di modifiche.\nAdattamento in America.\nLa serie \"Card Captor Sakura\" fu pesantemente modificata per il pubblico americano. Il nome divenne \"Cardcaptors\", e i primi 8 episodi non vennero mai trasmessi. La serie cominci\u00f2 cos\u00ec con l'arrivo di Syaoran, che divenne il coprotagonista, insieme a Sakura. Questo taglio, secondo la rete americana, \u00e8 stato apportato per attrarre pi\u00f9 ragazzi a guardare la serie. Infatti, il 60% degli spettatori erano ragazzi, mentre il restante 40% ragazze.\nLa cittadina immaginaria di Tomoeda, in cui si svolge la storia, diventa Reedington. La Tokyo Tower nominata da Sakura, diventa la Radio Tower. Tutte le relazioni reputate inopportune furono cambiate, come nell'edizione italiana. Perfino la sigla iniziale fu modificata, per inserire le parole \"Cardcaptor\" al posto di \"Card Captor Sakura\". Successivamente la serie TV venne raccolta in 9 DVD e subito dopo venne pubblicata in versione integrale sempre per il mercato DVD dalla Pioneer, con l'audio in giapponese e i sottotitoli in inglese.\nTutti i nomi, eccetto Sakura e Meiling, furono cambiati in nomi tipicamente americani. Inoltre, il cognome di Meiling divenne 'Rae', per cancellare ogni legame con Syaoran, visto che i due erano promessi al fidanzamento. La seguente tabella riporta i nomi originali e quelli americani:\nAccoglienza.\nNel 2018, il manga di \"Cardcaptor Sakura: Clear Card\" ha raggiunto i 2.2 milioni di copie vendute. Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Card Captor Sakura\" si \u00e8 classificata al 62\u00ba posto."}
{"id": "284501", "revid": "44939", "url": "https://it.wikipedia.org/wiki?curid=284501", "title": "Aspartato aminotransferasi", "text": ""}
{"id": "284507", "revid": "399", "url": "https://it.wikipedia.org/wiki?curid=284507", "title": "Tae Kwon Do", "text": ""}
{"id": "284512", "revid": "2519", "url": "https://it.wikipedia.org/wiki?curid=284512", "title": "Comuni della Norvegia", "text": "La Norvegia \u00e8 divisa in 11 regioni amministrative, chiamate contee (\"fylker\") e 356 comuni (\"kommuner\" in norvegese). La capitale Oslo \u00e8 considerata sia una contea che un comune.\nI comuni sono l'unit\u00e0 atomica del governo locale in Norvegia e sono responsabili dell'istruzione primaria (fino al 10 \u00b0 grado), dei servizi sanitari ambulatoriali, dei servizi per anziani, della disoccupazione e di altri servizi sociali, della suddivisione in zone, dello sviluppo economico e delle strade comunali. Le forze dell'ordine e i servizi religiosi sono forniti a livello nazionale in Norvegia.\nI comuni sono in costante consolidamento. Nel 1930, c'erano 747 comuni in Norvegia. A partire dal 2020 ci sono 356 comuni, una riduzione dai 422 precedenti. Vedere l'elenco degli ex comuni norvegesi per ulteriori dettagli sulle fusioni municipali.\nAmministrazione.\nOgni comune ha i suoi leader governativi: il sindaco (\"ordf\u00f8rer\") e il consiglio comunale (\"kommunestyre\"). Il sindaco \u00e8 il dirigente esecutivo. Il consiglio comunale \u00e8 l'organo deliberativo e legislativo del comune ed \u00e8 l'organo supremo del comune. I membri del consiglio comunale sono eletti per un mandato di 4 anni. Una suddivisione del consiglio completo \u00e8 il consiglio esecutivo (\"formannskap\"), composto da 5 membri."}
{"id": "284513", "revid": "2128848", "url": "https://it.wikipedia.org/wiki?curid=284513", "title": "Branco", "text": "Un branco \u00e8 un gruppo di mammiferi che si riuniscono spontaneamente e operano in modo omogeneo (per esempio nel corso di spostamenti). Il termine viene in genere utilizzato per riferirsi a gruppi di animali della stessa specie; viene talvolta esteso a gruppi di specie diverse quando le diverse specie si comportino in modo sostanzialmente simile (come nei branchi di gnu e zebre).\nCaratteristiche.\nEsistono numerosi termini specifici che si riferiscono a gruppi di animali di particolari tipi. Per esempio un gruppo di uccelli in volo viene in genere chiamato stormo; un gruppo di pesci banco; un branco di mammiferi erbivori, soprattutto ungulati, mandria (o raramente gregge, termine pi\u00f9 usato per indicare gruppi di ovini da allevamento). Altri termini speciali possono venire usati in circostanze particolari; per esempio un gruppo stanziale viene spesso detto una colonia (per esempio una colonia di pinguini). Il termine branco viene usato frequentemente in riferimento specifico a gruppi di carnivori (per esempio un branco di lupi).\nAll'interno di un branco i diversi individui possono comportarsi in modo simile, oppure emerge una suddivisione dei compiti (per esempio fra predatori che adottano una strategia di caccia) che spesso riflette gerarchie sociali all'interno del gruppo (per esempio gli individui dominanti dei branchi di erbivori in genere \"hanno diritto\" alla posizione pi\u00f9 protetta). Tuttavia gruppi con esempi estremi di specializzazione come quelli esibiti da formiche o altri insetti sociali hanno dinamiche completamente diverse e non vengono identificati con il termine \"branco\".\nSignificati derivati.\nI termini \"branco\" e \"gregge\" sono spesso usati con riferimento a gruppi umani in cui gli individui perdono la propria autonomia a favore del conformismo nei confronti del gruppo. In genere \"gregge\" viene riferito a comportamenti conformisti passivi, mentre \"branco\" implica l'idea di un gruppo aggressivo."}
{"id": "284514", "revid": "7336", "url": "https://it.wikipedia.org/wiki?curid=284514", "title": "Armonia tonale", "text": ""}
{"id": "284517", "revid": "1516566", "url": "https://it.wikipedia.org/wiki?curid=284517", "title": "Porsgrunn", "text": " \nPorsgrunn \u00e8 un comune e una citt\u00e0 della contea di Vestfold og Telemark in Norvegia. \nIl territorio comunale, oltre al centro abitato di Porsgrunn comprende i soppressi comuni Eidanger e Brevik incorporati nel 1964.\nHa ricevuto lo status di citt\u00e0 nel 1842.\nGeografia fisica.\nIl comune si trova al termine del tratto finale di una serie di canali e chiuse che partono da Skien e sfociano nello Skagerrak, un tratto del Mare del Nord tra Danimarca, Norvegia e Svezia.\nIl centro abitato di Porsgrunn si trova nei pressi della foce del fiume omonimo, la parte orientale \u00e8 quella commerciale mentre ad ovest si trovano le zone residenziali, un ponte levatoio aperto per la navigazione collega le due zone della cittadina. A valle del ponte si trovano le zone industriali e portuali. L'area industriale \u00e8 una delle pi\u00f9 importanti della Norvegia con aziende di diversi settori ed un'intensa attivit\u00e0 di esportazione.\nStoria.\nPorsgrunn nacque come semplice scalo portuale nel XVI secolo, ma la citt\u00e0 si svilupp\u00f2 solo nel XVII secolo con il commercio del legno. Nel 1653 la dogana venne spostata da Skien a Porsgrunn e questo ne aument\u00f2 l'importanza commerciale. L'industria manifatturiera si ampli\u00f2 alla fine del XIX secolo con la costruzione della linea ferroviaria e di diverse fabbriche tra cui una di porcellana. Tra il 1910 e il 1920 si instaurarono delle industrie metallurgiche. Nel 1929 la Norsk Hydro apr\u00ec qui un impianto per la produzione di fertilizzanti chimici. Attualmente Porsgrunn \u00e8 diventato un centro importante per l'istruzione con la costruzione di un politecnico e vari college universitari.\nSimboli.\nLo stemma venne concesso il 16 gennaio 1905 e riconfermato il 16 aprile 1964.\nLo scudo \u00e8 trinciato: nella met\u00e0 superiore una pianta di mirto di palude (\"pors\" in norvegese) \u00e8 un'arma parlante con riferimento al nome di Porsgrunn; un'ancora simboleggia l'importanza del porto. La banda d'argento rappresenta il fiume che attraversa la citt\u00e0.\nMonumenti e luoghi d'interesse.\nIl centro storico della cittadina si trova nella parte orientale con numerosi edifici antichi tra i quali il municipio. \nLa chiesa di Vestre Porsgrunn risale al 1758, caratteristico l'interno in stile rococo. \nVi si trova inoltre il das Porsgrunn City Museum che comprende diversi edifici storici della citt\u00e0. La chiesa di \u00d8stre Porsgrunn del 1760, opera di Joen Jacobsen venne distrutta da un incendio nel 2011.\nVi sono diversi edifici sottoposti a tutela tra i quali Den gamle tellbod (1790 circa) che ospita una collezione di articoli di porcellana di produzione locale."}
{"id": "284518", "revid": "1543377", "url": "https://it.wikipedia.org/wiki?curid=284518", "title": "Fibrosi cistica", "text": "La fibrosi cistica (abbreviata spesso come FC, detta anche mucoviscidosi o malattia fibrocistica del pancreas) \u00e8 una malattia genetica trasmessa con modalit\u00e0 autosomica recessiva, causata da una mutazione nel gene \"CFTR\", il quale codifica per una proteina che funziona come canale per il cloro detta CFTR (\"Cystic Fibrosis Transmembrane conductance Regulator\"). La fibrosi cistica \u00e8 la malattia genetica ereditaria mortale pi\u00f9 comune nella popolazione caucasoide.\nLa sintomatologia, che coinvolge differenti organi interni, \u00e8 riconducibile all'anomalia nell'escrezione del cloro, normalmente mediata dalla proteina codificata dal gene \"CFTR\". Tale alterazione porta alla secrezione di muco molto denso e viscoso e quindi poco scorrevole. La conseguente ostruzione dei dotti principali provoca i sintomi principali (comparsa di infezioni polmonari ricorrenti, insufficienza pancreatica, steatorrea, cirrosi epatica, ostruzione intestinale e infertilit\u00e0 maschile).\nAspetti generali.\nIl gene \"CFTR\" (\"Cystic Fibrosis Transmembrane conductance Regulator\") \u00e8 localizzato sul braccio lungo del cromosoma 7 e codifica per una proteina di 1480 aminoacidi situata sulla membrana cellulare delle cellule epiteliali. Tale proteina trasporta fisiologicamente gli ioni cloruro attraverso le membrane cellulari a livello della membrana apicale delle cellule epiteliali di vie aeree, pancreas, intestino, ghiandole sudoripare, ghiandole salivari e vasi deferenti.\nGli individui affetti da fibrosi cistica presentano mutazioni sul gene \"CFTR\". Sono state individuate quasi mutazioni nel gene responsabile di questa malattia, delle quali 150 circa sono riconosciute come causa di malattia e solo poche decine sono responsabili della maggior parte dei casi di fibrosi cistica. La pi\u00f9 frequente nella popolazione di origine caucasica \u00e8 una delezione di 3 nucleotidi (CTT), che provoca la perdita dell'aminoacido fenilalanina codificato dal codone 508 (la mutazione \u00e8 detta \"delta F508\").\nLa manifestazione piena della patologia si verifica soltanto negli individui omozigoti (che presentano cio\u00e8 mutazioni in entrambi gli alleli del gene CFTR). In tali individui l'alterazione della secrezione da parte delle cellule epiteliali di ioni cloro porta a un conseguente maggior riassorbimento di sodio e acqua (da cui il muco pi\u00f9 secco). Negli eterozigoti vi \u00e8 solo una leggera sintomatologia: questi presentano un bilancio ionico funzionale, ma espellono pi\u00f9 difficilmente acqua dalle cellule.\nStoria.\nSi suppone che la fibrosi cistica sia apparsa nel XXXI secolo a.C. circa a causa della migrazione di popoli, delle mutazioni genetiche e delle nuove condizioni di nutrimento. Anche se l'intero spettro clinico della malattia non \u00e8 stato riconosciuto fino al 1930, alcuni aspetti della condizione erano stati individuati molto prima. In effetti, in uno scritto del XVIII secolo riporta: \nCi\u00f2 dimostra l'associazione tra la perdita di sale e la malattia.\nNel XIX secolo, Karl von Rokitansky descrisse un caso di morte fetale con peritonite da meconio, una complicazione di ileo da meconio associato alla fibrosi cistica. L'ileo da meconio \u00e8 stato descritto nel 1905 da Karl Landsteiner. Nel 1936, Guido Fanconi pubblic\u00f2 un documento che descriveva una connessione tra la celiachia, la fibrosi cistica del pancreas e le bronchiectasie.\nNel 1938 Dorothy Hansine Andersen pubblic\u00f2 un articolo, dal titolo: \"Fibrosi cistica del pancreas e suo rapporto con la celiachia: uno studio clinico e patologico\", sull\"American Journal of Diseases of Children\". Fu la prima a descrivere le caratteristiche della fibrosi cistica del pancreas e a correlarla con le manifestazioni intestinali e polmonari. Inoltre, per prima ipotizz\u00f2 che la fibrosi cistica fosse una malattia recessiva e che fosse possibile utilizzare la sostituzione degli enzimi pancreatici per curare i bambini colpiti. Nel 1952 Paul di Sant'Agnese scopr\u00ec anomalie negli elettroliti nel sudore. Un test del sudore \u00e8 stato sviluppato e migliorato nel corso del decennio successivo.\nNel 1989 Lap-Chee Tsui ha guidato un team di ricercatori, presso l'Hospital for Sick Children di Toronto, che ha portato alla scoperta del gene responsabile della malattia. La fibrosi cistica rappresenta la prima patologia genetica chiarita rigorosamente dal processo di genetica inversa.\nEpidemiologia.\nLa fibrosi cistica \u00e8 la pi\u00f9 comune malattia autosomica recessiva tra le persone di etnia caucasica. Negli Stati Uniti, circa persone ne sono affette. La maggior parte dei casi viene diagnosticata a partire dai sei mesi di et\u00e0. In Canada, vi sono circa 3.500 persone affette da fibrosi cistica. Circa 1 persona su 25 di discendenza europea e una su 30 degli americani caucasici \u00e8 un portatore di una mutazione che causa la fibrosi cistica. Anche se la condizione \u00e8 meno comune in questi gruppi, circa 1 su 46 ispanici, 1 su 65 africani e 1 su 90 asiatici hanno almeno un allele del gene \"CFTR\" mutato. L'Irlanda presenta la pi\u00f9 alta incidenza al mondo di fibrosi cistica: 1 su 1353 individui.\nAnche se \u00e8 una malattia rara, la fibrosi cistica \u00e8 classificata come una delle malattie genetiche pi\u00f9 frequenti in grado di accorciare la vita. \u00c8 pi\u00f9 comune tra le nazioni del mondo occidentale. Un'eccezione \u00e8 la Finlandia, dove si riscontra solamente una su 80 persone portatori di una mutazione della condizione. Negli Stati Uniti, 1 su bambini nascono con la fibrosi cistica. Sempre negli Stati Uniti, nel 1997, circa 1 su 3300 bambini caucasici \u00e8 nato con la malattia. Al contrario, solo 1 su bambini afro-americani soffriva di tale condizione, negli americani asiatici il tasso era ancora pi\u00f9 basso: 1 su .\nLa fibrosi cistica si riscontra nei maschi e nelle femmine allo stesso modo. Per ragioni non ancora chiare, i dati hanno dimostrato che i maschi tendono ad avere una speranza di vita pi\u00f9 lunga rispetto alle femmine, tuttavia studi recenti suggeriscono che questo divario non esiste pi\u00f9, probabilmente ci\u00f2 \u00e8 dovuto al miglioramento dei servizi sanitari, mentre un recente studio irlandese ha individuato un legame tra l'ormone femminile estrogeno e peggiori condizioni della malattia.\nLa distribuzione degli alleli della fibrosi cistica varia tra le popolazioni. La frequenza di portatori \u0394F508 \u00e8 stata stimata in 1:200 nel nord della Svezia, in 1:143 in Lituania e 1:38 in Danimarca. \u0394F508 si verifica in Finlandia, ma \u00e8 un allele in minoranza. La fibrosi cistica si verifica in solo 20 famiglie finlandesi.\nEziologia.\nLa fibrosi cistica \u00e8 causata da una mutazione nel gene \"Cystic Fibrosis Transmembrane Regulator\" (\"CFTR\"). La mutazione pi\u00f9 comune, \u0394F508, \u00e8 una delezione (\u0394 significante soppressione) di tre nucleotidi che si traduce in una perdita di fenilalanina nella posizione 508a della proteina. Questa mutazione si riscontra nei due terzi (66-70%) di tutti i casi mondiali di fibrosi cistica e il 90% dei casi negli Stati Uniti. Tuttavia, vi sono pi\u00f9 di 1500 ulteriori mutazioni che possono condurre alla malattia. Anche se la maggior parte delle persone hanno due copie (alleli) del gene CFTR, una sola \u00e8 necessaria per evitare la condizione. La fibrosi cistica si sviluppa quando non vi \u00e8 alcun allele in grado di produrre una proteina CFTR funzionale. Cos\u00ec la fibrosi cistica \u00e8 considerata una malattia autosomica recessiva.\nIl gene CFTR, si trova al locus q31.2 del cromosoma 7, \u00e8 composto da paia di basi e crea una proteina che \u00e8 lunga 1.480 aminoacidi. In particolare, la posizione \u00e8 posta tra le 117.120.016 e le 117.308.718 paia di basi sul braccio lungo del cromosoma 7, regione 3, banda 1, sottobanda 2, rappresentato come 7q31.2. Strutturalmente, il gene CFTR \u00e8 un tipo di gene noto come gene ABC. Il prodotto di questo gene \u00e8 un canale di ione cloruro importante nella produzione di sudore, dei succhi digestivi e dell'espettorato.\nGenotipo e fenotipo.\nVi \u00e8 una certa correlazione tra la mutazione (genotipo) e le manifestazioni cliniche della malattia (fenotipo). La grande variabilit\u00e0 delle manifestazioni e la gravit\u00e0 della malattia sono legate alle molteplici mutazioni nel gene CFTR.\nLa penetranza \u00e8 di solito del 100% degli omozigoti con mutazioni gravi, ma la gravit\u00e0 della malattia \u00e8 variabile con forme pi\u00f9 lievi, senza insufficienza pancreatica o con moderata insufficienza respiratoria.\nL'omozigosi \u0394F508/\u0394F508 \u00e8 associata con la forma classica della malattia, con un aumento degli elettroliti nel sudore, insufficienza pancreatica e polmonare spesso di forma grave. Alcune mutazioni causano la compromissione di pi\u00f9 funzionalit\u00e0 e altri studi epidemiologici mostrano popolazioni differenti con differenti mutazioni, cos\u00ec che le mutazioni \u0394F508/R117H, \u0394F508/\u0394I507, KBC-10 \u0394F508/3849 \u2192 T e G-5 \u0394F508/2789 \u2192 A hanno un tasso di mortalit\u00e0 inferiore alla omozigosi F508. Le mutazioni \u0394F508/R117H, \u0394F508/\u0394I507, F508 / 3849 10 KBC \u2192 T, G-5 \u0394F508/2789 \u2192 A \u0394F508/A455E hanno manifestazioni fenotipiche minori.\nGenotipi esistenti:\nSegni e sintomi.\nI segni distintivi della fibrosi cistica sono pelle salata, scarsa crescita e scarso aumento di peso nonostante una normale assunzione di cibo, accumulo di muco denso e appiccicoso, infezioni polmonari frequenti e tosse o mancanza di respiro. I maschi possono non essere fertili a causa dell'assenza congenita dei vasi deferenti. I sintomi spesso compaiono durante l'infanzia, come l'ostruzione intestinale a causa di ileo patologico da meconio nei neonati.\nQuando i bambini crescono, vi sono complicanze nel rilascio del muco negli alveoli. Le cellule ciliate epiteliali del paziente hanno una proteina mutata che porta alla produzione di muco anormalmente viscoso. La scarsa crescita nei bambini si presenta tipicamente come l'incapacit\u00e0 di aumentare di peso o di altezza rispetto ai loro coetanei. Spesso la condizione non viene diagnosticata fino a quando non si cercano le cause di questa scarsa crescita. Le cause della mancata crescita sono multifattoriali e comprendono l'infezione polmonare cronica, il cattivo assorbimento delle sostanze nutrienti attraverso il tratto gastrointestinale e l'aumento della domanda metabolica a causa dello stato cronico di malattia.\nIn rari casi, la fibrosi cistica pu\u00f2 manifestarsi come un disturbo della coagulazione del sangue. I bambini piccoli sono particolarmente sensibili ai disturbi da malassorbimento di vitamina K perch\u00e9 solo una piccola quantit\u00e0 di questa vitamina attraversa la placenta, lasciando il bambino con riserve molto basse. Poich\u00e9 i fattori II, VII, IX e X (fattori di coagulazione) sono vitamina K-dipendenti, bassi livelli di essa possono causare problemi.\nPolmoni e seni paranasali.\nLa patologia polmonare \u00e8 la conseguenza dell'ostruzione delle vie aeree causata dall'accumulo di muco, dalla riduzione della clearance mucociliare e dall'infiammazione. L'infiammazione e l'infezione causano lesioni e cambiamenti strutturali per i polmoni, portando ad una variet\u00e0 di sintomi. Nelle fasi iniziali, tosse incessante, produzione abbondante di espettorato e ridotta capacit\u00e0 polmonare, sono condizioni comuni. Molti di questi sintomi si verificano quando i batteri, che normalmente abitano l'espettorato denso, crescono fuori controllo e causano polmonite.\nNelle fasi successive, i cambiamenti nella struttura del polmone, come le patologie delle vie aeree principali (bronchiectasie), aggravano ulteriormente le difficolt\u00e0 nella respirazione. Altri sintomi includono tosse con sangue (emottisi), alta pressione sanguigna nei polmoni (ipertensione polmonare), insufficienza cardiaca, difficolt\u00e0 ad ottenere abbastanza ossigeno (ipossia) e insufficienza respiratoria che richiede il supporto con maschere respiratorie.\nLo \"Staphylococcus aureus\", l\"Haemophilus influenzae\" e il \"Pseudomonas aeruginosa\" sono i tre organismi pi\u00f9 comuni che causano infezioni polmonari nei pazienti con la fibrosi cistica. Oltre alle tipiche infezioni batteriche, le persone con la condizione, solitamente, sviluppano altri tipi di malattie polmonari. Tra queste l'aspergillosi broncopolmonare allergica, in cui la risposta del corpo al comune fungo \"Aspergillus fumigatus\" provoca un peggioramento dei problemi respiratori. Un'altra patologia \u00e8 l'infezione da \"Mycobacterium avium complex\" (MAC), un gruppo di batteri legati alla tubercolosi, che possono causare danni ai polmoni e non rispondono agli antibiotici comuni.\nIl muco presente nei seni paranasali \u00e8 ugualmente denso e pu\u00f2 anche causare il blocco dei passaggi, con conseguente infezione. Questo pu\u00f2 causare dolore facciale, febbre, scolo nasale, cefalea e aumentare le difficolt\u00e0 respiratorie. Soggetti con fibrosi cistica possono sviluppare crescita eccessiva del tessuto nasale (Poliposi naso-sinusale) a causa di infiammazione da infezioni croniche dei seni. Polipi ricorrenti possono verificarsi in circa il 10% al 25% dei pazienti affetti da fibrosi cistica.\nLe complicanze cardiorespiratorie sono la causa pi\u00f9 comune di morte (~ 80%) nei pazienti affetti dalla condizione.\nSegni e sintomi gastrointestinali.\nPrima dello screening prenatale e neonatale, la fibrosi cistica era spesso diagnosticata quando un neonato non era in grado di espellere le feci (meconio). Il meconio pu\u00f2 bloccare completamente l'intestino e causare gravi malattie. Questa condizione, detta ileo da meconio, si verifica nel 5-10% dei neonati con fibrosi cistica. Inoltre, la protrusione della membrana interna rettale (prolasso rettale) \u00e8 pi\u00f9 comune, e si verifica in circa il 10% dei bambini affetti dalla condizione, ed \u00e8 causata da un aumento del volume fecale, dalla malnutrizione e da una maggiore pressione intra-addominale causata dalla tosse.\nIl muco denso nei polmoni ha una controparte in secrezioni dense da parte del pancreas, un organo incaricato di fornire i succhi digestivi che aiutano a scindere il cibo. Queste secrezioni esocrine bloccano il movimento degli enzimi digestivi nel duodeno e provocano danni irreversibili al pancreas, spesso sfociando in una dolorosa infiammazione (pancreatite).[24] Nei casi pi\u00f9 gravi e avanzati, i dotti pancreatici appaiono atrofici.\nLa mancanza di enzimi digestivi porta a difficolt\u00e0 di assorbire i nutrienti, con la loro successiva escrezione nelle feci, un disturbo noto come malassorbimento. Il malassorbimento porta alla malnutrizione e alla scarsa crescita. L'ipoproteinemia risultante pu\u00f2 essere abbastanza grave da provocare edema generalizzato. Gli individui affetti da fibrosi cistica hanno anche difficolt\u00e0 di assorbire le vitamine liposolubili A, D, E e K.\nOltre ai problemi del pancreas, le persone con fibrosi cistica lamentano bruciore di stomaco, blocco intestinale da intussuscezione e costipazione. Gli individui anziani affetti da fibrosi cistica possono sviluppare ostruzione intestinale distale a causa delle feci ispessite.\nL'insufficienza pancreatica esocrina si verifica nella maggior parte (dall'85% al 90%) dei pazienti con fibrosi cistica. \u00c8 principalmente associata con \"gravi\" mutazioni del gene CFTR, in cui entrambi gli alleli sono completamente non funzionali (ad es \u0394F508/\u0394F508). Si verifica nel 10-15% dei pazienti con una mutazione \"grave\" e una \"media\" del gene CFTR, dove c'\u00e8 ancora un po' di attivit\u00e0 dell'CFTR o dove vi sono due \"medie\" mutazioni. In questi casi pi\u00f9 lievi, vi \u00e8 ancora sufficiente funzione esocrina del pancreas in modo che la supplementazione di enzimi non sia necessaria.\nLe secrezioni dense inoltre possono causare problemi al fegato. La bile secreta per aiutare la digestione pu\u00f2 bloccare i dotti biliari, causando danni epatici. Nel corso del tempo, questo pu\u00f2 portare a cicatrici e nodularit\u00e0 (cirrosi). Il fegato non riesce a liberare il sangue dalle tossine e non sintetizza le proteine importanti, come quelle responsabili della coagulazione del sangue. Le patologie epatiche sono la terza causa pi\u00f9 comune di morte correlata alla fibrosi cistica.\nSistema endocrino.\nIl pancreas contiene le isole di Langerhans, che sono responsabili della produzione di insulina, un ormone che aiuta a regolare il glucosio nel sangue. I danni del pancreas possono portare alla perdita delle cellule insulari, causando una forma di diabete caratteristica degli affetti di fibrosi cistica. Ci\u00f2 \u00e8 una delle pi\u00f9 importanti complicanze non polmonari della malattia.\nLa vitamina D \u00e8 coinvolta nella regolazione del calcio e del fosfato. Lo scarso assorbimento della vitamina D nella dieta, a causa del malassorbimento, pu\u00f2 portare a osteoporosi, una condizione in cui le ossa indebolite sono pi\u00f9 soggette a fratture. Inoltre, le persone con fibrosi cistica sviluppano spesso le cosiddette dita ippocratiche (dette anche \"clubbing\") a causa del basso tenore di ossigeno nei loro tessuti.\nInfertilit\u00e0.\nL'infertilit\u00e0 colpisce sia uomini che donne. Almeno il 97% degli uomini affetti da fibrosi cistica sono infertili, ma non sterili e possono avere figli con tecniche di procreazione assistita. La principale causa di infertilit\u00e0 negli uomini affetti da fibrosi cistica \u00e8 l'assenza congenita dei vasi deferenti (che normalmente connettono i testicoli ai dotti eiaculatori del pene), ma potenzialmente vi possono essere anche ulteriori problemi che possono causare azoospermia, teratospermia e oligoastenospermia.\nAlcune donne hanno difficolt\u00e0 di procreazione a causa dell'ispessimento del muco cervicale o per via della malnutrizione. Nei casi pi\u00f9 gravi, la malnutrizione interrompe l'ovulazione e causa amenorrea.\nDiagnosi.\nLa fibrosi cistica pu\u00f2 essere diagnosticata grazie a molti metodi diversi, tra cui lo screening neonatale, il test del sudore e test genetici. A partire dal 2006 negli Stati Uniti, il 10% dei casi vengono diagnosticati poco dopo la nascita nel quadro di programmi di screening neonatale. Il test inizia con la valutazione della concentrazione sanguigna del tripsinogeno immunoreattivo. Ai neonati con un dosaggio anormale viene effettuato un test del sudore per confermare la diagnosi di fibrosi cistica. I livelli di tripsinogeno possono risultare aumentati negli individui che hanno una sola copia mutata del gene CFTR o, in rari casi, in individui con due copie normali del gene CFTR. A causa di questi falsi positivi, l'utilit\u00e0 dello screening della fibrosi cistica nei neonati \u00e8 controversa.\nLa maggior parte degli stati e paesi non effettua screening di routine al momento della nascita, di conseguenza, la maggior parte delle persone ricevono una diagnosi dopo che si sono manifestati i sintomi. La forma pi\u00f9 comunemente usata per la diagnosi \u00e8 il test del sudore. Esso comporta l'applicazione di un farmaco che stimola la sudorazione (pilocarpina). Il sudore risultante viene poi raccolto su carta o in un tubo capillare e analizzato per valori anomali di sodio e cloro. Gli individui affetti da fibrosi cistica hanno alti valori di questi due elementi nel sudore. Al contrario, le persone con fibrosi cistica hanno meno tiocianato e isotiocianato nella loro saliva. La fibrosi cistica pu\u00f2 essere anche diagnosticata attraverso l'identificazione di mutazioni nel gene CFTR.\nLe persone con la malattia solitamente sono inserite in un registro che permette ai ricercatori e ai medici di monitorare i risultati di salute e individuare i candidati per le sperimentazioni cliniche.\nDiagnosi prenatale.\nLe coppie che aspettano un bambino o che stanno pianificando una gravidanza, possono farsi testare per le mutazioni del gene CFTR per determinare il rischio che il loro bambino possa nascere affetto da fibrosi cistica. Il test viene tipicamente eseguito prima su uno o su entrambi i genitori e, se il rischio \u00e8 alto, vengono effettuate prove sul feto. L\"American College of Obstetricians and Gynecologists\" raccomanda il test per le coppie che hanno una storia personale o familiare della malattia.\nPoich\u00e9 lo sviluppo della fibrosi cistica nel feto richiede che ogni genitore trasmetta una copia mutata del gene CFTR e poich\u00e9 il test \u00e8 costoso, esso viene spesso eseguito inizialmente su di un unico genitore. Se il test rivela che uno dei genitori \u00e8 un portatore del gene CFTR mutato, l'altro genitore viene testato per calcolare il rischio che i loro figli avranno la malattia. La fibrosi cistica pu\u00f2 derivare da pi\u00f9 di mille mutazioni differenti. Il test generico analizza il sangue per le mutazioni pi\u00f9 comuni, la maggior parte di essi disponibili in commercio cercano 32 o meno differenti mutazioni. Se una famiglia ha una nota rara mutazione, uno screening specifico per tale mutazione pu\u00f2 essere eseguito. Poich\u00e9 non tutte le mutazioni note si trovano sui test attuali, una valutazione negativa del rischio non garantisce che un bambino non avr\u00e0 la fibrosi cistica.\nDurante la gravidanza, il test pu\u00f2 essere eseguito sulla placenta (villi coriali) o sul liquido intorno al feto (amniocentesi). Tuttavia, il prelievo dei villi coriali ha un rischio di morte fetale di 1 su 100, mentre l'amniocentesi \u00e8 di 1 su 200. Uno studio recente ha indicato che questo pu\u00f2 essere molto pi\u00f9 basso, circa 1 su 1600.\nPrognosi.\nLa prognosi per la fibrosi cistica \u00e8 migliorata grazie alla diagnosi precoce attraverso lo \"screening\", un migliore trattamento e grazie all'accesso alle cure sanitarie. Nel 1959, l'et\u00e0 media di sopravvivenza dei bambini affetti da fibrosi cistica negli Stati Uniti era di sei mesi. Nel 2008, la sopravvivenza media \u00e8 di 37,4 anni. In Canada, la sopravvivenza media \u00e8 aumentata dai 24 anni del 1982 a 47,7 anni nel 2007.\nDegli individui con fibrosi cistica che hanno pi\u00f9 di 18 anni a partire dal 2009, il 92% possedeva il diploma di scuola superiore, il 67% aveva avuto almeno qualche istruzione universitaria, il 15% era considerato disabile e il 9% era disoccupato. Il 56% era single, mentre il 39% era sposato o viveva con un partner. In Russia, prima del 2009, l'et\u00e0 globale mediana dei pazienti era di 25 anni, ci\u00f2 a causa dalla mancanza o del costo elevato dei farmaci e perch\u00e9 il trapianto di polmone non veniva eseguito.\nTrattamento.\nNonostante non vi sia alcuna cura per la fibrosi cistica esistono diversi metodi di trattamento. La gestione della malattia \u00e8 migliorata in modo significativo nel corso degli ultimi 70 anni. Per i bambini nati oltre 70 anni fa con la condizione sarebbe stato improbabile poter vivere oltre il primo anno, mentre oggigiorno hanno una buona probabilit\u00e0 di raggiungere l'et\u00e0 adulta. I recenti progressi nelle tecniche di trattamento hanno fatto s\u00ec che un individuo con la malattia possa trascorrere un'esistenza sempre meno gravata dalla patologia. I capisaldi della gestione sono il trattamento delle infezioni delle vie aeree, l'incoraggiamento in una buona alimentazione e uno stile di vita attivo. La gestione della condizione deve essere protratta per tutta la vita del paziente, ed \u00e8 volta a massimizzare la funzionalit\u00e0 degli organi e di conseguenza la qualit\u00e0 della vita. Gli obiettivi principali della terapia sono i polmoni, il tratto gastrointestinale (comprensivo della terapia supplementare per gli enzimi pancreatici), gli organi riproduttivi (tra cui tecniche di riproduzione assistita) e il supporto psicologico.\nL'aspetto pi\u00f9 consistente della terapia della fibrosi cistica \u00e8 la limitazione e il trattamento del danno polmonare causato dall'espettorato denso e dalle conseguenti infezioni. Antibiotici sono prescritti per trattare le infezioni croniche e acute. Dispositivi meccanici di inalazione e farmaci vengono utilizzati per eliminare il muco ispessito. Queste terapie, pur essendo efficaci, possono risultare particolarmente lunghe per il paziente. Una delle difficolt\u00e0 pi\u00f9 importanti che il paziente deve affrontare \u00e8 quella di trovare il tempo per seguire le cure prescritte.\nInoltre, terapie come il trapianto e la terapia genica mirano a curare alcuni degli effetti della fibrosi cistica. La terapia genica punta a introdurre il gene CFTR normale delle vie aeree. Vi sono due meccanismi utilizzabili per l'introduzione del gene CFTR: il primo utilizza un vettore virale (l'adenovirus) e il secondo ricorre all'uso dei liposomi.\nAntibiotici.\nMolti pazienti affetti da fibrosi cistica devono assumere antibiotici costantemente allo scopo di prevenire le infezioni. Gli antibiotici sono assolutamente necessari ogni volta che si sospetta una polmonite o si nota un notevole declino della funzionalit\u00e0 polmonare. Una terapia prolungata pu\u00f2 rendere necessario un ricovero in ospedale e l'inserimento di un catetere centrale permanente. La terapia inalatoria con antibiotici come tobramicina, colistina e aztreonam viene spesso prescritta per mesi al fine di migliorare la funzionalit\u00e0 polmonare impedendo la crescita di batteri. Gli antibiotici orali, come la ciprofloxacina o l'azitromicina vengono somministrati per aiutare a prevenire l'infezione o per controllare l'eventuale infezione in corso. Gli antibiotici aminoglicosidici (ad esempio la tobramicina) possono causare la perdita dell'udito, danni al sistema dell'equilibrio nell'orecchio interno o problemi renali a lungo termine. Per evitare il verificarsi di questi effetti collaterali, la quantit\u00e0 di antibiotici nel sangue deve essere misurata di routine e regolata di conseguenza.\nTrapianto di polmone.\nIl trapianto di polmone pu\u00f2 rendersi necessario negli individui affetti da fibrosi cistica, diminuendo la funzionalit\u00e0 polmonare diminuisce la tolleranza allo sforzo. Sebbene il trapianto singolo di polmone sia possibile per altre condizioni, gli individui affetti da fibrosi cistica devono sostituire entrambi i polmoni poich\u00e9 il polmone rimanente pu\u00f2 contenere batteri che possono infettare il polmone trapiantato. Un trapianto di pancreas o di fegato pu\u00f2 essere eseguita nello stesso momento, al fine di alleviare i deficit epatici e/o il diabete. Il trapianto polmonare viene consigliato quando la funzionalit\u00e0 polmonare declina al punto in cui viene richiesta l'assistenza di dispositivi meccanici o la sopravvivenza del paziente viene minacciata.\nAltri aspetti.\nI neonati con ostruzione intestinale richiedono un intervento chirurgico, mentre agli adulti con sindrome da ostruzione intestinale distale non viene proposto. Il trattamento dell'insufficienza pancreatica, mediante sostituzione dei mancanti enzimi digestivi nel duodeno, consente di assorbire correttamente le sostanze nutritive e le vitamine che altrimenti andrebbero perse nelle feci.\nIl diabete \u00e8 la complicanza non-polmonare pi\u00f9 frequente nei casi di fibrosi cistica. Viene riconosciuto come una entit\u00e0 distinta, e presenta caratteristiche miste del tipo 1 e del tipo 2. Nonostante siano utilizzati farmaci orali contro il diabete, l'unico trattamento raccomandato consiste in iniezioni di insulina o l'uso di una pompa di insulina. A differenza del diabete classico, non vengono raccomandate restrizioni nella dieta.\nLo sviluppo di osteoporosi pu\u00f2 essere prevenuto con l'aumento dell'assunzione di vitamina D e di calcio. I pazienti possono essere trattati anche con bifosfonati, anche se gli effetti negativi possono rappresentare un problema. Le difficolt\u00e0 nella crescita possono essere evitate grazie all'inserimento di un sondino per l'alimentazione al fine di aumentare il numero di calorie introdotte, oppure si pu\u00f2 ricorrere alla somministrazione dell'ormone della crescita.\nInfezioni dei seni paranasali sono trattate con cicli prolungati di antibiotici. Lo sviluppo di polipi nasali pu\u00f2 seriamente limitare il flusso d'aria attraverso il naso, e col tempo ridurre il senso dell'odore. La chirurgia dei seni \u00e8 spesso utilizzata per alleviare l'ostruzione nasale e per limitare ulteriori infezioni. Per diminuire l'infiammazione nasale possono essere prescritti steroidi come il fluticasone.\nL'infertilit\u00e0 nella donna pu\u00f2 essere superata grazie alle tecniche di riproduzione assistita, in particolare grazie al trasferimento embrionale. L'infertilit\u00e0 maschile causata dall'assenza dei vasi deferenti pu\u00f2 essere ovviata con l'estrazione testicolare dello sperma (TEST) Se il campione raccolto contiene un numero troppo ridotto di spermatozooi per avere sufficienti chance di una fecondazione spontanea, si pu\u00f2 ricorrere all'iniezione intracitoplasmatica dello spermatozoo.\nVantaggio a favore dell'eterozigote.\nTrattandosi di una malattia autosomica recessiva, gli individui affetti da FC devono presentare un genotipo aa (dove \"a\" \u00e8 l'allele recessivo). Gli eterozigoti avranno invece un genotipo Aa e non risulteranno essere affetti dalla malattia: tra l'altro in condizione di eterozigosi la presenza di un solo allele recessivo rende questi individui immuni dagli effetti della febbre tifoide. Questo fenomeno prende il nome di vantaggio a favore dell'eterozigote e spiega perch\u00e9 la frequenza dei portatori della mutazione sia cos\u00ec elevata (1 persona su 25).\nSe invece l'individuo eredita da ciascun genitore un allele mutato per la FC ma con diverse mutazioni, in quel caso si parler\u00e0 di eterozigote composito e manifester\u00e0 la malattia.\nInoltre la patologia presenta manifestazioni cliniche variabili; questo in parte dipende dall'ambiente, in parte dipende dall'influsso o meno dei geni modificatori, una particolare classe di geni che pu\u00f2 amplificare o ridurre i danni provocati dalla mutazione, portando gli individui con le stesse mutazioni ad avere sintomi e storie cliniche molto diversi fra loro."}
{"id": "284519", "revid": "287204", "url": "https://it.wikipedia.org/wiki?curid=284519", "title": "Psychedelicon", "text": "Psychedelicon \u00e8 il romanzo di esordio del giornalista e scrittore italiano Francesco Prisco.\nL'opera \u00e8 la trasposizione del \"Satyricon\" di Petronio nella Londra del 1969.\nTrama e personaggi si articolano sull'opera petroniana: nel romanzo di Petronio Encolpio \u00e8 un giovanotto di buona cultura, intenditore di lettere, intellettualmente ben dotato e sensibile alle arti, grande sfaccendato e anche un po' furfante. Gitone \u00e8 un sedicenne piuttosto belloccio, di aspetto femmineo. Ascilto, compagno di avventure di Encolpio e di Gitone, \u00e8 un giovane grossolano e violento, Eumolpo \u00e8 un maturo ex soldato senza mai un soldo in tasca.\nIn Psychedelicon, Encolpio \u00e8 un musicista che sogna di incidere l'album d'esordio, Gitone un giornalista di riviste indipendenti, Ascilto uno spacciatore privo di scrupoli, Eumolpo un folle poeta Beat.\nDalla Roma decadente alla fine della summer love, sullo sfondo si articolano alcune delle vicende pi\u00f9 note degli anni sessanta: ci sono i Beatles e i Rolling Stones, Bob Dylan e Jimi Hendrix, il Free Cinema di Richard Lester, la Pop Art di Andy Warhol, il movimento contro la guerra in Vietnam, il Manchester United di George Best e l'eccidio di Cielo Drive.\nIl libro \u00e8 dedicato a John Lennon, \"icona della Londra degli anni Sessanta che in vita mai avrebbe immaginato di finire in un'opera ispirata alla letteratura latina\".\nDa ultimo va sottolineato che questo \u00e8 anche un libro da ascoltare, che ha una sua colonna sonora indicata a fine romanzo, da Jimi Hendrix Experience a The Band, da Donovan ai Cream."}
{"id": "284520", "revid": "163662", "url": "https://it.wikipedia.org/wiki?curid=284520", "title": "Tuziorismo", "text": "Il tuziorismo (dal latino \"(opinio) tutior\" \u00abopinione pi\u00f9 sicura\u00bb) \u00e8 una dottrina teologico-morale secondo la quale nel dubbio di coscienza circa due opinioni contrapposte si deve sempre seguire quella pi\u00f9 conforme alla legge. \u00c8 strettamente correlata alla dottrina del probabilismo ed entrambe erano le teorie alternative di riferimento nella casistica dei gesuiti.\nIn tale dottrina morale, particolarmente cara ai giansenisti e condannata nel 1690 da papa Alessandro VIII, \u00e8 possibile distinguere due correnti:\nDiritto.\nNel linguaggio giuridico, il \"tuziorismo\" \u00e8 un comportamento argomentativo che privilegia un atteggiamento fortemente prudente, alla ricerca della massima sicurezza possibile, con riguardo anche ad eventi privi di serie possibilit\u00e0 di accadere.\nNella pratica forense, \"proporre un argomento per tuziorismo\" significa aggiungerlo per maggior cautela, pur non ritenendolo necessario, per non trascurare alcun argomento idoneo all'affermazione del proprio assunto."}
{"id": "284521", "revid": "119265551", "url": "https://it.wikipedia.org/wiki?curid=284521", "title": "Coccinelle (scout)", "text": " Le Coccinelle sono una branca (cio\u00e8 una fascia d'et\u00e0) dello scautismo e del guidismo italiano, e accolgono bambini e bambine che vanno dagli 8 agli 11 anni. In alcune associazioni le coccinelle sono solo bambine.\nStoria.\nIl coccinellismo \u00e8 nato nell'Associazione Guide Italiane (AGI) come metodo educativo per le bambine fino agli 11 anni, dunque troppo giovani per essere guide. Il metodo fu inizialmente ideato facendo riferimento al lupettismo, con una ambientazione pi\u00f9 vicina alla sensibilit\u00e0 di una bambina, come adattamento all'Italia delle \"Brownie Guides\" inglesi, fondate da Baden-Powell. La scelta della coccinella venne da padre Agostino Ruggi d'Aragona, allora assistente centrale dell'AGI, in quanto in molti paesi la coccinella \u00e8 simbolo di fortuna e in alcune leggende \u00e8 legata alla Madonna, tanto da essere chiamata 'insetto della Signora'.\nSuccessivamente, nel 1974, con la fusione dell'Associazione Scouts Cattolici Italiani (ASCI) e dell'AGI nell'Associazione Guide e Scouts Cattolici Italiani (AGESCI) la branca venne mantenuta, dopo un periodo di elaborazione metodologica e sperimentazione in cui si codific\u00f2 il concetto di \"Ambiente Fantastico\" sia per le Coccinelle sia per i Lupetti. Oggi i \"Cerchi\" (tale \u00e8 il nome dell'unit\u00e0) possono essere misti (cos\u00ec come i \"Branchi\"), cio\u00e8 le coccinelle possono essere sia bambini sia bambine. La \"coeducazione\" \u00e8 infatti uno dei principi del metodo AGESCI, che offre alle ragazze e ai ragazzi di vivere esperienze educative comuni.\nNel 1976 nacque anche in Italia l'Associazione Italiana Guide e Scouts d'Europa Cattolici della Federazione dello Scautismo Europeo (FSE), che ha anch'essa una Branca Coccinelle ispirata da quella dell'AGI; nella FSE, il Cerchio pu\u00f2 essere solo femminile.\nNell'AGESCI si tent\u00f2 subito di unificare lupettismo e coccinellismo. Poich\u00e9 l'unica differenza fra i due \u00e8 l'Ambiente Fantastico, si diresse l'attenzione su questo aspetto, per trovare un solo Ambiente Fantastico per la Branca. Dopo una serie di sperimentazioni (tra i vari Ambienti Fantastici ricordiamo quelli tratti da La collina dei conigli e da Lo Hobbit) si decise invece che nessuno di questi aveva l'efficacia e le tradizioni della Giungla (l'Ambiente Fantastico dei Lupetti) e del Bosco (quello delle Coccinelle), che vennero mantenuti entrambi, con pari dignit\u00e0; mancava per\u00f2 alle Coccinelle un testo di riferimento analogo al Libro della Giungla di Rudyard Kipling: le capo cerchio, infatti, inventavano di volta in volta dei racconti utili alle attivit\u00e0, senza dei riferimenti prestabiliti.\nAlcuni racconti verranno raccolti e rielaborati da Cristiana Ruschi Del Punta nel libro \"Sette punti neri\". Tale libro racconta la storia di Cocci, una coccinella alla ricerca dei suoi sette punti neri, le avventure di otto coccinelle che ripercorrono successivamente il viaggio di Cocci ed infine le peripezie di due coccinelle al mare; tale libro sar\u00e0 il riferimento della branca.\nAnche per le coccinelle \u00e8 di particolare importanza la figura di San Francesco d'Assisi, ma ancor di pi\u00f9 quella di Santa Chiara.\nMetodo.\nIl metodo usato \u00e8 lo stesso del branco, fatte salve le differenze dovute alla diversit\u00e0 del racconto, dell'Ambiente Fantastico e del Motto.\nLa Promessa.\nNella FSE la promessa della coccinella \u00e8:\n\"Con l'aiuto di Dio\"&lt;br&gt;\n\"Prometto di fare del mio meglio\"&lt;br&gt;\n\"per essere fedele a Dio, ai miei genitori ed alla mia Patria\"&lt;br&gt;\n\"per osservare la Legge delle Coccinelle\"&lt;br&gt;\n\"e fare un favore a qualcuno ogni giorno.\"\nIl Motto.\nIl Motto delle Coccinelle \u00e8 \"Eccomi\". Questa parola ricorda l'Eccomi di Maria quando apparve l'angelo Gabriele, l'Eccomi di Samuele all'udire la chiamata di Dio, ma anche l'Eccomi di varie Sante e vari Santi. Esiste, oltre la continuit\u00e0 di metodo scout nelle tre branche, anche una sorta di continuit\u00e0 di motti. Le Coccinelle hanno \"Eccomi\", i lupetti \"Del nostro meglio\", le Guide e gli Esploratori \"Estote Parati\" o anche \"Sii Preparato/a\" ed infine le Scolte e i Rover \"Servire\".\nIl sentiero.\nIl cammino personale di ciascun bambino e bambina ripercorre il viaggio di Cocci nella ricerca dei suoi punti neri attraverso il prato, il bosco e la montagna.\nNell'AGESCI.\nIl Sentiero della Coccinella nell'AGESCI prevede tre momenti:\nNella FSE.\nPer crescere ognuno deve fare un certo cammino, percorrere una strada. Per concretizzare questa progressione, nel Metodo Coccinelle ci sono i \"sentieri\" (Prato Bosco e Montagna) inseriti nell'Ambiente bosco, che propongono difficolt\u00e0, sforzi graduali in base all'et\u00e0 ed all'esperienza delle bambine. Sul primo Sentiero, la Cocci scopre che \"La Coccinella \u00e8 sempre ubbidiente\" e che \"La Coccinella \u00e8 ordinata\"; perch\u00e9 solo su una base di ordine e armonia potr\u00e0 scoprire la gioia e desiderare la Promessa.\nSul secondo Sentiero, scopre che \"La Coccinella \u00e8 sempre sincera\" e che \"La Coccinella \u00e8 sempre contenta\" interiorizzando cos\u00ec l'ordine esteriore gi\u00e0 acquisito e sviluppando la \"formazione del carattere\". Alla fine di questo sentiero la Coccinella pu\u00f2 cogliere il Mughetto, il fiore della gioia che si possiede.\nSul terzo Sentiero scopre che \"La Coccinella vuol bene a tutti\" e che \"La Coccinella sa rendersi utile\". La Coccinella coglie dunque la Genziana, il fiore della gioia che si dona.\nL'ambiente fantastico: il Bosco.\nCome gi\u00e0 per i sentieri, l'Ambiente Fantastico del Cerchio \u00e8 il \"Bosco\". Il Bosco \u00e8 un clima di gioia e condivisione. Il simbolo dell'unione del Cerchio \u00e8 la Lanterna sotto la Grande Quercia dove si mettono in cerchio le Coccinelle. Nell'AGESCI si rivivono le avventure di Cocci, come raccontate in \"Sette punti neri\".\nCocci, nel suo viaggio alla ricerca dei sette punti neri persi dal trisavolo, incontra vari abitanti del Prato, del Bosco e della Montagna. Grazie a questi incontri e alle relative esperienze, Cocci trover\u00e0 i punti neri e imparer\u00e0 a donare la gioia che ha scoperto, ritornando al suo cerchio. I personaggi principali sono Arcanda (la grande aquila), Scib\u00e0 (il serpente), Mi (la formica), la famiglia degli scoiattoli. Da menzionare anche Bi, la formica pi\u00f9 anziana del formicaio, il cui nome pu\u00f2 essere assunto dal capo gruppo in quanto \u00abcustode della memoria e della storia della comunit\u00e0\u00bb.\nNella FSE il bosco fa parte del \"Simbolismo\" appartenente alla branca Coccinelle. Il bosco permette alla bambina di entrare in un ambiente in cui pu\u00f2 liberamente esprimersi attraverso la fantasia, l'acuto spirito di osservazione e la voglia di giocare. \u00c8 un ambiente non solo fisico, perch\u00e9 \u00e8 anche fonte di crescita e formazione in cui vivere molteplici esperienze. Il tema del bosco permea e regola tutta la vita di Cerchio perch\u00e9 mette la Coccinella in continuo contatto con la natura, offrendole la possibilit\u00e0 di scoprirne i segreti, le bellezze e gli insegnamenti.\nIl Saluto.\nIl saluto della Coccinella viene effettuato portando alla tempia l'indice e il medio della mano destra uniti a formare le antenne della Coccinella. Le due dita ricordano i due punti della legge. Il pollice poggiato sull'anulare e sul mignolo simboleggia l'impegno della Coccinella nel proteggere ed aiutare i pi\u00f9 piccoli.\nNella FSE il Saluto (che non viene appoggiato alla tempia) simboleggia i due punti della Promessa: il primo dito rappresenta l'impegno a fare del proprio meglio per essere fedeli a Dio, ai genitori, alla Patria, alla legge delle Coccinelle; il secondo dito rappresenta l'impegno di fare ogni giorno un favore a qualcuno. Per questo la Coccinella pu\u00f2 iniziare a salutare solo dopo aver fatto la Promessa, cio\u00e8 quando, simbolicamente, le spuntano le ali.\nParticolarit\u00e0 metodologiche.\nAGESCI.\nNell'AGESCI il coccinellismo si basa sul forte utilizzo del linguaggio simbolico e della cosiddetta \"atmosfera bosco\". Cos\u00ec come nel lupettismo si utilizza la \"Morale indiretta\", nel coccinellismo di parla pi\u00f9 precisamente di \"morale per situazioni\" nel mentre lupettismo si parla di \"morale per tipi\".\nNon si presentano al bambino o alla bambina nozioni astratte di morale, ma tramite le situazioni che i personaggi dei racconti vivono si fornisce al bambino una chiave di lettura per interpretare le esperienze vissute. Dalle esperienze che la coccinella vive personalmente ed insieme agli altri bambini nasce un elemento concreto (legato ai temi del racconto) che sempre richiamer\u00e0 l'esperienza vissuta: tramite il racconto quindi si esemplifica un modello morale comprensibile ai bambini offrendo esempi di comportamento in queste situazioni.\nI principali personaggi di \"Sette punti neri\" si fanno generalmente corrispondere ai \"quattro punti di B.-P.\", cio\u00e8 i quattro punti cui deve tendere l'educazione scout secondo il fondatore Robert Baden-Powell.\n\u00c8 interessante notare che ciascuno di questi quattro personaggi corrisponde ad uno dei personaggi principali del Libro della Giungla (nell'ordine, Akela, Baloo, Bagheera, Kaa) anche se nel coccinellismo questa identificazione tra personaggio e tipo morale non \u00e8 cos\u00ec marcata come nel lupettismo.\nFSE.\nIl metodo Coccinelle si avvale del Simbolismo che utilizza elementi concreti per richiamare un concetto, un valore pi\u00f9 profondo. L'uso dei segni aiuta la Coccinella a capire e a vivere il Metodo e attraverso questi fa suoi i valori educativi che incidono sulla sua crescita.\nIl Metodo, per seguire la progressione della bambina durante la sua permanenza in Cerchio, non si avvale di una storia fissa. L'FSE ha scelto, invece, un particolare ambiente in cui la Coccinella viene stimolata ad una crescita attiva, da protagonista, dove sono possibili il gioco e l'avventura: il bosco.\nIn tema sono stati scelti opportuni simboli, per trasmettere alle bambine determinati fondamenti: \nFamiglia Felice.\nL'affetto reciproco, la prontezza ed il desiderio di aiutarsi, il sentirsi unite sono gli elementi che rendono l'atmosfera del Cerchio cos\u00ec entusiasmante per chi vi entra per la prima volta: una grande Famiglia Felice dove regna la gioia. Il Cerchio \u00e8 una Famiglia Felice: queste due parole sintetizzano con estrema semplicit\u00e0 e chiarezza gli scopi del Metodo. Famiglia \u00e8 un termine chiaro per un bambino di otto anni perch\u00e9 \u00e8 ancora l'ambiente pi\u00f9 importante in cui vive. Felice: la felicit\u00e0, la contentezza, la gioia, sono il tema di fondo di tutto il cammino della Coccinella e questo deve essere intuito sin dal primo momento.\nLa Grande Quercia.\nQuesto grande albero, tipica pianta italiana, racchiude i segreti e le storie di tutti gli abitanti del bosco e la sua presenza ricorda la generosit\u00e0 e l'equilibrio della natura. \u00c8 simbolo della fraternit\u00e0 e dell'accoglienza. Sotto la sua maestosa chioma si riuniscono le coccinelle nei momenti pi\u00f9 importanti della vita di Cerchio, e ogniqualvolta si voglia stare insieme per cantare, danzare. Appesa al ramo pi\u00f9 basso della Grande quercia troviamo la Lanterna.\nLa Lanterna.\nSimboleggia, con la sua fiamma, la gioia che sempre regna nella grande Famiglia Felice. Come la lanterna illumina lo spazio che le sta intorno, cos\u00ec ogni Coccinella illumina coloro che le stanno accanto facendo splendere la sua gioia.\nI sette punti neri.\nLa Coccinella \"septem punctata\" \u00e8 graziosa e utile. Ha sulle ali sette punti neri che rappresentano i sette articoli della Legge delle Coccinelle. I sette punti neri sono posti sullo zucchetto (che ricorda le ali della coccinella) ed indossarlo vuol dire impegnarsi a vivere la Legge delle coccinelle. La Cocci potr\u00e0 mettere lo zucchetto solo al momento della sua Promessa, cio\u00e8 quando s'impegna di fronte a tutto il Cerchio ad \"osservare la legge delle Coccinelle\".\nLa Buona Azione/Favore.\nLa Buona Azione (nell'AGESCI) o il Favore (nella FSE) sono simbolo dell'attenzione all'altro e va considerato come un dono da fare agli altri, accettazione e capacit\u00e0 di vivere la comunit\u00e0, fino a diventare un atteggiamento continuo di disponibilit\u00e0. Il dare e l'aiutare devono essere sinceri e gioiosi e la ricompensa va ricercata proprio nell'atto stesso del rendersi utili.\nTerminologia.\nIn italiano si usa il termine \"Coccinella\" per indicare sia l'insetto maschio che l'insetto femmina. Alla stessa maniera si user\u00e0 il termine \"Coccinella\" anche per i bambini e non solo per le bambine. Questo segue l'uso delle pattuglie di esploratori. Un esploratore che appartiene alla squadriglia \"Volpi\" \u00e8 \"una volpe\" (non \"un volpo\"). Cos\u00ec un bambino che appartiene ad un cerchio di coccinelle \u00e8 \"una coccinella\" (non \"un coccinello\").\nNella FSE non sussiste questo problema in quanto la figura della Coccinella di sesso maschile non c'\u00e8."}
{"id": "284597", "revid": "834", "url": "https://it.wikipedia.org/wiki?curid=284597", "title": "Vertical Vision Cant\u00f9", "text": ""}
{"id": "284650", "revid": "287204", "url": "https://it.wikipedia.org/wiki?curid=284650", "title": "Giro d'Italia 2006", "text": "Il Giro d'Italia 2006, ottantanovesima edizione della \"Corsa Rosa\", si \u00e8 svolto in 21 tappe dal 6 al 28 maggio 2006, per un totale di 3\u00a0508,2 km, ed \u00e8 stato vinto da Ivan Basso.\nLa partenza della \"Corsa Rosa\" \u00e8 avvenuta a Seraing, in Belgio, con una cronometro di 6,2\u00a0km, per poi concludersi a Milano (come consuetudine dal 1990) dopo 3\u00a0508\u00a0km. Ivan Basso, in forza al Team CSC, si \u00e8 imposto con oltre nove minuti di vantaggio sullo spagnolo Jos\u00e9 Enrique Guti\u00e9rrez, della Phonak Hearing Systems, con una velocit\u00e0 media di 38,294\u00a0km/h e un totale di 91h33'36\", dimostrando sia in montagna, sia a cronometro una netta superiorit\u00e0 sui diretti rivali.\nPercorso.\nL'ultima volta che il Giro aveva preso il via all'estero era stata nel 2002 (partenza da Groninga nei Paesi Bassi), anno in cui gli organizzatori avevano voluto celebrare l'Unione europea in coincidenza con l'entrata in vigore dell'Euro.\nSono state disputate tre cronometro nel Giro 2006: in occasione della prima, della quinta (una cronosquadre) e dell'undicesima tappa. Era peraltro dal 1989 (vittoria della Ariostea a Messina) che non veniva disputata una cronometro a squadre alla \"Corsa rosa\". Nell'ultimo giorno della kermesse, il 28 maggio, si sarebbero dovute disputare due semitappe: la Canzo-Ghisallo, cronoscalata di 11\u00a0km, e la Lecco-Milano, frazione pianeggiante di 116\u00a0km. Le semitappe mancavano dalle tabelle del Giro dal 1994. La decisione di disputare le semitappe \u00e8 stata per\u00f2 revocata in seguito a una disposizione dell'Unione Ciclistica Internazionale.\nSono stati invece quattro gli arrivi in salita. Complessivamente, i saliscendi del Giro (comprensivi di 11 Gran Premi della Montagna di Terza Categoria, 6 di Seconda, 8 di Prima, e il Passo Gavia, Cima Coppi) hanno totalizzato un dislivello di oltre 22\u00a0km, circa due in meno rispetto all'edizione del 1999. Due sono stati i giorni di riposo, il 10 e il 17 maggio.\nIl traguardo Intergiro \u00e8 stato sostituito dal \"Gazzetta 110\", per celebrare i 110 anni di vita della \"Gazzetta dello Sport\", organizzatore dell'evento. Non \u00e8 stato calcolato il tempo del corridore (contrariamente alle passate edizioni), ma i punti realizzati sono stati calcolati in base al piazzamento del relativo traguardo in proporzione con la posizione in classifica generale e di tappa (la maglia azzurra \u00e8 stata definita di \"Gran Combinata\"). I traguardi volanti hanno continuato ad assegnare abbuoni di 6 (al primo), 4 (al secondo piazzato) e 2 secondi (al terzo nell'ordine). La Gran Combinata \u00e8 stata vinta da Paolo Savoldelli. Sulla falsariga del Tour de France, \u00e8 stata introdotta una speciale \"figura\" per il corridore che accumula pi\u00f9 punti al traguardo volante \"Gazzetta 110\": il numero rosa (vinto da Paolo Bettini sul \"filo di lana\").\nGli abbuoni al traguardo di tappa sono stati sempre di 20 (al primo classificato), 12 (al secondo) e 8 secondi (al terzo), a eccezione delle cronometro (senza abbuoni).\nSquadre e corridori partecipanti.\nHanno preso parte alla corsa 22 squadre (di cui 20 del circuito UCI ProTour) per un totale di 198 atleti, suddivisi tra 150 di nazionalit\u00e0 estera e 48 italiani. 48 sono stati complessivamente i corridori ad abbandonare la kermesse prima dell'arrivo a Milano. Il corridore pi\u00f9 anziano \u00e8 stato il russo Vja\u010deslav Ekimov, della Discovery Channel, con 40 primavere alle spalle, mentre il pi\u00f9 giovane \u00e8 stato Micka\u00ebl Delage, in forza alla Fran\u00e7aise des Jeux, classe 1985.\nIl numero uno \u00e8 stato indossato dal vincitore del Giro 2005 Savoldelli, della Discovery Channel.\nResoconto degli eventi.\nLa corsa part\u00ec da Seraing, in Belgio, per commemorare il cinquantesimo anniversario del Disastro di Marcinelle, in cui perirono 136 minatori italiani, e si snod\u00f2 in territorio belga per quattro giorni. Savoldelli conquist\u00f2 il prologo ma non mantenne la maglia rosa a lungo: al terzo giorno infatti si vest\u00ec di rosa il tedesco Stefan Schumacher, mentre al rientro in Italia fu l'ucraino Serhij Hon\u010dar a indossare la maglia rosa.\nDopo la prima settimana Ivan Basso si scaten\u00f2 dominando la corsa: vinse alla Maielletta e dopo il giorno di riposo si piazz\u00f2 secondo, dietro al solo Jan Ullrich, nella prova a cronometro di Pontedera, portando cos\u00ec a quasi tre minuti il vantaggio sui rivali in classifica. In seguito la vittoria del tedesco fu revocata per doping. A La Thuile Basso si classific\u00f2 secondo, alle spalle del solo Leonardo Piepoli, distaccando sempre pi\u00f9 la rivelazione spagnola Jos\u00e9 Enrique Guti\u00e9rrez \u2013 in quel momento secondo in classifica \u2013 e Paolo Savoldelli, salito al terzo posto, complice la caduta di Hon\u010dar. A Trento Basso suggell\u00f2 quindi il proprio dominio, vincendo la tappa del Monte Bondone con pi\u00f9 di un minuto su Simoni, Piepoli e Guti\u00e9rrez e tre minuti su Savoldelli. Nella successiva frazione, con arrivo al Passo Furcia, Basso lasci\u00f2 la vittoria di tappa a Piepoli, aumentando ancora una volta il margine sui primi inseguitori (accumulando un vantaggio di quasi sei minuti su Guti\u00e9rrez e di dieci su Simoni).\nDopo la tappa del Passo San Pellegrino, vinta da Juan Manuel G\u00e1rate sul compagno di fuga Jens Voigt, che sportivamente gli lasci\u00f2 il successo dopo essere rimasto a ruota tutto il giorno, l'ultima frazione alpina port\u00f2 il gruppo sul Mortirolo e sull'Aprica. Gli uomini di classifica tennero a lungo, quel giorno, la ruota di Basso; nell'ascesa finale tuttavia la maglia rosa li stacc\u00f2 ancora una volta, andando a vincere in solitaria (terzo trionfo di tappa) con 1'17\" su Simoni, 2'51\" su Cunego e Guti\u00e9rrez e pi\u00f9 di sei minuti sugli altri \"big\". Quel successo per\u00f2 scaten\u00f2 la furia di Gilberto Simoni, che, dopo essere rimasto con Basso sul Mortirolo, afferm\u00f2 che il varesino gli avrebbe chiesto di aspettarlo lungo la discesa; in seguito Simoni accus\u00f2 Basso di avergli chiesto del denaro per lasciargli vincere la tappa. La Federazione Ciclistica Italiana apr\u00ec in seguito un'inchiesta sull'episodio, ma Simoni davanti ai giudici ritratt\u00f2 la sua versione iniziale.\nBasso vinse cos\u00ec il Giro 2006 da dominatore, con quasi 10 minuti di vantaggio su Guti\u00e9rrez, 12 su Simoni e quasi venti minuti sui pi\u00f9 distaccati Cunego e Savoldelli, rispettivamente quarto e quinto.\nDettagli delle tappe.\n1\u00aa tappa.\nLa cronometro fu vinta da Paolo Savoldelli, il quale conferm\u00f2 le prestazioni del Giro d'Italia 2005. Ottimo discesista, la nuova maglia rosa distacc\u00f2 di ben 11\" il secondo classificato, l'australiano Bradley McGee. Grazie ai migliori parziali ottenuti sul GPM e sul traguardo \"Gazzetta 110\", a Savoldelli andarono anche le maglie azzurra e verde. Gli altri favoriti al Giro - secondo i pronostici - (nell'ordine di classifica: Danilo Di Luca, Ivan Basso, Damiano Cunego e Gilberto Simoni) non subirono ritardi superiori ai 30\". Da segnalare che una bicicletta, staccatasi dal tetto di un'ammiraglia della Fran\u00e7aise des Jeux, colp\u00ec tre spettatori al di l\u00e0 delle transenne (fortunatamente, nessuno riport\u00f2 ferite gravi).\n2\u00aa tappa.\nLa tappa ha avuto come sede di arrivo Charleroi-Marcinelle, per commemorare il cinquantenario della tragedia avvenuta in una miniera, nella quale morirono 262 persone di cui 136 italiani. Tappa per velocisti. Solo un GPM di minima categoria, con lievissime pendenze, a 53\u00a0km dall'arrivo.\nDopo il minuto di raccoglimento per gli Alpini italiani morti in Afghanistan e per la commemorazione delle vittime di Marcinelle, la tappa fu dominata nella prima parte dalla pioggia e da una fuga di 6 corridori, di cui due caddero quasi subito, ma senza conseguenze. I 4 rimanenti (vantaggio massimo 5', con lo svantaggio di aver trovato un passaggio a livello chiuso) furono ripresi alla spicciolata dal gruppo, tirato dal Team Milram di Alessandro Petacchi, a meno di 20\u00a0km dal traguardo di Marcinelle, dopo una fuga di 130\u00a0km. Lavoro, quello della Milram, vano, dato che Petacchi si trov\u00f2 chiuso nella volata, garantendo una facile vittoria al velocista australiano Robbie McEwen, della Davitamon-Lotto. Tutto invariato, invece, in classifica generale.\n3\u00aa tappa.\nDue salite di 3\u00aa Categoria contribuirono ad infiammare la tappa. Saliscendi continui, con parte del percorso che ricalc\u00f2 quello della Freccia Vallone fino ad Huy. Arrivati qui, per\u00f2, non era prevista la scalata del celebre muro. Gli ultimi due chilometri prima del traguardo, posto nella cittadella medievale di Namur, furono in salita, con una pendenza media del 5%, e sul pav\u00e9. La frazione si adattava, per lo pi\u00f9, a scattisti veloci.\nPer il secondo giorno consecutivo, i corridori incapparono nella pioggia. Al km 9 di gara partirono 4 corridori, ripresi ancora una volta a una ventina di chilometri dall'arrivo. Causa disattenzioni, strada stretta e pioggia, le cadute furono frequenti, ma mai collettive. Tra i coinvolti ci fu anche il velocista Alessandro Petacchi, che, infortunatosi al ginocchio, giunse a Namur con 14'38\" di ritardo dal primo, aiutato dei gregari del Team Milram (in serata si scopr\u00ec la frattura alla rotula del ginocchio sinistro, che lo costrinse ad abbandonare il Giro). A due km dal termine, in vista dell'ultima asperit\u00e0, scatt\u00f2 lo spagnolo Jos\u00e9 Luis Rubiera; a seguirlo fu il giovane della Gerolsteiner Stefan Schumacher, che super\u00f2 Rubiera a 500 metri dalla linea d'arrivo, staccandolo di 2\". Grazie agli abbuoni e al frammentarsi del gruppo, Schumacher indoss\u00f2 la maglia rosa a fine gara.\n4\u00aa tappa.\nDue Gran Premi della Montagna, di cui uno in prossimit\u00e0 della partenza. Prima del riposo, un'altra tappa caratterizzata da un arrivo in volata. Le \"cotes\" del Belgio, sebbene non durissime, avrebbero potuto garantire fughe e selezioni, soprattutto nel primo tratto di gara.\nTra i favoriti della tappa ci doveva essere Alessandro Petacchi, tra i migliori velocisti al mondo. Lo spezzino, per\u00f2, ritirandosi a causa dell'infortunio al ginocchio, lasci\u00f2 strada libera ad un altro sprinter, Robbie McEwen (Davitamon-Lotto), che centr\u00f2 la seconda vittoria personale al Giro 2006. Tappa, in gran parte pianeggiante, movimentata solo dalla fuga di 5 uomini, ripresi a 30\u00a0km dall'arrivo. La classifica generale rimase invariata; la maglia ciclamino pass\u00f2 invece sulle spalle sempre di McEwen, che, seppur a pari punti con Paolo Bettini (classificatosi secondo ed arrivato nelle ultime 3 tappe sempre tra i primi 5), avendo vinto pi\u00f9 tappe pot\u00e9 indossarla.L'indomani fu giorno di riposo.\n5\u00aa tappa.\nRitorno in Italia, dopo un giorno di riposo, con una sfida a tempo che mancava dal 1989. Percorso lineare, lungo il fiume Po. A parte l'arrivo, la tappa non prevedeva alcun traguardo volante, ma solo riferimenti cronometrici al km 9,7, al km 16, al km 24,2 e al km 30,7.\nTutte le classifiche restarono invariate al termine della frazione, eccezion fatta per la classifica generale: nella cronosquadre l'evidente predominio del Team CSC e del T-Mobile Team (distanziato di solo un secondo dalla squadra capitanata da Basso, a causa del lieve distacco del 5\u00ba uomo di squadra \u2013 su cui il tempo veniva preso al termine della tappa per ogni singola compagine) caus\u00f2 il ribaltamento delle posizioni per la lotta al primato. Schumacher della Gerolsteiner (6\u00ba posto) abdic\u00f2 in favore dell'esperto Hon\u010dar, perdendo oltre un minuto nei confronti di quest'ultimo. Il gap tra i corridori rimase, comunque, relativamente corto.\nDa segnalare la caduta solitaria di un corridore della Ceramiche Panaria (Mois\u00e9s Aldape), senza conseguenze, e la presenza del sette volte trionfatore del Tour de France Lance Armstrong (i cui titoli in seguito furono revocati per doping) sulla ammiraglia della Discovery Channel, per supportare moralmente i suoi ex compagni di squadra.\n6\u00aa tappa.\nLa frazione si snod\u00f2 in gran parte lungo la Via Emilia, tra i casolari della Pianura Padana. Tappa lunga che, secondo previsione, si decise tra i velocisti.\nTappa di trasferimento con arrivo a Forl\u00ec, prima della prima vera tappa impegnativa, quella del 13 maggio. Una lunga fuga di 3 corridori, raggiunti a 15\u00a0km dal traguardo dal \"gruppo maglia rosa\", moviment\u00f2 la corsa, terminata con una volata a 71\u00a0km/h dominata dal solito Robbie McEwen, che ottenne il tris di tappe al Giro 2006 e consolid\u00f2 il primato nella classifica a punti. La maglia rosa pass\u00f2 invece da Hon\u010dar al suo compagno di squadra Olaf Pollack, grazie all'abbuono di 12\" dovuto al secondo posto di tappa. A meno di 1200 metri dall'arrivo, inoltre, si verific\u00f2 una caduta, che coinvolse alcuni corridori, ma senza contemplare distacchi \u2013 per gli arrivi in volata di gruppo venivano neutralizzati i distacchi relativi a 3\u00a0km dal termine della frazione.\n7\u00aa tappa.\nFu la tappa pi\u00f9 lunga del Giro 2006. Tappa molto movimentata, con 3 GPM e lo sconfinamento a San Marino (GPM di terza categoria). La seconda ascesa fu il Monte Catria (1368\u00a0m s.l.m., di prima cat.), lunga 10\u00a0km con 628\u00a0m di dislivello, pendenze massime del 16% e un piccolo tratto in sterrato \u2013 non per niente fu soprannominato \"Piccolo Mortirolo\". Il Passo delle Cesane (2\u00aa categoria) complet\u00f2 la serie dei GPM. Ultimo trampolino di lancio per un buon passista che poteva aver conservato energie dopo quasi 236\u00a0km, con gi\u00e0 nelle gambe tre salite impegnative e molti \"strappi\", fu il tratto finale di Saltara (700\u00a0m di salita; non contemplato, per\u00f2, tra i Gran Premi della Montagna di questa frazione).\nGruppo compatto fino alla seconda ascesa, dove scattarono diversi corridori (tra cui Bettini, che si stacc\u00f2 subito, arrivando nella rete dei velocisti, e il suo gregario G\u00e1rate). Proseguirono in 6 fino al passo di Cesane, dove ottennero un vantaggio massimo di 5'. Tra i fuggitivi cadde per\u00f2 il tedesco Kessler, che venne poi ripreso dal gruppo, comunque frazionato a causa degli strappi affrontati. Il \"forcing\" della Lampre-Fondital di Damiano Cunego garant\u00ec il recupero di 4 dei 5 fuggitivi in prossimit\u00e0 del traguardo. Infatti, a 5\u00a0km da Saltara scatt\u00f2 dai fuggitivi Rik Verbrugghe, il quale, guadagnando un discreto margine, and\u00f2 a vincere la tappa. Savoldelli, rimontati gli altri 4 in fuga, guadagn\u00f2 la seconda piazza e la seconda posizione in classifica generale, a 6\" da Hon\u010dar, nuovamente in maglia rosa.\nEpisodio curioso fu la caduta di Koldo Fern\u00e1ndez (5\u00ba classificato della frazione precedente), scivolato in un burrone per 30 metri, ma rimasto illeso. Non complet\u00f2 la tappa: fu condotto al pronto soccorso per medicazioni e per accertamenti sulle sue condizioni.\n8\u00aa tappa.\nPrimo arrivo in salita per i corridori del Giro 2006. Tappa praticamente piatta fino a 13\u00a0km dall'arrivo. La salita per la Maiella non presentava, per\u00f2, pendenze impossibili. La lunghezza dell'asperit\u00e0, tuttavia, cre\u00f2 selezione tra gli atleti in corsa.\nL'ottava tappa determin\u00f2 una nuova maglia rosa, il varesino Ivan Basso (Team CSC). Usufruendo di un primo scatto di Damiano Cunego sull'ascesa di Passo Lanciano (Maielletta), riusc\u00ec poi a staccarlo di 30\" al traguardo, aggiudicandosi la tappa. Un gruppo di 15 fuggitivi (tra cui Bruseghin, gregario di Cunego alla Lampre-Fondital \u2013 vantaggio massimo 4'), senza velleit\u00e0 di classifica, moviment\u00f2 la frazione, venendo tuttavia ripresi alla spicciolata durante l'ultima ascesa.\nAd esclusione di Cunego e Guti\u00e9rrez Catalu\u00f1a, i potenziali favoriti del Giro subirono generalmente un ritardo al traguardo superiore al minuto dal vincitore Basso.\n9\u00aa tappa.\nDopo le prime fatiche, tappa \"di trasferimento\". Si segu\u00ec il versante Adriatico fino a Vasto, dove, pochi chilometri dopo, iniziarono una quarantina di chilometri di salite e discese (in gergo \"mangia e bevi\") e un GPM di 3\u00aa categoria (Guglionesi), tra le colline del Molise, quasi fino al traguardo.\nLa tappa fu accorciata, dopo la decisione della Direzione di corsa, da 147 a 127\u00a0km, con rimozione del passaggio da Palata, originaria sede del GPM.\nLa frazione si decise in volata, dove Paolo Bettini fu superato da Tomas Vaitkus, lituano, per pochi millimetri sulla linea dell'arrivo di Termoli. La volata arriv\u00f2 dopo una fuga di due uomini (partiti al km 5 e ripresi dal gruppo sull'ascesa di Guglionesi) e scatti vari di numerosi corridori dal GPM fino a Termoli.\nInvariata la classifica generale.\n10\u00aa tappa.\nAltra tappa fatta di \"mangia e bevi\". Furono affrontati i 25 tornanti di Monte Sant'Angelo (GPM di terza categoria), prima di entrare nella Foresta Umbra e arrivare a Peschici, all'estremit\u00e0 del Gargano, dove si percorse uno strappo di 1,3\u00a0km (gi\u00e0 sede d'arrivo nel 2000).\nTappa segnata dalla fuga di 19 corridori, giunta a termine, che acquisirono un vantaggio sul gruppo maglia rosa di 3'23\" all'arrivo. Tra i fuggitivi part\u00ec, in una discesa, Axel Merckx, a circa 15\u00a0km dal traguardo. Il ciclista tuttavia perse il vantaggio parziale di 20\" nei confronti dei suoi ex compagni di fuga nell'ultima asperit\u00e0 di 1,3\u00a0km. Raggiunto a 150\u00a0m dalla linea d'arrivo dalla progressione di Franco Pellizotti della Liquigas (che vinse la tappa), Merckx giunse 11\u00ba in lacrime per l'opportunit\u00e0 persa. Pellizotti guadagn\u00f2 ben 19 posizioni in classifica generale, raggiungendo il 4\u00ba posto. La maglia rosa rimase sulle spalle di Ivan Basso, prima del giorno di riposo.\n11\u00aa tappa.\nIl Giro riprese il cammino dopo il trasferimento \u2013 e un giorno di riposo \u2013 dalla Puglia alla Toscana con un'altra cronometro. Tutta pianeggiante, si dimostr\u00f2 adatta agli specialisti. La tappa fu dedicata sia alla memoria di Gino Bartali, originario della Toscana, sia ai 60 anni della Vespa (Pontedera \u00e8 sede della Piaggio e il traguardo fu posto nei pressi degli stabilimenti).\nLa cronometro fu vinta dal redivivo Jan Ullrich, gi\u00e0 dominatore del Tour '97, favorito dal vento. Questa vittoria gli fu revocata, per\u00f2, nel 2012 per doping. A soli 28\" dal vincitore (per questa tappa non venivano assegnati abbuoni), giunse la maglia rosa Ivan Basso, partito per ultimo (e con vento contrario alla marcia), che increment\u00f2 il vantaggio in classifica generale sui diretti inseguitori (Cunego a quasi 7', Di Luca addirittura vicino agli 8').Le altre classifiche rimasero praticamente invariate.\n12\u00aa tappa.\nL'arrivo fu posto nella Riviera Ligure, dopo il passaggio sul Passo del Bracco e nelle Cinque terre, con ascesa verso due GPM.\nGiornata emozionante, finita con la vittoria dello spagnolo Horrach, dopo una lunga fuga. Nelle prime fasi della tappa part\u00ec una fuga di 15 uomini, ridottisi a 6 in prossimit\u00e0 dell'arrivo. Hon\u010dar (3\u00ba nella generale) fu alle prese con una caduta, che lo fece arrivare a 13'40\" dal battistrada. Emanuele Sella (Ceramiche Panaria) e Manuele Mori (Saunier Duval), tra i fuggitivi, tentarono l'ulteriore fuga nella discesa del Bracco, a circa 20\u00a0km dall'arrivo di Sestri. I due corridori, per\u00f2, caddero nella discesa stessa per ben due volte, venendo raggiunti dagli immediati inseguitori (Sella giunse comunque 3\u00ba a 5\" da Horrach, guadagnando la 4\u00aa posizione in classifica generale).\nIl gruppo, trainato da Basso, che annull\u00f2 durante il tragitto gli attacchi di Di Luca e di Bettini, giunse a 7'03\".\n13\u00aa tappa.\nI pretendenti al Giro 2006 trovarono il primo arrivo alpino. Fino a Morgex (17\u00a0km dall'arrivo) il percorso fu nettamente pianeggiante, contraddistinto poi dal Colle San Carlo, 10,2\u00a0km di ascesa al 9,8% di pendenza media, con punte del 15 (e dislivello di 1000\u00a0m). Dal GPM all'arrivo ci furono 6,5 chilometri in discesa, per cui il traguardo della stazione sciistica di La Thuile non fu considerato \"arrivo in salita\".\nNeanche partita, la tappa vide il ritiro di alcuni velocisti, tra cui Robbie McEwen, detentore della maglia ciclamino. Molti furono gli scatti (con fuga di 6 ciclisti fino alle pendici del San Carlo, poi raggiunti), ma la corsa \"vera\" inizi\u00f2 nell'ascesa verso il Colle San Carlo, prima con lo scatto del venezuelano Jos\u00e9 Rujano (che prima fu ripreso e poi si ritir\u00f2 a soli 3\u00a0km dall'arrivo), poi con la selezione imposta dalla maglia rosa Ivan Basso, che ebbe al suo fianco solo Leonardo Piepoli della Saunier Duval, il quale pot\u00e9 attaccare grazie al via libera del proprio capitano, Gilberto Simoni. Durante la discesa verso La Thuile, umida per il nevischio (solo 4\u00a0\u00b0C di temperatura con pioggia sul Passo), Basso decise di non rischiare e lasci\u00f2 andare Piepoli verso una facile vittoria. Gli altri pretendenti al Giro arrivarono con distacchi che andarono dal 1'19\" di Simoni e Guti\u00e9rrez Catalu\u00f1a ai 3'35\" di Di Luca (e ai 9'05\" di Sella per i postumi della caduta nella tappa precedente).\n14\u00aa tappa.\nClassica tappa che si dimostr\u00f2 ideale per fughe da lontano. I due Gran Premi della Montagna (entrambi di 1\u00aa Categoria) furono intervallati da lunghi tratti di pianura e discesa, abbastanza lontani dal traguardo di tappa. Si sconfin\u00f2 in Svizzera per 150\u00a0km\u00a0\u2013 3\u00ba passaggio di frontiera di questo Giro, dopo Belgio e San Marino \u2013 passando attraverso il Traforo del Gran San Bernardo (sede di uno dei due GPM), e si torn\u00f2 in Italia nell'affrontare il Passo del Sempione (passaggio effettuato per poter commemorare il centenario del traforo ferroviario).\nMolte fughe, di cui una \"buona\" con 11 corridori (tra cui Casar, Zampieri, Illiano, Baliani, Schumacher e Parra), caratterizzarono la frazione gi\u00e0 dalle prime fasi. Baliani e Casar lottarono per la maglia verde (che and\u00f2 poi al primo, soffiandola a Basso), mentre i fuggitivi guadagnarono un vantaggio massimo di 9'30\" in cima al Sempione sul gruppo maglia rosa. A 5\u00a0km dalla fine, durante la lunga discesa del Sempione, partirono due dei corridori in fuga, P\u00e9rez, spagnolo della Caisse d'Epargne, e Laverde, colombiano della Ceramiche Panaria. Nella volata a due vinse il colombiano, distaccando di 7\" gli ex compagni di fuga e di 7'44\" il gruppo maglia rosa trainato da Bettini, il quale, con il 12\u00ba posto nella tappa, consolid\u00f2 la leadership nella classifica a punti (maglia ciclamino).\nNulla cambi\u00f2 in vetta alla classifica generale, ma Casar, migliore in classifica tra i fuggitivi di tappa, sal\u00ec in 6\u00aa posizione nella generale, a 8'01\" da Ivan Basso.\n15\u00aa tappa.\nIl percorso, completamente pianeggiante, si snod\u00f2 dalle valli varesine a quelle bresciane e sanc\u00ec una conclusione in volata.\nDopo la fuga di quattro uomini (raggiunti a soli 7\u00a0km dal traguardo di Brescia), la frazione si decise con una volata di gruppo a 70\u00a0km/h vinta da Paolo Bettini (Quick Step), che cos\u00ec increment\u00f2 il suo vantaggio nella classifica a punti del Giro. Il livornese sfrutt\u00f2 il lavoro del Team Milram e del tedesco della Gerolsteiner Robert F\u00f6rster, il quale, scattato a poche decine di metri dall'arrivo, permise a Bettini, che ne sfrutt\u00f2 la scia, di guadagnare metri utili per battere Olaf Pollack della T-Mobile.\nTutto invariato nella classifica generale: Basso rimase sempre in rosa.\n16\u00aa tappa.\nTappa che offr\u00ec nel finale un'ascesa, da Trento verso il Monte Bondone, di 17,5\u00a0km con pendenze medie dell'8%. L'arrivo in quota ricord\u00f2 l'impresa cinquantenaria di Charly Gaul, il quale vinse in cima al Bondone dopo una tappa caratterizzata da pioggia e vento, che dimezz\u00f2 la carovana del Giro d'Italia 1956.\nLa bagarre della 16\u00aa tappa si svilupp\u00f2 sui 38 tornanti della strada del Monte Bondone. Nei precedenti chilometri fu in fuga il colombiano della Panaria Miguel \u00c1ngel Rubiano, ripreso prima dell'ascesa finale. Proprio qui la CSC di Ivan Basso prosegu\u00ec la selezione, scremando il gruppo per poi arrivare ad una decina di unit\u00e0, tra le quali mancavano molti favoriti della vigilia (Savoldelli giunse con un ritardo di 3'27\", Di Luca e Sella di 4'22\", Cunego di 4'37\"). A scattare definitivamente per primo fu Gilberto Simoni (Saunier Duval), che si port\u00f2 dietro per un breve tratto il compagno di squadra Leonardo Piepoli, vincitore della 13\u00aa tappa. Basso, per\u00f2, sfrutt\u00f2 lo scatto dei due, lasciando Piepoli con Jos\u00e9 Enrique Guti\u00e9rrez (arrivarono in cima con un ritardo di 1'37\") e rimanendo in compagnia di Simoni, che venne staccato un chilometro dopo. Basso vinse con 1'26\" su Simoni e consolid\u00f2 il primato in classifica generale.\n17\u00aa tappa.\nTappa relativamente corta. Doveva originariamente essere di 158\u00a0km con un dislivello globale di 3500\u00a0m e oltre 70\u00a0km di scalate; ma il Passo delle Erbe e l'arrivo a quota 2273\u00a0m a Plan de Corones (ted. \"Kronplatz\") \u2013 con gli ultimi 5\u00a0km in sterrato, pendenze massime 24% \u2013 non furono scalati a causa delle avverse condizioni climatiche (neve e temperatura inferiore a 0\u00a0\u00b0C). La tappa divenne cos\u00ec prettamente pianeggiante, con un nuovo arrivo, sempre in salita, al Passo Furcia (6\u00a0km con pendenze massime del 14%), posto a met\u00e0 strada tra il traguardo originario e la Val di Marebbe.\nGi\u00e0 il 1\u00ba maggio, comunque, dopo l'ultimo sopralluogo, gli organizzatori avevano stabilito di portare il tracciato da 158 a 133\u00a0km, con l'eliminazione della salita del Passo Pinei (1442 metri).\nLe condizioni climatiche proibitive (meno di 0\u00a0\u00b0C e neve sul Passo delle Erbe e sul Plan de Corones) costrinsero gli organizzatori a cambiare il percorso, con nuovo arrivo sul Passo Furcia, dopo 15 minuti di trattative, prima della partenza, con i corridori.\nRitiratisi Scarponi e Hon\u010dar, la tappa vide come primi protagonisti Cioni (Liquigas) e Poilvet (Cr\u00e9dit Agricole), ripresi nei pressi del traguardo \"Gazzetta 110\" dal gruppo, tirato dalla Saunier Duval di Simoni e Piepoli. Sull'unica asperit\u00e0, dopo le varie mutilazioni della tappa, ruppe gli indugi il redivivo Julio Alberto P\u00e9rez Cuapio (Ceramiche Panaria), rimontato subito dai vari Gutierrez Catalu\u00f1a, Basso, Pellizotti e Piepoli.\nNell'azione proseguirono a pieno ritmo la maglia rosa e Piepoli, che staccarono gli altri e scollinarono assieme. Basso, che increment\u00f2 ulteriormente la leadership nella classifica generale ed in quella dei GPM e conquist\u00f2 anche la vetta di quella a punti (ai danni di Paolo Bettini), lasci\u00f2 la vittoria al \"Trullo volante\" (cos\u00ec era soprannominato Piepoli), la seconda per lui in questo Giro.\n18\u00aa tappa.\nIl percorso era ondulato (con tre GPM e numerosi \"strappi\"), in grado di favorire i tentativi di fuga dei corridori fuori classifica. Il Cuel di Forchia, 8\u00a0km con pendenze massime del 18%, fu la cima pi\u00f9 dura da scalare, ma lontana dall'arrivo. La partenza della tappa fu in Austria, quarto sconfinamento in questo Giro.\nIl Giro commemor\u00f2 con questa frazione il 30\u00ba anniversario del sisma che colp\u00ec il Friuli.\nIl poco agonismo nel gruppo, nonostante i vari \"mangia e bevi\" di tappa, favor\u00ec una fuga di 5 uomini, andata in porto. La vittoria (2\u00aa in questo Giro) and\u00f2 al tedesco della Gerolsteiner Stefan Schumacher, che beff\u00f2 Marzio Bruseghin nella volata ristretta e, durante il tragitto, fu sempre pronto a chiudere gli scatti degli altri quattro compagni di fuga (Bruseghin, David L\u00f3pez Garc\u00eda, Jos\u00e9 Iv\u00e1n Guti\u00e9rrez e Charles Wegelius), costringendoli alla volata finale. Nello sprint del gruppo (giunto a 2'43\" dal vincitore) si impose Paolo Bettini, che riprese la maglia ciclamino grazie ai punti conquistati.\nLa classifica generale rimase invariata.\n19\u00aa tappa.\nQuesto fu il primo dei due \"tapponi dolomitici\". Si valicarono quattro passi storici per il Giro (tutti Gran Premi della Montagna di prima categoria): Forcella Staulanza, Fedaia (Marmolada), Pordoi e per ultimo il San Pellegrino, sede di arrivo della tappa. Oltre 60\u00a0km di salite e circa 4000\u00a0m di dislivello.\nApprofittando del traguardo \"Gazzetta 110\" dopo 60\u00a0km dalla partenza, part\u00ec una fuga di 22 uomini, tra cui Danilo Di Luca, Paolo Bettini (che increment\u00f2 il vantaggio nella classifica a punti), Juan Manuel G\u00e1rate, Emanuele Sella, Jens Voigt e Fortunato Baliani (in lotta con Basso per la classifica GPM, della quale guadagn\u00f2 il primato a fine tappa). Il gruppo non reag\u00ec e la corsa vera inizi\u00f2 sul San Pellegrino. Il primo a defilarsi fu Jan Ullrich (42\u00ba in classifica generale, a 45'31\" da Basso), che addirittura si ritir\u00f2 dalla corsa rosa. Mentre in testa i battistrada si sfaldavano (rimasero solo G\u00e1rate e Voigt), dietro fu la Saunier Duval di Piepoli e Simoni a tirare. Il vantaggio dei due in testa era irrecuperabile e, prima dell'arrivo, Voigt strinse la mano al campione nazionale spagnolo G\u00e1rate, lasciandogli la vittoria di tappa.\nSimoni e Basso si piazzarono rispettivamente 7\u00ba e 8\u00ba all'arrivo, a 2'15\" da G\u00e1rate. Il varesino conserv\u00f2 il primato in classifica, aumentando il vantaggio su Jos\u00e9 Enrique Guti\u00e9rrez.\n20\u00aa tappa.\nAltra tappa \"storica\" per il Giro 2006. Si affrontarono i passi del Tonale, del Gavia (Cima Coppi a 2621\u00a0m s.l.m.) e il durissimo Mortirolo (12\u00a0km al 10% di pendenza media), tutti valichi che decisero diverse edizioni della corsa rosa. L'arrivo all'Aprica era in leggera salita. Qui si decise, come da programma, il vincitore del Giro 2006.\nL'arrivo all'Aprica sanc\u00ec il predominio di Ivan Basso nel Giro d'Italia, il quale, vincendo la tappa (dedicata a suo figlio appena nato), ipotec\u00f2 la corsa rosa. Sui primi due GPM del Tonale e del Gavia (Cima Coppi) il primo a transitare fu sempre il vincitore della tappa del giorno precedente, Juan Manuel G\u00e1rate (Quick Step), che si aggiudic\u00f2 definitivamente la maglia verde di leader dei GPM.\nAi piedi del Mortirolo il gruppo di 150 corridori giunse praticamente compatto, ma il \"forcing\" della Saunier Duval di Simoni e della CSC di Basso crearono una massiccia selezione, che port\u00f2 i due capitani di queste squadre a scollinare in vetta da soli, con ampio margine sugli inseguitori. I due fuggitivi collaborarono anche in discesa, ma, giunti agli ultimi 3\u00a0km, in un tratto di lieve salita Basso stacc\u00f2 anche uno stremato Simoni, dandogli un passivo di 1'17\", e quindi vinse la tappa. Un redivivo Damiano Cunego (Lampre-Fondital) giunse terzo al traguardo.\nNelle interviste post-gara, Gilberto Simoni manifest\u00f2 molta amarezza nei confronti della maglia rosa.\n21\u00aa tappa-1\u00aa semitappa.\n\"Semitappa annullata d'ufficio dall'Unione Ciclistica Internazionale\".\nLa cronoscalata di 11\u00a0km con 550 metri di dislivello, se disputata, sarebbe stata l'ultimo passo, prima della passerella a Milano, in grado di sancire la maglia rosa finale dell'89\u00ba Giro d'Italia. Tale semitappa fu annullata d'ufficio il 7 aprile 2006 dall'Unione Ciclistica Internazionale, che dispose che nei calendari delle competizioni del circuito ProTour non dovessero essere presenti semitappe. La 2\u00aa semitappa, la Lecco-Milano (il luogo di partenza fu spostato a Ghisallo), fu considerata come una normale tappa, la numero 21.\nGhisallo &gt; Milano \u2013 140\u00a0km.\nPasserella finale a Milano. Si percorsero 53 chilometri (11 giri di un circuito cittadino di 4,8\u00a0km) su un asfalto che era intervallato dai binari del tram. La partenza della tappa avvenne a Ghisallo, nei pressi del locale Museo del ciclismo.\nLa tappa conclusiva dell'edizione 2006 del Giro d'Italia fu vinta da Robert F\u00f6rster (Gerolsteiner) in volata, precedendo Richeze, Pollack e Paolo Bettini, che conquist\u00f2 la maglia ciclamino per il secondo anno consecutivo. Da segnalare la fuga di Missaglia della Selle Italia (non andata in porto) e la caduta di Lorenzetto (Milram), ritiratosi ad appena 10\u00a0km dalla conclusione del Giro."}
{"id": "284658", "revid": "712828", "url": "https://it.wikipedia.org/wiki?curid=284658", "title": "Karkaroff", "text": ""}
{"id": "284682", "revid": "1543377", "url": "https://it.wikipedia.org/wiki?curid=284682", "title": "Pianeti del sistema solare", "text": "Segue un prospetto dei principali parametri relativi agli otto pianeti del sistema solare."}
{"id": "284683", "revid": "2174463", "url": "https://it.wikipedia.org/wiki?curid=284683", "title": "Contea di Santa Clara", "text": "La contea di Santa Clara si trova in California, nella San Francisco Bay Area. Comprende una buona parte della Silicon Valley. Nel 2014 aveva una popolazione di 1.894.605 abitanti.\nIl suo capoluogo \u00e8 San Jose.\nStoria.\nLa contea \u00e8 una delle prime istituite in California, il 18 febbraio 1850. Originariamente il nome doveva essere San Jos\u00e9, ma venne cambiato in quello attuale poco prima della fondazione. Parte del territorio originario venne poi usato nel 1853 per creare la contea di Alameda.\nOggi la contea di Santa Clara \u00e8 famosa soprattutto per la Silicon Valley, nella quale sono situate le sedi di molte importanti aziende nel settore informatico."}
{"id": "284734", "revid": "102202352", "url": "https://it.wikipedia.org/wiki?curid=284734", "title": "Pompino", "text": ""}
{"id": "284736", "revid": "1305772", "url": "https://it.wikipedia.org/wiki?curid=284736", "title": "Ictus", "text": "L'ictus (dal latino \"colpo\"), conosciuto anche come apoplessia, ischemia cerebrale, colpo apoplettico, accidente o insulto cerebrovascolare, o attacco cerebrale, si verifica quando una scarsa perfusione sanguigna al cervello provoca la morte delle cellule.\nVi sono due tipi principali di ictus, quello \"ischemico\" (ischemia cerebrale), dovuto alla mancanza del flusso di sangue, e quello \"emorragico\", causato da un sanguinamento o emorragia cerebrale, l'uno pu\u00f2 anche seguire l'altro; entrambi portano come risultato una porzione del cervello incapace di funzionare correttamente. I segni e i sintomi di un ictus possono comprendere, tra gli altri, l'incapacit\u00e0 di muoversi o di percepire un lato del corpo, problemi alla comprensione o all'esprimere parole o la perdita di visione di una parte del campo visivo. Se i sintomi durano meno di una o due ore, l'episodio viene chiamato attacco ischemico transitorio (TIA). Gli ictus emorragici possono essere associati ad un forte mal di testa. I sintomi possono essere permanenti e le complicanze a lungo termine possono includere polmonite ab ingestis, demenza vascolare, parkinsonismo, afasia, paraplegia, tetraplegia, paresi o una perdita di controllo della vescica. Pu\u00f2 anche causare la morte direttamente.\nIl principale fattore di rischio per l'ictus \u00e8 la pressione alta, mentre altri possono essere il fumo di tabacco, l'obesit\u00e0, il colesterolo alto, il diabete mellito, un precedente TIA e la fibrillazione atriale.\nL'ictus ischemico \u00e8 causato generalmente dall'ostruzione di un vaso sanguigno; l'ictus emorragico, invece, dal sanguinamento intracranico generalmente in seguito alla rottura di un aneurisma cerebrale.\nLa diagnosi viene generalmente formulata attraverso l'esame clinico. Le tecniche di neuroradiologia, in particolare la tomografia computerizzata e la risonanza magnetica, risultano fondamentali per confermare il sospetto clinico, escludere altre patologie, caratterizzare e quantificare le lesioni, pianificare il trattamento. Altri test, come un elettrocardiogramma (ECG) e gli esami del sangue sono solitamente eseguiti per determinare i fattori di rischio e per escludere altre possibili cause. L'ipoglicemia, ovvero l'abbassamento dei livelli di glucosio nel sangue, pu\u00f2 causare sintomi simili.\nLa prevenzione comprende un tentativo di diminuzione dei fattori di rischio, nonch\u00e9, eventualmente l'assunzione di aspirina e/o statine, l'intervento chirurgico per mantenere pervie le arterie al cervello nei pazienti con un restringimento problematico e il farmaco warfarin per coloro che soffrono di fibrillazione atriale.\nIl trattamento dell'ictus spesso richiede il ricorso a cure d'emergenza. L'ictus di tipo ischemico, il pi\u00f9 frequente, si pu\u00f2 giovare della tradizionale terapia con somministrazione sistemica di fibrinolitico (entro 4.5 ore dall'insorgenza) e, nei centri dotati di unit\u00e0 di neuroradiologia interventistica, del trattamento endovascolare mediante trombectomia meccanica (entro 6-8 ore dall'insorgenza). Alcuni ictus emorragici possono essere trattati tramite intervento chirurgico. La riabilitazione intrapresa nel tentativo di recuperare alcune delle funzionalit\u00e0 perse si svolge idealmente nelle \"stroke unit\", che tuttavia spesso non sono disponibili in molte parti del mondo.. Uno degli approcci di riabilitazione maggiormente diffusi ed utilizzati in occidente \u00e8 il Concetto Bobath .\nNel 2010 circa 17 milioni di persone hanno subito un ictus e 33 milioni reduci ad un evento di questo tipo erano ancora in vita. Tra il 1990 e il 2010 il numero di ictus che si sono verificati ogni anno \u00e8 diminuito di circa il 10% nel mondo sviluppato mentre \u00e8 aumentato del 10% nel mondo. Nel 2013, l'ictus \u00e8 stato la seconda pi\u00f9 frequente causa di morte dopo le malattie coronariche, responsabile di 6,4 milioni di decessi (il 12% del totale). Circa 3,3 milioni di morti sono conseguenza dell'ictus ischemico, mentre 3,2 milioni dell'ictus emorragico. In generale, due terzi degli ictus si sono verificati in persone di oltre 65 anni di et\u00e0.\nStoria.\nAlcuni episodi riconducibili all'ictus sono stati segnalati fino dal 2\u00b0 millennio a.C. nell'antica Mesopotamia e nella Persia. Ippocrate di Coo (460-370 a.C.) fu il primo a descrivere il fenomeno della paralisi improvvisa, spesso associato all'ischemia. Il termine \"apoplessia\", dalla parola greca che significa \"colpito con la violenza\", fu utilizzata negli scritti di Ippocrate per descrivere questo fenomeno, invece il termine inglese \"stroke\", traduzione letterale del termine greco, fu usato come sinonimo gi\u00e0 nel 1599.\nNel 1658, nel suo lavoro \"Apoplexia\", Johann Jacob Wepfer (1620-1695) identific\u00f2 la causa dell'ictus emorragico osservando durante l'esame autoptico un sanguinamento nel cervello. Wepfer individu\u00f2 anche le principali arterie che forniscono il cervello, le vertebrali e le carotidi, introducendo l'ictus ischemico, noto come infarto cerebrale, suggerendo che fosse dovuto ad un blocco di tali vasi. Rudolf Virchow per primo descrisse il meccanismo della tromboembolia come un fattore importante.\nIl termine di \"accidente cerebrovascolare\" \u00e8 stato introdotto nel 1927 ed esso rifletteva una \"crescente consapevolezza e l'accettazione delle teorie vascolari e [...] il riconoscimento delle conseguenze di un improvviso sconvolgimento nella fornitura sanguigna al cervello\".. Il suo uso \u00e8 ora sconsigliato da una serie di libri di neurologia che considerano errata la connotazione di casualit\u00e0 portata dalla parola \"accident\" che non evidenzia sufficientemente la modificabilit\u00e0 dei fattori di rischio sottostanti. Insulto cerebrovascolare o ictus possono essere utilizzati in modo intercambiabile.\nEpidemiologia.\nOgni anno si verificano in Italia (dati sulla popolazione del 2001) circa 196.000 ictus, di cui circa il 20% \u00e8 costituito da recidive (39.000). L'ictus \u00e8 la terza causa di morte dopo le malattie cardiovascolari e le neoplasie, causando il 10%-12% di tutti i decessi per anno, rappresenta la principale causa d'invalidit\u00e0 e la seconda causa di demenza.\nL'incidenza dell'ictus aumenta progressivamente con l'et\u00e0 raggiungendo il valore massimo negli ultra ottantacinquenni. Il 75% degli ictus, quindi, colpisce i soggetti di oltre 65 anni. Il tasso di prevalenza di ictus nella popolazione anziana (et\u00e0 65-84 anni) italiana \u00e8 pari al 6,5%, ed \u00e8 leggermente pi\u00f9 alto negli uomini (7,4%) rispetto alle donne (5,9%). Si calcola che l'evoluzione demografica, caratterizzata da un sensibile invecchiamento, porter\u00e0 in Italia - se l'incidenza dovesse rimanere costante - a un aumento dei casi di ictus nel prossimo futuro.\nL'ictus colpisce, sia pure in misura minore, anche persone giovani e si stima che ogni anno il numero di persone in et\u00e0 produttiva (&lt;65 anni) colpite da ictus sia intorno a 27.000.\nL'ictus ischemico rappresenta la forma pi\u00f9 frequente di ictus (80% circa), mentre le emorragie intraparenchimali riguardano il 15%-20% e le emorragie subaracnoidee il 3% circa. L'ictus ischemico colpisce soggetti di et\u00e0 media superiore a 70 anni, pi\u00f9 spesso uomini che donne; quello emorragico intraparenchimale colpisce soggetti leggermente meno anziani, sempre con lieve prevalenza per il sesso maschile; l'emorragia subaracnoidea colpisce pi\u00f9 spesso soggetti di sesso femminile, di et\u00e0 media sui 50 anni circa.\nLa mortalit\u00e0 acuta (a 30 giorni) dopo ictus \u00e8 pari a circa il 20% mentre quella a 1 anno \u00e8 pari al 30% circa; le emorragie (parenchimali e sub-aracnoidee) hanno tassi di mortalit\u00e0 precoce pi\u00f9 alti (30% e 40% circa dopo la prima settimana; 50% e 45% a 1 mese).\nA un anno dall'evento acuto, un terzo circa dei soggetti sopravvissuti a un ictus, indipendentemente dal fatto che sia ischemico o emorragico, presenta un grado di disabilit\u00e0 elevato, tanto da poterli definire totalmente dipendenti.\nClassificazione.\nGli ictus possono essere classificati in due grandi categorie: ischemici ed emorragici. Gli ictus ischemici sono causati da una interruzione del flusso di sangue al cervello, mentre gli ictus emorragici sono la conseguenza dalla rottura di un vaso sanguigno o di una anomalia della struttura vascolare. Circa l'87% degli ictus sono ischemici e il restante emorragici. L'emorragia pu\u00f2 svilupparsi in aree interne all'ischemia, una condizione nota come \"trasformazione emorragica\". Non si sa quanti ictus emorragici siano effettivamente iniziati come ictus ischemici.\nDefinizione.\nNel 1970 l'Organizzazione Mondiale della Sanit\u00e0 ha definito l'ictus come un \"deficit neurologico di causa cerebrovascolare persistente oltre le 24 ore o che porta al decesso entro 24 ore\", anche se la parola \"colpo\" \u00e8 utilizzata da diversi secoli. Questa definizione riflette la possibile reversibilit\u00e0 del danno tissutale, mentre il periodo di tempo di 24 ore \u00e8 stato scelto arbitrariamente. Tale limite temporale differenzia l'ictus dall'attacco ischemico transitorio, che \u00e8 una sindrome correlata ai sintomi dell'ictus e che si risolve completamente entro 24 ore dal suo esordio. Con la disponibilit\u00e0 di trattamenti in grado di ridurre la gravit\u00e0 dell'ictus tempestivamente, molti preferiscono una terminologia alternativa: come attacco cerebrale e sindrome cerebrovascolare ischemica acuta (sul modello, rispettivamente, di infarto e sindrome coronarica acuta) in modo da riflettere l'urgenza dei sintomi dell'ictus e la necessit\u00e0 di agire rapidamente.\nIctus ischemico.\nL'ictus ischemico si verifica quando vi \u00e8 una diminuzione nel flusso di sangue verso una parte del cervello con una conseguente disfunzione del tessuto cerebrale in tale zona. Vi sono quattro ragioni per cui questo pu\u00f2 accadere:\nUn evento ischemico senza spiegazione ovvia \u00e8 definito \"criptogenetico\" (di origine sconosciuta); ci\u00f2 costituisce il 30%-40% di tutti gli ictus ischemici.\nVi sono vari sistemi di classificazione per l'ictus ischemico acuto. La \"Oxford Community Stroke Project classification\" (OCSP, conosciuta anche come la classificazione di Bamford o Oxford) si basa principalmente sui sintomi iniziali; a seconda di dove si verifica lungo il poligono di Willis prende nomi diversi: \"Infarto della circolazione posteriore\" (POCI) quando si verifica sulle arterie vertebrali e arterie basilari, \"Infarto lacunare\" (LACI) quando si verifica su un'unica arteria perforante e profonda, interessando il talamo, la capsula interna o il tronco dell'encefalo, \"Infarto della circolazione anteriore parziale\" (PACI) quando si verifica sull'arteria cerebrale media, dopo la sua suddivisione, \"Infarto della circolazione totale anteriore\" (TACI) quando si verifica sull'arteria cerebrale media, prima della sua suddivisione. Queste quattro tipologie l'estensione e l'area interessata, la causa di fondo e la prognosi. La classificazione TOAST (\"Trial of Org 10172 in Acute Stroke Treatment\") si basa sui sintomi clinici e sui risultati di ulteriori indagini; su questa base, un evento viene classificato come dovuto alla (1) la trombosi o embolia dovuta ad aterosclerosi di una grande arteria, (2) embolia originata nel cuore, (3) completa ostruzione di un vaso sanguigno piccolo, (4) dovuta ad altra causa, (5) causa indeterminata (due possibili cause, nessuna causa identificata o indagini incomplete). Gli utilizzatori di droghe stimolanti, come la cocaina e le metanfetamine, sono ad alto rischio di ictus ischemico. Anche le neoplasie (tumore/cancro) posso esserne causa, oltre all'ipertensione (come accade nell'ictus emorragico).\nEmorragica.\nUna emorragia intracranica consiste nell'accumulo di sangue in un qualsiasi punto della volta cranica. I principali tipi sono l'ematoma epidurale (sanguinamento tra la dura madre e il cranio), l'ematoma subdurale (nello spazio subdurale) e l'emorragia subaracnoidea (tra l'aracnoide e la pia madre).\nUna emorragia cerebrale \u00e8, invece, dovuta al sanguinamento all'interno del tessuto cerebrale; pu\u00f2 essere dovuto a emorragia intraparenchimale o emorragia intraventricolare (sangue nel sistema ventricolare). La maggior parte degli ictus emorragici hanno sintomi specifici e in particolare mal di testa o un trauma cranico precedente.\nSegni e sintomi.\nSolitamente i sintomi dell'ictus esordiscono improvvisamente, nell'ordine dei secondi o qualche minuto, e nella maggior parte dei casi non progrediscono ulteriormente. I sintomi dipendono dall'area del cervello colpita: pi\u00f9 essa \u00e8 estesa, maggiori sono le funzioni che potrebbero essere compromesse. Alcune forme di ictus possono causare sintomi aggiuntivi. Ad esempio, nel caso di emorragia intracranica, la zona interessata potrebbe comprimere altre strutture. La maggior parte delle forme di ictus non sono associate con il mal di testa, ad eccezione dell'emorragia subaracnoidea e della trombosi venosa cerebrale e, talvolta, dell'emorragia intracerebrale.\nIl riconoscimento precoce.\nVari sistemi sono stati proposti per facilitare un precoce riconoscimento di ictus. Ad esempio, una improvvisa insorgenza di debolezza alla faccia, la deriva di un braccio (cio\u00e8, se a una persona si chiede di alzare entrambe le braccia, essa lascia involontariamente un braccio alla deriva verso il basso) e una difficolt\u00e0 nel parlare, sono dei segni che molto probabilmente possono portare alla corretta identificazione di un caso di ictus. Analogamente, quando nessuna di queste condizioni si verifica, la probabilit\u00e0 di ictus diminuisce significativamente. Anche se questi risultati non sono indicativi di una diagnosi certa di ictus, la facilit\u00e0 e la velocit\u00e0 con cui possono essere valutati, rende loro molto preziosi durante la fase acuta.\nPer i pazienti che si recano al pronto soccorso, il riconoscimento precoce dell'ictus \u00e8 ritenuto un aspetto importante, in quanto questo pu\u00f2 accelerare i test diagnostici e i trattamenti. L'adozione di un sistema di punteggio chiamato ROSIER (\"Recognition Of Stroke In the Emergency Room\", riconoscimento di ictus al pronto soccorso) \u00e8 consigliata per questo scopo; esso si basa sulle caratteristiche della storia medica e della visita medica.\nCause.\nL'ictus trombotico.\nNel caso di ictus trombotico, un trombo (un coagulo di sangue) si forma solitamente intorno alle placche aterosclerotiche. Poich\u00e9 l'ostruzione dell'arteria avviene in modo graduale, l'insorgenza dei sintomi dell'ictus trombotico avviene pi\u00f9 lentamente rispetto a quella di un ictus emorragico. Se il trombo dovesse staccarsi e quindi viaggiare nel sangue, assumendo cos\u00ec il nome di embolo, potrebbe portare ad un ictus embolico. Due tipi di trombosi possono causare un ictus:\nL'anemia falciforme, che comporta una modificazione nella morfologia dei globuli rossi, pu\u00f2 portare anche all'ostruzione dei vasi e quindi ad un ictus. Un ictus \u00e8 la seconda causa di morte nelle persone di et\u00e0 inferiore ai 20 anni con l'anemia falciforme. Anche l'inquinamento dell'aria pu\u00f2 aumentare il rischio di ictus.\nIctus embolico.\nPer ictus embolico si intende una ostruzione di un'arteria dovuta ad un embolo, una particella che viaggia nel sangue arterioso e proveniente da altrove. Un embolo \u00e8 pi\u00f9 frequentemente un trombo, ma pu\u00f2 anche essere una serie di altre sostanze, compreso il grasso (per esempio, dal midollo osseo in seguito ad una frattura ossea), aria, cellule tumorali o gruppi di batteri (solitamente da endocardite infettiva).\nPoich\u00e9 un embolo ha origine altrove, la terapia locale risolve il problema solo temporaneamente e pertanto, la fonte dell'embolo deve essere identificata. L'ostruzione da embolo \u00e8 caratterizzata da una improvvisa insorgenza e i sintomi solitamente sono pi\u00f9 evidenti nelle fasi iniziali. Inoltre, i sintomi possono essere transitori: ci\u00f2 si verifica quando l'embolo viene parzialmente riassorbito o si muove disgregandosi.\nFrequentemente gli emboli hanno origine dal cuore (soprattutto nel caso di fibrillazione atriale) ma possono provenire da qualsiasi altra parte dell'albero arterioso. Nell'embolia paradossa, si pu\u00f2 avere un ictus embolico a partire da un embolo formatosi nel sistema venoso (trombosi venosa profonda) che raggiunge il sistema arterioso attraverso un eventuale difetto interatriale, un difetto interventricolare o di una fistola artero-venosa.\nLe cause di ictus embolico legate a patologie o condizioni cardiache, possono essere distinte tra cause a rischio elevato e a basso rischio:\nTrombosi venosa.\nLa trombosi del seno venoso cerebrale \u00e8 una condizione che comporta un aumento della pressione venosa nel cervello. Questa pu\u00f2 superare la pressione del sangue arterioso e provocare emorragie.\nEmorragia intracerebrale.\nSi verifica, in genere, nelle piccole arterie o arteriole del cervello ed \u00e8 spesso causata dall'ipertensione, da malformazioni vascolari intracraniche (compresi emangiomi cavernosi o malformazioni artero-venose), da angiopatia amiloide o infarti cerebrali in cui si \u00e8 verificata una emorragia secondaria. Altre cause possibili sono traumi, disturbi emorragici, angiopatia amiloide, consumo di sostanze stupefacenti (ad esempio, anfetamina o cocaina). L'ematoma formatosi si allarga fino a quando la pressione dal tessuto circostante limita la sua crescita o fino a quando non si decomprime svuotandosi nel sistema ventricolare o nel liquido cefalorachidiano. Un terzo delle emorragie intracerebrali si verifica nei ventricoli cerebrali, con un tasso di mortalit\u00e0 del 44% dopo 30 giorni, un valore superiore all'ictus ischemico o all'emorragia subaracnoidea (che tecnicamente pu\u00f2 anch'essa essere classificata come un tipo di ictus).\nIctus silente.\nUn ictus silente \u00e8 un ictus che non presenta alcun sintomo esteriore e, solitamente, i pazienti non sono consapevoli di averlo avuto. Pur non causando sintomi identificabili, un ictus silente porta a dei danni al cervello e pone il paziente verso un aumento del rischio di incorrere in futuro sia in un attacco ischemico transitorio, che in un ictus maggiore. Inoltre, coloro che hanno avuto un ictus grave sono a rischio di avere ictus silenti. In un ampio studio, si \u00e8 stimato che oltre 11 milioni di persone negli Stati Uniti avessero avuto un ictus. Circa 770.000 di questi eventi erano sintomatici, mentre 11 milioni erano infarti o emorragie silenti. Gli ictus silenti tipicamente causano lesioni che vengono rilevate attraverso l'uso di tecniche di \"neuroimaging\" come la risonanza magnetica. Si suppone che gli ictus silenti si verifichino cinque volte pi\u00f9 frequentemente rispetto agli ictus sintomatici. Il rischio di ictus silenti aumenta con l'et\u00e0, ma pu\u00f2 colpire anche giovani adulti e bambini, in particolare coloro che presentano una acuta anemia.\nFattori di rischio.\nGli studi epidemiologici hanno individuato molteplici fattori che aumentano il rischio di ictus. Alcuni di questi fattori (principalmente l'et\u00e0), non possono essere modificati, ma costituiscono tuttavia importanti indicatori per definire le classi di rischio. Altri fattori possono essere modificati con misure non farmacologiche o farmacologiche. Il loro riconoscimento costituisce la base della prevenzione sia primaria sia secondaria dell'ictus.\nI fattori di rischio modificabili ben documentati sono:\nSono stati descritti altri fattori che probabilmente aumentano il rischio di ictus ma che al momento non appaiono completamente documentati come fattori di rischio. Fra questi:\nSintomi.\nQuando si \u00e8 colpiti da un ictus improvvisamente compaiono varie combinazioni di alcuni disturbi:\nConseguenze.\nL'ictus \u00e8 una malattia grave. Alcuni, meno fortunati perch\u00e9 hanno lesioni pi\u00f9 estese o un decorso aggravato da complicanze, non superano la fase acuta della malattia e muoiono durante le prime settimane. Per altri, una volta superata la fase acuta, si assiste a un miglioramento \u2013 fatto che offre motivi di speranza. Quando si verifica un ictus alcune cellule cerebrali vengono lesionate in modo reversibile, altre muoiono. Le cellule che non muoiono possono riprendere a funzionare. Inoltre nelle fasi acute dell'ictus, intorno alle aree lese il cervello si gonfia per effetto dell'edema. Quando l'edema si riduce il funzionamento delle aree sane del cervello riprende regolarmente. Infine altre aree sane del cervello possono sostituire le funzioni di quelle lesionate per via delle connessioni proprie del Connettoma. Ovviamente le possibilit\u00e0 di recupero variano in relazione all'estensione della lesione, alla particolarit\u00e0 della zona colpita e al tipo di percorso riabilitativo che viene seguito. Gli effetti dell'ictus variano molto nelle diverse persone: alcune sperimentano solo disturbi lievi, che con il tempo divengono quasi trascurabili, altri, invece, portano gravi segni della malattia per mesi o per anni. Complessivamente delle persone che sopravvivono a un ictus, il 15% viene ricoverato in reparti di lungodegenza; il 35% presenta una grave invalidit\u00e0 e una marcata limitazione nelle attivit\u00e0 della vita quotidiana; il 20% necessita di assistenza per la deambulazione; il 70% non riprende la precedente occupazione. Potrebbero capitare anche piccole forme di perdite di memoria temporanee e chi \u00e8 affetto da questa malattia potrebbe riprendere l'uso della parola e non capire la sua situazione.\nDiagnosi di ictus.\nAll'ingresso in ospedale vengono di regola effettuati i seguenti esami: radiografia del torace, elettrocardiogramma, esami ematochimici (esame emocromocitometrico con piastrine, glicemia, elettroliti sierici, creatininemia, azoto ureico, bilirubina, transaminasi, tempo di protrombina, APTT).\nLe diagnosi di TIA e di ictus sono diagnosi cliniche. Tuttavia la tomografia computerizzata (\"TC\") e la risonanza magnetica (RM) senza mezzo di contrasto sono utili per escludere patologie che possono mimare l'ictus e permettono di documentare la presenza di una lesione, la natura ischemica di questa, la sua sede ed estensione, la congruit\u00e0 con la sintomatologia clinica.\nImaging neuroradiologico.\nLa TC \u00e8 l'esame di prima istanza da eseguire in corso di ischemia acuta in quanto tecnica rapida, ampiamente disponibile e in grado di fornire tutte le informazioni necessarie: escludere alcuni \"stroke mimickers\", individuare la presenza di emorragie (differenziando quindi l'ictus ischemico da quello emorragico) e riconoscere i segni precoci di ischemia, che precluderebbero la possibilit\u00e0 di effettuare un trombolitico medico o interventistico.\nNel caso di ictus ischemico o di ictus emorragico con presenza di emorragia subaracnoidea, all'esame TC di base dovrebbe sempre seguire l'esecuzione di uno studio angio-TC: nel primo caso per individuare la presenza di un trombo in un grosso vaso, che pu\u00f2 eventualmente essere rimosso, nel secondo caso per ricerca la presenza di malformazioni vascolari che possono aver determinato l'emorragia subaracnoidea (aneurismi, malformazioni artero-venose, fistole durali, ecc.). Gli angiografi di nuova generazione sono in grado di eseguire studi TC direttamente con l'angiografo; l'obiettivo \u00e8 quello di creare un ambiente in cui il neuroradiologo pu\u00f2 eseguire la TC e l'angiografia diagnostiche e l'eventuale trattamento endovascolare senza necessit\u00e0 di trasferimenti del paziente e guadagnando cos\u00ec del tempo prezioso.\nLo studio RM dovrebbe essere riservato a casi selezionati in cui \u00e8 necessaria una pi\u00f9 accurata valutazione delle condizioni del parenchima cerebrale, che la RM \u00e8 in grado di compiere in modo molto pi\u00f9 preciso e precoce rispetto alla TC; in particolare \u00e8 impiegata nella valutazione delle strutture nervose della fossa cranica posteriore in corso di ictus del circolo vertebro-basilare, dove la TC risente maggiormente della presenza di artefatti e ha pi\u00f9 scarsa accuratezza diagnostica, e dove spesso la clinica \u00e8 di minore aiuto per il rapido scadimento dello stato di coscienza del paziente.\nIn assenza di criteri d'urgenza o di sintomatologia in atto, quando si sospetta una stenosi carotidea si effettua un'ecografia Doppler dei tronchi sovra-aortici soprattutto ai fini della scelta terapeutica in senso chirurgico, eventualmente completando la valutazione con altre tecniche neuroradiologiche non invasive (angio-RM; angio-TC). Lo studio eco-Doppler permette inoltre un migliore inquadramento eziopatogenetico.\nTrattamento.\nL'ictus \u00e8 un'urgenza medica che richiede un ricovero immediato in ospedale. Il paziente con ictus va sempre ricoverato perch\u00e9 \u00e8 solo con gli accertamenti eseguibili in regime di ricovero che si pu\u00f2 rapidamente diagnosticare sede, natura e origine del danno cerebrale, oltre che evidenziare e curare eventuali complicanze cardiache, respiratorie e metaboliche.\nLa terapia specifica nelle prime ore si basa sulla disponibilit\u00e0 di strutture e di personale dedicati alla cura dell'ictus (stroke unit) e nel caso dell'ictus ischemico, sulla possibilit\u00e0 di sciogliere il coagulo nelle prime 4.5 ore (trombolisi), di asportare meccanicamente il trombo mediante procedure interventistiche di tromboaspirazione o di recupero con stentriever, e di contrastare la formazione di ulteriori trombi attraverso farmaci che prevengono l'aggregazione delle piastrine (antiaggreganti, in primo luogo, l'acido acetilsalicilico).\nTrombolisi.\nGli studi clinici di trombolisi hanno portato ad accumulare dati su un notevole numero di pazienti, cos\u00ec da consentire una valutazione delle possibilit\u00e0 offerte da tale trattamento. Il farmaco (r-tPA: recombinant tissue plasminogen activator) deve essere somministrato per via endovenosa nelle prime 4.5 ore. L'efficacia del trattamento diminuisce progressivamente dopo le 3 ore. I dati infatti indicano che per ogni 1.000 pazienti trattati, 57 di quelli trattati entro 6 ore e 140 di quelli trattati entro 3 ore evitano morte o dipendenza a 3 mesi, malgrado la comparsa di emorragia secondaria sintomatica in 77 pazienti in pi\u00f9 (non fatale in 48 casi, fatale in 29 casi) quando trattati entro 6 ore.\nLa trombolisi va effettuata in centri esperti, dotati di caratteristiche organizzative che consentano di minimizzare l'intervallo di tempo fra arrivo del paziente e inizio del trattamento, e che assicurino una monitorizzazione accurata dello stato neurologico e della pressione arteriosa per le 24 ore successive al trattamento. La selezione dei pazienti candidati alla trombolisi deve essere accurata, secondo criteri di esclusione atti a ottimizzare il rapporto rischi/benefici del trattamento.\nTrombectomia meccanica.\nNei centri dotati di unit\u00e0 di neuroradiologia interventistica, nel caso di occlusione dei tronchi arteriosi maggiori (carotide interna, arteria cerebrale media, arteria basilare) \u00e8 sempre pi\u00f9 frequentemente impiegato il trattamento con tecniche avanzate di trombectomia meccanica per via arteriosa endovascolare, con l'impiego di strumentazione che permette l'aspirazione diretta del trombo o il recupero dello stesso con dispositivi dedicati (stent retriever o stentriever).\nTali tecniche, introdotte negli ultimi 10 anni, sono state recentemente validate da trial clinici ne hanno dimostrato l'efficacia anche in una finestra temporale pi\u00f9 ampia di quella della trombolisi endovenosa.\nAntiaggreganti e anticoagulanti.\nL'aspirina (antiaggregante piastrinico) viene prescritta in fase acuta (a un dosaggio consigliato di 300\u00a0mg) in tutti i pazienti con l'esclusione di quelli candidati al trattamento trombolitico (nei quali pu\u00f2 essere cominciato dopo 24 ore) o con indicazione al trattamento anticoagulante. In alternativa (per i pazienti gi\u00e0 in trattamento con aspirina prima dell'ictus e per quelli che hanno controindicazioni all'uso dell'aspirina) si utilizzano ticlopidina, clopidogrel o dipiridamolo.\nI pazienti con fibrillazione atriale non valvolare vengono trattati con terapia anticoagulante orale come pure i pazienti con altra eziologia cardioembolica che hanno un elevato rischio di recidiva precoce (valvulopatie con o senza fibrillazione atriale), o fra 2,5 e 3,5 (protesi valvolari meccaniche).\nNei casi con patologia aterotrombotica dei vasi arteriosi extracranici che, malgrado adeguata terapia antiaggregante, presentano ripetute recidive, \u00e8 indicata la terapia anticoagulante orale.\nEmorragia cerebrale.\nIn caso di emorragia intracerebrale spontanea non vi \u00e8 alcuna superiorit\u00e0 in termini di beneficio del trattamento neurochirurgico precoce rispetto al trattamento inizialmente conservativo.\nIl trattamento chirurgico dell'emorragia cerebrale \u00e8 tuttavia indicato in alcuni casi (emorragie cerebellari di diametro superiore a 3\u00a0cm; emorragie lobari di grandi o medie dimensioni in rapido deterioramento). Sono in sperimentazione farmaci che permettono di contrastare l'espansione dell'emorragia. Il trattamento generale coincide con quello dell'ictus ischemico.\nIn caso di emorragia subaracnoidea da rottura di malformazione vascolare (aneurismi, malformazioni artero-venose o MAV, fistole durali, ecc) \u00e8 necessario, ove possibile, risolvere la causa del sanguinamento con tecnica endovascolare o chirurgica. La prima ha il vantaggio della minore invasivit\u00e0 e sta diventando la tecnica pi\u00f9 utilizzata nei centri a elevata casistica; la seconda rimane la tecnica di scelta in alcune localizzazioni favorevoli (per esempio per gli aneurismi di arteria cerebrale media), in gran parte delle MAV e nei casi in cui \u00e8 necessario evacuare contestualmente un ematoma. Tutti i casi andrebbero valutati congiuntamente dal neuroradiologo interventista e dal neurochirurgo per offrire la migliore opzione di trattamento sul singolo paziente.\nTrattamento generale.\nNelle prime 48 ore dall'esordio di un ictus vengono sorvegliate le funzioni vitali (ritmo cardiaco e frequenza cardiaca, pressione arteriosa, saturazione dell'ossigeno nel sangue e temperatura) e lo stato neurologico (monitoraggio). Vanno prevenute le infezioni urinarie (evitando, per esempio il catetere vescicale) e polmonari e va posta particolare attenzione allo stato nutrizionale del paziente, tenendo presente che \u00e8 importante riconoscere la presenza di un disturbo della deglutizione (disfagia).\nVanno prevenute anche le trombosi venose profonde in pazienti a rischio elevato. Vanno trattate le eventuali crisi epilettiche e l'edema cerebrale. Di particolare importanza \u00e8 la mobilizzazione precoce, ossia la possibilit\u00e0 di far muovere il paziente, gi\u00e0 nelle prime ore dopo l'ictus.\nLe esigenze globali del paziente che ha subito un ictus possono essere cos\u00ec sintetizzate:\nRiabilitazione.\nIl recupero funzionale del controllo posturale, dell'arto superiore e della deambulazione, rappresentano obiettivi a breve, medio e lungo termine del progetto riabilitativo, il Fisioterapista \u00e8 la figura professionale di riferimento che accompagna i pazienti dalla fase acuta fino al trattamento che continua anche a diversi anni dall'evento.\nIl trattamento dei disturbi del linguaggio (afasia) richiede preliminarmente una dettagliata valutazione da parte di operatori competenti e il coinvolgimento di un terapista del linguaggio (logopedista, Neuropsicologo) ed \u00e8 mirato a recuperare la capacit\u00e0 di comunicazione globale, di comunicazione linguistica, di lettura, di scrittura e di calcolo oltre che a promuovere strategie di compenso atte a superare i disordini di comunicazione e ad addestrare i familiari alle modalit\u00e0 pi\u00f9 valide di comunicazione.\nDopo la fase acuta, la cura pu\u00f2 proseguire in strutture specializzate per la riabilitazione, in regime ambulatoriale, e in tutte le strutture riabilitative private che si occupano di recupero nel lungo periodo, tenendo conto delle esigenze a lungo termine del soggetto colpito. Le attivit\u00e0 assistenziali a fini riabilitativi dopo un ictus hanno caratteristiche distinte a seconda dell'epoca di intervento e richiedono il contributo di operatori diversi, a seconda degli obiettivi consentiti dalle condizioni cliniche, ambientali e delle risorse assistenziali disponibili.\nIl progetto riabilitativo dovrebbe essere il prodotto dell'interazione tra il paziente e la sua famiglia e un team interprofessionale (Fisioterapista, infermieri, fisiatri, neurologi, terapisti occupazionali, riabilitatori delle funzioni superiori e del linguaggio), coordinato da un esperto nella riabilitazione dell'ictus. Il team si riunisce periodicamente per identificare i problemi attivi, definire gli obiettivi riabilitativi pi\u00f9 appropriati, monitorare i progressi e pianificare la dimissione. I dati attualmente disponibili non consentono di documentare una maggiore efficacia di alcune metodiche rieducative rispetto ad altre. La riabilitazione pu\u00f2 dividersi in base agli orientamenti dell'\u00e9quipe in restorativa o compensatoria. La riabilitazione restorativa prevede lo stimolo della neuroplasticit\u00e0 del paziente per migliorare e recuperare le funzioni, mentre la compensatoria prevede l'utilizzo di ausili per ovviare ai deficit del paziente. Nel contesto di un progetto riabilitativo comprendente tecniche volte a compensare i deficit, si prevede la possibilit\u00e0 di utilizzare presidi come ortesi e ausili.\n\u00c8 utile che i familiari del soggetto colpito da ictus vengano informati, in maniera chiara, sulle conseguenze dell'ictus, e sulle possibilit\u00e0 di recupero, soprattutto in termini di deterioramento cognitivo, incontinenza sfinterica e disturbi psichici, oltre che sulle strutture locali e nazionali fruibili per l'assistenza al soggetto malato. Gli operatori sociali, al fine di organizzare e supportare le risorse disponibili, ma anche di contenere lo stress dei familiari del soggetto colpito da ictus.\nAnche i pazienti pi\u00f9 anziani possono essere riabilitati: \u00e8 importante che in questi casi la riabilitazione sia guidata da un processo di valutazione multidimensionale geriatrica.\nLa letteratura scientifica non definisce una data entro la quale termina il recupero funzionale, \u00e8 importante incentivale la prosecuzione della riabilitazione anche a distanza dall'ictus, poich\u00e9 la neuroplasticit\u00e0 pu\u00f2 essere sempre guidata e pu\u00f2 portare a miglioramenti funzionali anche dopo diversi anni di lavoro.\nCirca un terzo dei pazienti colpiti da ictus va incontro a depressione. Questi pazienti lamentano molti segni fisici di depressione (stanchezza, disturbi del sonno, di concentrazione, dell'appetito, ecc.). La depressione post-ictus aumenta il rischio di mortalit\u00e0 sia a breve sia a lungo termine dopo l'evento ictale; rappresenta un fattore prognostico sfavorevole sullo stato funzionale del paziente sia a breve sia a lungo termine; aumenta il rischio di cadute del paziente e ne peggiora la qualit\u00e0 di vita. In questi casi \u00e8 opportuno cominciare precocemente un trattamento antidepressivo, anche per ridurne l'impatto sfavorevole sull'attivit\u00e0 riabilitativa.\nLa malattia cerebrovascolare comporta un aumento del rischio di decadimento cognitivo e la demenza vascolare rappresenta la seconda pi\u00f9 frequente forma di decadimento cognitivo cronico. Circa il 20%-25% dei casi di demenza \u00e8 infatti dovuto alle malattie cerebrovascolari.\nL'ictus nel bambino.\nAnche il paziente pediatrico pu\u00f2 essere soggetto ad un accidente cerebrovascolare; in particolare i dati statistici documentano come ci sia una maggiore incidenza di ictus ischemici.\nL'interesse della ricerca riguardante lo stroke pediatrico \u00e8 recente, infatti le linee guida di riferimento sono datate 2004; in precedenza il trattamento era basato sull'esperienza clinica legata agli eventi nel paziente adulto, ma l'ictus nel paziente pediatrico \u00e8 ben diverso.\nPrevenzione.\nLa prevenzione primaria per tutti, ma specialmente per le persone a rischio, si basa su una opportuna informazione sull'ictus e su una educazione a stili di vita adeguati. \u00c8 stato infatti dimostrato che le modifiche degli stili di vita possono produrre una diminuzione dell'incidenza e della mortalit\u00e0 dell'ictus.\nModifiche degli stili di vita che si associano a una riduzione del rischio di ictus:\nI trattamenti medici che possono ridurre il rischio di ictus sono i seguenti:"}
{"id": "284738", "revid": "77358", "url": "https://it.wikipedia.org/wiki?curid=284738", "title": "Colpo apoplettico", "text": ""}
{"id": "284740", "revid": "77358", "url": "https://it.wikipedia.org/wiki?curid=284740", "title": "Accidente cerebrovascolare", "text": ""}
{"id": "284743", "revid": "59702179", "url": "https://it.wikipedia.org/wiki?curid=284743", "title": "Misura di probabilit\u00e0 neutrale al rischio", "text": "In finanza, la misura di probabilit\u00e0 neutrale al rischio \u00e8 una misura di probabilit\u00e0 sotto la quale il prezzo \"corretto\" (ossia, di non arbitraggio) di un'attivit\u00e0 finanziaria \u00e8 pari al suo valore atteso futuro scontato al tasso privo di rischio. \u00c8 anche nota come misura a martingala equivalente (dall'inglese \"equivalent martingale measure\").\nDefinizione.\nIl nome di misura di probabilit\u00e0 neutrale al rischio deriva dal fatto che, sotto di essa, tutte le attivit\u00e0 finanziarie dell'economia hanno il medesimo tasso di rendimento atteso (detto \"privo di rischio\"), a prescindere dalla loro rischiosit\u00e0. Ci\u00f2 accade in contrasto con la misura cosiddetta \"fisica\", ossia la \"vera\" distribuzione di probabilit\u00e0 dei rendimenti, in base alla quale in genere titoli caratterizzati da una maggiore rischiosit\u00e0 hanno un rendimento in media pi\u00f9 elevato (sono caratterizzati cio\u00e8 da un premio per il rischio positivo). \nFormalmente, in un'economia con formula_1 titoli dal rendimento rischioso, i cui prezzi sono denotati da formula_2, formula_3, un titolo dal rendimento privo di rischio formula_4, e in cui l'evoluzione futura dei titoli rischiosi segue una misura di probabilit\u00e0 \"fisica\" formula_5, la misura di probabilit\u00e0 neutrale al rischio formula_6 \u00e8 una misura tale che:\nMisura neutrale al rischio e prezzi di non arbitraggio.\nIl ricorso alla misura di probabilit\u00e0 neutrale al rischio consente di derivare immediatamente l'espressione per il prezzo di non arbitraggio di un titolo, con una metodologia detta \"risk-neutral pricing\". Si supponga che un titolo assicuri al tempo formula_24 un valore dato dalla funzione formula_25; si denoti il fattore di sconto dal tempo formula_26 al tempo formula_24 tramite formula_28, e siano formula_29 e formula_30 rispettivamente la misura fisica e la misura neutrale al rischio. In base alla definizione di misura a martingala equivalente, il valore al tempo formula_26 del titolo \u00e8:\nLo stesso risultato pu\u00f2 essere espresso in termini della misura fisica come:\ndove formula_34 \u00e8 la derivata di Radon-Nikodym di formula_6 rispetto a formula_5 (che nell'espressione sopra riveste il ruolo del fattore di sconto stocastico).\nUn dato mercato pu\u00f2 essere caratterizzato da pi\u00f9 misure di probabilit\u00e0 neutrali al rischio; nel caso in cui la misura neutrale al rischio sia unica, il prezzo di non arbitraggio di ciascun titolo \u00e8 anch'esso unico; quest'ultimo risultato va sotto il nome di (secondo) \"teorema fondamentale dell'asset pricing\".\nIllustrazioni.\nTempo discreto.\nSi consideri un modello in tempo discreto (in cui cio\u00e8 si scandisce il tempo tramite un insieme di indici formula_37), e un titolo il cui prezzo \u00e8 formula_38 al tempo formula_39, e che pu\u00f2 valere formula_40 o formula_41, formula_42, al tempo formula_43 (quindi formula_44 sar\u00e0 formula_45, formula_46 o formula_47, e cos\u00ec via); si ipotizzi che il tasso d'interesse privo di rischio sia pari a formula_48 tale che formula_49. La misura di probabilit\u00e0 neutrale al rischio in questo caso \u00e8 data da un vettore di probabilit\u00e0 formula_50, tale che il prezzo scontato del titolo \u00e8 una martingala:\n\u00c8 immediato verificare che esiste un'unica misura di probabilit\u00e0 che soddisfa tale condizione, data da:\nQuesta \u00e8 la pi\u00f9 semplice versione del noto modello binomiale; una versione pi\u00f9 sofisticata \u00e8 quella proposta nel modello di Cox-Ross-Rubinstein. Il prezzo di un titolo derivato da formula_53 il cui valore al tempo formula_54 \u00e8 descritto dalla funzione formula_55 sar\u00e0 dato da:\ndove formula_57 \u00e8 un coefficiente binomiale. Ad esempio, nel caso di un'opzione call sul titolo, con \"strike price\" formula_58, l'espressione sopra risulta:\nPer quanto approssimativo, e basato sulla \"forza bruta,\" questo approccio \u00e8 alla base di numerosi metodi numerici per la valutazione dei titoli derivati.\nTempo continuo.\nSi consideri un'economia in tempo continuo (in cui cio\u00e8 il tempo \u00e8 rappresentato come un sottoinsieme di formula_60), in cui sono scambiati sul mercato un titolo azionario, un titolo dal rendimento (istantaneo) privo di rischio formula_61, e che il modello che descrive l'evoluzione del prezzo del titolo rischioso formula_53 sia quello di Black e Scholes, in cui formula_53 soddisfa l'equazione differenziale stocastica:\ndove formula_65 \u00e8 un moto browniano standard rispetto alla misura fisica. Si definisca:\nIl teorema di Girsanov implica che esiste una misura di probabilit\u00e0 formula_30 sotto la quale formula_68 \u00e8 un moto browniano standard. Dal punto di vista economico, la grandezza\n\u00e8 interpretabile come il premio per il rischio di mercato (con voce inglese, \"market price of risk\"). Sostituendo all'interno dell'equazione differenziale stocastica originale l'espressione per formula_65 in termini di formula_71, si ha:\nRisulta dunque: \ncos\u00ec che il tasso di rendimento istantaneo atteso \u00e8 pari al tasso di rendimento privo di rischio."}
{"id": "284748", "revid": "712828", "url": "https://it.wikipedia.org/wiki?curid=284748", "title": "Naboo", "text": "Naboo \u00e8 un pianeta immaginario dell'universo fantascientifico di \"Guerre stellari\". Si tratta di un pianeta florido e temperato dell'Orlo Intermedio, caratterizzato da verdi pascoli e da abbondanti specchi d'acqua. Costituisce una delle ambientazioni principali del film \"\", nel quale subisce un blocco commerciale da parte della Federazione dei Mercanti a causa di contrasti economici con la Repubblica Galattica. Vi si svolge la battaglia di Naboo tra le truppe di droidi da battaglia della Federazione e le armate delle due razze autoctone naboo e gungan, che riescono a liberare il pianeta.\nCreazione e sviluppo.\nPer la creazione di Naboo e della sua cultura caratteristica, gli scenografi de \"La minaccia fantasma\" attinsero a elementi della civilt\u00e0 moresca, italiana, marocchina e turca, combinandoli a formare uno stile elegante, romantico e retrofuturistico. Le riprese dell'interno del palazzo reale presente ne \"La minaccia fantasma\" furono effettuate nella reggia di Caserta, mentre gli esterni presenti ne \"L'attacco dei cloni\" usano come scenario la Plaza de Espa\u00f1a a Siviglia. I paesaggi della regione dei laghi, dove si rifugiano e si sposano Anakin Skywalker e Padm\u00e9 Amidala, vennero filmati a Lenno, sul lago di Como, alla villa del Balbianello.\nDescrizione.\nNaboo si trova nell'Orlo Intermedio della galassia vicino all'Orlo Esterno. Il suo nucleo \u00e8 molto particolare, essendo coperto per l'85 per cento di superficie acquea, con una struttura interna percorsa da numerose gallerie sottomarine che collegano tutte le zone del sottosuolo del pianeta. \u00c8 un pianeta rigoglioso e temperato, dominato da verdi pianure, praterie, profondi laghi, grandi paludi e fiumi. La risorsa naturale principale di Naboo \u00e8 il plasma, estratto nel grande centro di Theed ed esportato in tutta la galassia.\nLe due specie intelligenti che vi abitano sono gli umani naboo e i gungan, creature anfibie intelligenti. I naboo occupano la maggior parte della superficie del pianeta e costruiscono le loro immense citt\u00e0 sulle pianure e in riva alle cascate. La capitale \u00e8 Theed, una citt\u00e0 con eleganti edifici ben integrati nella natura circostante, e che ospita il palazzo reale. I gungan vivono nelle paludi e nei laghi costruendo l\u00ec le loro abitazioni. La loro capitale, Otoh Gunga, si trova nel nucleo del pianeta, nelle profondit\u00e0 marine ed \u00e8 costituita da una serie di bolle vegetali a forza idrostatica che impediscono all'acqua di entrare e all'aria di uscire, mentre consentono ai gungan di attraversarle.\nNaboo \u00e8 un membro della Repubblica Galattica i suoi leader sono altamente considerati in seno alla politica galattica. L'amministrazione e la rappresentanza diplomatica del pianeta sono nelle mani dei naboo, mentre i gungan preferiscono restare nel loro ambiente e occuparsi dei loro affari personali. Tra le due razze non corre buon sangue e i loro rapporti sono limitati da incomprensione, indifferenza e diffidenza reciproche. I naboo hanno una monarchia elettiva con a capo una regina e mantengono una cultura pacifica che privilegia l'istruzione, le arti, la protezione dell'ambiente naturale e la ricerca scientifica. Anche i gungan hanno un ordinamento monarchico, ma vengono considerati primitivi e belligeranti dai naboo.\nApparizioni.\nNaboo compare per la prima volta nel film \"\". In rappresaglia a un'iniziativa parlamentare che intende tassare le rotte commerciali interplanetarie, la Federazione dei Mercanti avvia un blocco del pianeta. Nonostante i tentativi di mediazione della Repubblica, che invia i Jedi Qui-Gon Jinn e Obi-Wan Kenobi a risolvere lo stallo diplomatico, la Federazione, manipolata in segreto dal Sith Darth Sidious, invade Naboo e tenta di prendere in ostaggio la regina Padm\u00e9 Amidala. In seguito i naboo e i gungan uniscono le forze per combattere l'esercito di droidi da battaglia della Federazione, riuscendo a sconfiggere gli invasori e a farli battere in ritirata. Questa cooperazione segna una nuova epoca nei rapporti tra le due razze, che iniziano a rispettarsi e a collaborare maggiormente. Approfittando dei disordini politici, il senatore di Naboo Palpatine riesce inoltre a farsi eleggere cancelliere supremo della Repubblica.\nIn ' la regione dei laghi di Naboo viene scelta dalla senatrice Padm\u00e9 Amidala e dal padawan Anakin Skywalker come rifugio per nascondersi dai sicari della Confederazione dei Sistemi Indipendenti. Qui sboccia l'amore tra i due e si celebra il loro matrimonio segreto. Il pianeta compare anche in ', quando Obi-Wan Kenobi vi porta la salma di Padm\u00e9 e vi viene celebrato il corteo funebre per la morte dell'ex regina. Come mostrato nella serie animata \"\", nel corso delle guerre dei cloni Naboo rimane leale alla Repubblica Galattica, attirandosi cos\u00ec attacchi da parte dei separatisti.\nNel fumetto \"\", ambientato al termine della guerra civile galattica dopo la battaglia di Endor, l'Impero Galattico sviluppa dei satelliti in grado di generare violente tempeste su Naboo nell'ambito dell'Operazione Cenere, ma i suoi piani vengono sventati da Leila Organa, dalla pilota dell'Alleanza Ribelle Shara Bey e dalla regina di Naboo Soruna."}
{"id": "284757", "revid": "767487", "url": "https://it.wikipedia.org/wiki?curid=284757", "title": "Tabella dei pianeti del Sistema Solare", "text": ""}
{"id": "284758", "revid": "406204", "url": "https://it.wikipedia.org/wiki?curid=284758", "title": "Bernard Moitessier", "text": " \u00c8 stato uno dei pi\u00f9 notevoli navigatori solitari, tra i primi a circumnavigare il globo senza scalo. Dalle sue esperienze di navigazione ha tratto dei libri tradotti in molte lingue.\nBiografia.\nL'infanzia.\nNato a Hanoi nel 1925, pass\u00f2 la sua infanzia in Indocina. Frequent\u00f2 un istituto professionale, dove apprese molte cose che gli furono utili in seguito nelle sue navigazioni. Marinaio precoce, debutt\u00f2 su piccoli natanti a vela da lui costruiti, fornendo grandi preoccupazioni ai genitori. Nel 1947 inizi\u00f2 la sua vita da vagabondo degli oceani, abbandonando la famiglia e il lavoro nell'azienda paterna per girovagare nel Golfo del Siam su una piccola giunca.\nUn vagabondo dei mari del sud.\nCon Pierre Deshumeurs, a bordo dello \"Snark\", un vecchio \"ketch\" di 12 metri, navig\u00f2 nel Golfo del Siam, nel mare di Giava, nel mar della Cina finch\u00e9 non fu costretto a sbarcare per le numerose falle nell'imbarcazione. Ripart\u00ec nel 1952 da Singapore con la giunca \"Marie Ther\u00e8se\", affrontando in solitaria il monsone dell'Oceano Indiano, e portando la barca a incagliarsi, a causa di un errore di carteggio, sugli scogli nelle isole Chagos. Sulle isole Mauritius Moitessier si guadagn\u00f2 da vivere, alternando diversi lavori, come la pesca subacquea e il lavoro di segretario per il console di Francia, riuscendo infine a costruire il \"Marie Ther\u00e8se II\", con cui risal\u00ec l'Atlantico fino a Trinidad, dopo una sosta per qualche tempo in Sudafrica, da dove ripart\u00ec in compagnia di un suo grande amico, Henry Wakelam. Nel mar delle Antille Moitessier, per un colpo di sonno, perse anche questa barca.\nLe pagine dei suoi primi giornali di bordo di quel periodo non dicono molto di pi\u00f9 dei fatti di ordinaria amministrazione, fino a quando Bernard non cominci\u00f2 ad appassionarsi alla lettura di Charles Baudelaire, Alberto Moravia e Antoine de Saint-Exup\u00e9ry, di cui cominci\u00f2 a scrivere citazioni e commenti. In seguito, inizi\u00f2 a scrivere di suo pugno, dando forma al suo primo libro, \"Un vagabondo dei mari del sud\".\nDopo il suo secondo naufragio, in preda alla depressione, Moitessier si imbarc\u00f2 come uomo di fatica su una nave mercantile, arrivando per la prima volta nella patria dei suoi genitori, la Francia. Qui strinse numerose amicizie e trov\u00f2 lavoro come rappresentante di medicinali. In Francia elabor\u00f2 il progetto di realizzare una barca d'acciaio. Ne fece disegnare il progetto da Jean Knocker, dietro suoi suggerimenti, e l'industriale Fricaud gli mise a disposizione le attrezzature per la costruzione. Cos\u00ec nacque \"Joshua\" (in onore del grande navigatore Joshua Slocum), un robusto \"ketch\" armato con due pali telegrafici, con cui impart\u00ec lezioni di vela d'altura nel Mar Mediterraneo.\nCapo Horn alla vela - 14.000 miglia senza scalo.\nNel 1961 spos\u00f2 Fran\u00e7oise de Cazalet, che gli port\u00f2 tre figli nati dal precedente matrimonio. Nel 1963, con Fran\u00e7oise, part\u00ec nuovamente verso la Polinesia, in un viaggio di nozze che sulla strada del ritorno (percorrendo la cosiddetta \"rotta logica\") diventer\u00e0 un'impresa velica straordinaria, la traversata Tahiti - Alicante via Capo Horn, per un totale di 14.000 miglia senza scalo.\nPartiti da Moorea il 23 novembre 1965, l'11 gennaio dell'anno successivo passarono al largo di Capo Horn, dopo aver subito una spaventosa tempesta della durata di sei giorni. Durante quella settimana, racconta Moitessier, si alternarono senza tregua al timone, assistendo a cavalloni fino a 20 metri d'altezza. Dopo 126 giorni di navigazione ininterrotta, Bernard e Fran\u00e7oise approdarono finalmente ad Alicante e da questa avventura nacque il libro \"Capo Horn alla vela\".\nMentre scriveva il suo resoconto \"Capo Horn alla vela\", cominci\u00f2 a progettare un'impresa ambiziosa e mai tentata prima: fare il giro del mondo senza scalo, passando per i tre capi (Buona Speranza, Capo Leeuwin e Capo Horn) e durante il 1968 lavor\u00f2 al \"Joshua\" allo scopo di metterlo in condizioni di affrontare i \"quaranta ruggenti\" e i \"cinquanta urlanti\" di Capo Horn.\nJoshua e \"La lunga rotta\".\nProprio mentre stava organizzando il suo ambizioso viaggio, venne indetta dal \"The Sunday Times\" nel 1968 la prima regata intorno al mondo in solitario, la Golden Globe Race, con partenza da un qualsiasi porto inglese e ritorno dopo aver passato \"i tre capi\". Moitessier, titubante per il rischio di \"declassare\" una impresa eroica a semplice competizione sportiva, vista la posta in palio accett\u00f2 e decise di partire da Plymouth il 22 agosto 1968. Dopo aver doppiato i tre capi e superato Knox che era partito con circa un mese di anticipo ed era sempre stato primo, con grande stupore del mondo intero, annunci\u00f2 di non voler ritornare in Europa, abbandonando cos\u00ec la gara e le 5000 sterline del premio a vittoria praticamente sicura (il Golden Globe sar\u00e0 vinto da Robin Knox-Johnston).\nProsegu\u00ec quindi la rotta meridionale superando per la seconda volta il Capo di Buona Speranza e percorse un altro mezzo giro del mondo, senza scalo, fino a raggiungere il 21 giugno del 1969 dopo aver percorso 37455 miglia (69367\u00a0km), Tahiti, nella Polinesia francese perch\u00e9, come scrisse: \u00ab\"... sono felice in mare, e forse anche per salvare la mia anima\"\u00bb. La storia della celebre impresa si trova narrata nel suo libro pi\u00f9 famoso, \"La lunga rotta\", uno dei libri di mare pi\u00f9 apprezzati e pi\u00f9 letti al mondo, che ha fatto di lui un modello per intere generazioni di velisti. Memorabile il suo rapporto con la barca, \"Joshua\", con la quale aveva fatto un patto: \u00ab\"dammi vento e ti dar\u00f2 miglia\"\u00bb. Joshua fu progettata dallo stesso Moitessier e da Jean Knocker nel 1962, venendo costruita in soli tre mesi dal cantiere Meta di Jean Fricaud che realizz\u00f2 lo scafo in acciaio.\nNel 1982, durante un breve periodo in cui Moitessier si era trasfer\u00ecto in California, venne sorpreso da un improvviso e forte ciclone mentre stava ormeggiato in rada davanti alla costa messicana, in compagnia dell'attore Klaus Kinski. Joshua, che aveva affrontato le terribili burrasche dei \"Quaranta ruggenti\", si aren\u00f2 sulla spiaggia in pessime condizioni. Moitessier, non essendo nella condizione economica necessaria per recuperare la sua barca, la regal\u00f2 a due ragazzi che l'avevano aiutato a disinsabbiarla. Joshua fu successivamente acquistata e ristrutturata dal Museo Navale de La Rochelle e dal 1993 \u00e8 utilizzata come nave scuola e visitabile.\nTamata.\nNella Polinesia francese ebbe un figlio, Stephan, nato nel 1971, avuto con la nuova compagna Ileana. Trasferitosi definitivamente in uno sperduto atollo delle Tuamotu continu\u00f2 a stupire l'opinione pubblica con i suoi gesti e le sue campagne in favore dell'ecologia e del disarmo nucleare navigando con la sua ultima barca \"Tamata\" (\"tentare\" in polinesiano). Scrisse il quarto e ultimo libro \"Tamata e l'alleanza\" ripercorrendo e riflettendo sulle avventure di una vita e di cui riusc\u00ec a vederne il successo. Malato di un tumore alla prostata, diagnosticato nel 1989 e che non esiter\u00e0 a chiamare \u00ab\"la bestia\"\u00bb, mor\u00ec a Vanves nel 1994 accanto alla sua compagna V\u00e9ronique. \u00c8 sepolto nella piccola cittadina di Le Bono, sita nel golfo di Morbihan, nella regione della Bretagna."}
{"id": "284760", "revid": "339392", "url": "https://it.wikipedia.org/wiki?curid=284760", "title": "Allevamento animali da pelliccia", "text": ""}
{"id": "284775", "revid": "767487", "url": "https://it.wikipedia.org/wiki?curid=284775", "title": "Tell Us the Truth", "text": "Tell Us the Truth \u00e8 il primo album del gruppo punk inglese Sham 69, prodotto nel 1978 per l'etichetta discografica Polydor.\nIl disco.\nIl primo album degli Sham 69 comprende una prima parte dal vivo seguita da sette tracce registrate in studio. Tra i brani spiccano \"Rip off\", \"Ulster\" e \"Borstal Breakout\". La ristampa del 2000 vede due tracce non incluse nella prima versione, \"What have we got\" e la versione da studio di \"Borstal Breakout\"."}
{"id": "284779", "revid": "218520", "url": "https://it.wikipedia.org/wiki?curid=284779", "title": "Ekphrasis", "text": "Ekphrasis (o anche \"ekfrasi\", \"\u00e8cfrasi\", \"ecphrasis\" o \"\u00e8cfrasis\") \u00e8 un termine di derivazione greca (: derivato di \u1f10\u03ba\u03d5\u03c1\u03ac\u03b6\u03c9 \u00abdescrivere con eleganza\u00bb, da \u1f10\u03ba \u00abfuori\u00bb e \u03d5\u03c1\u03ac\u03b6\u03c9 \u00abparlare; designare un oggetto inanimato con un nome\u00bb) e indica la descrizione verbale di un'opera d'arte visiva, come ad esempio un quadro, una scultura o un'opera architettonica.\nIn letteratura esistono famose poesie che sono ottimi esempi di ecfrasi, una su tutte l\"Ode su un'urna greca\" di John Keats. Questa tecnica viene oltretutto utilizzata da Teocrito nel primo idillio.\nDefinizione.\nL'ecfrasi \u00e8 generalmente considerata una figura retorica nella quale un'arte tenta di correlarsi a un'altra arte definendo e descrivendo l'essenza e la forma dell'arte originaria, e nel far questo \"rivela\" e \"porta alla vita\" particolari normalmente invisibili a chi non sia esperto di quella particolare forma d'arte. Un'opera descrittiva di prosa o di poesia, un film o perfino una fotografia possono quindi evidenziare, ciascuna col linguaggio che le \u00e8 proprio, il significato o le particolarit\u00e0 di una qualunque altra opera delle arti visuali, e nel far ci\u00f2 espandere l'esperienza estetica del fruitore. Un quadro pu\u00f2 rappresentare una scultura e viceversa, una poesia illustrare un quadro, una scultura ritrarre la protagonista di un racconto: nelle giuste circostanze una qualunque arte pu\u00f2 descriverne una qualsiasi altra, specialmente se l\"elemento retorico\", inteso come il sentimento dell'artista quando ha creato l'opera, \u00e8 presente.\nAl tempo dei romani con l'ekphrasis venivano realizzate sculture greche, magari andate perdute o distrutte, con una descrizione; si trattava quindi della riproduzione di una scultura con una descrizione.\nL'ecfrasi nella letteratura.\nNell'ambito della letteratura greca, il pi\u00f9 celebre esempio nell'utilizzo della tecnica dell'ekphrasis \u00e8 probabilmente il passo dello scudo di Achille, contenuto nell\"Iliade\" di Omero. Sopra questo \u00e8 incisa la descrizione di due citt\u00e0, lungamente studiata per il suo valore archeologico, storico e letterario. Molto vicini a tale modello sono uno \"Scutum\" pseudo-esiodeo e altri passi simili nell'epica greco-latina, da Nonno di Panopoli ai \"Sette contro Tebe\" di Eschilo. Nella letteratura latina, oltre a una gigantomachia raffigurata su bassorilievi descritta da Nevio nel suo \"Bellum Poenicum\", l'esempio pi\u00f9 eclatante \u00e8 lo scudo di Enea Virgiliano nell\"Eneide\". Un altro esempio si trova nel carme LXIV del Liber di Catullo.\nIl primo esempio di ekphrasis come genere letterario, ossia di un'opera interamente dedicata alla descrizione di opere d'arte, \u00e8 costituito dalle \"Immagini\" (\u0395\u1f30\u03ba\u03cc\u03bd\u03b5\u03c2) di Filostrato il vecchio.\nEsempi.\nIl Malvasia descrive cos\u00ec una stampa di Annibale Carracci: \"La tanto giusta, corretta e tenerona Venere, cos\u00ec ben dormiente nuda sopra serico letto, appoggiante la sinistra sopra ben spiumacciato origliere, la destra stesa, e poggiante sul ventre; scoperta ai piedi e mirata da curioso satiro, minacciato con l'arco alzato e irriso col dito in bocca da Amore sotto il mezzo padiglione; con lontananza di paese; bellissima acqua forte e aggiustata col bolino; once 7 per once 5 scarse; per traverso sottovi in un angolo 1592 AC.\"\nIl Bellori descrive cos\u00ec l'estrema unzione del Pussino: \"Giace l'infermo in abbandono de gli spiriti e de le forze: il volto prostrato apparisce in profilo, e la morte s'imprime nella concavit\u00e0 de gl'occhi mezzi chiusi che danno segno d'addormentamersi; ma, chiudendosi le luci, viene ad aprirsi alquanto la bocca, alitando mortale respiro. Resta avvolto in una fascia quasi tutto il capo e la fronte; e la barba inculta e il pallore funesto accrescono la mestizia del sembiante. L'istesso effetto si palesa nelle membra estreme, e particolarmente ne' piedi, che primi sono a morire: s'annegriscono l'unghie, squallida la pelle di mortal gelo. Le mani ancora mostrano la medesima mancanza, curvandosi debilmente le dita; il braccio posa avanti lungo la sponda del letto, con la destra aperta all'unzione sagramentale, e di l\u00e0 apparisce alquanto la sinistra raccolta sopra il seno, donde si spande il lenzuolo con un panno di color verde, e resta discoperto il petto ignudo macero esangue nell'apparizione dell'ossa e attenuazione della vita.\"\nIl lettore del \"Purgatorio\" non mancher\u00e0 di ammirare questi rilievi, che Dante descrive nel decimo canto:\nStoria dell'ecfrasi.\nLe forme platoniche come inizio dell'ecfrasi.\nPlatone descrisse le forme nel libro X della \"Repubblica\", usando oggetti reali.\nDalla forma all'ecfrasi.\nFu quest'epitome, questo modello di forma ideale, che un artigiano o pi\u00f9 tardi un artista, avrebbe tentato di ricostruire nel suo anelito verso la perfezione.\nSocrate e Aristotele.\nIn Socrate e Aristotele non \u00e8 tanto la forma di ogni letto quanto lo stadio mimetico al quale un letto pu\u00f2 essere visto a definire il concetto.\nPlatone e Fedro.\nIn un passo del \"Fedro\", Socrate parla a Fedro dell'ekphrasis: \"Tu sai, o Fedro...\"\nEcfrasi nozionale.\nL'ecfrasi nozionale pu\u00f2 descrivere processi mentali come i sogni, i pensieri e i guizzi dell'immaginazione. Pu\u00f2 anche trattarsi di un'arte che descrive o tenta di rappresentare un'altra opera d'arte ancora allo stato di abbozzo, in quanto quel che descrive esiste al momento solo nell'immaginazione dell'artista prima che inizi il suo lavoro creativo. L'espressione pu\u00f2 anche essere applicata a una forma d'arte che descriva le origini di un'altra opera d'arte, come questa \u00e8 venuta alla luce e in quali circostanze. Infine, pu\u00f2 descrivere un'opera d'arte del tutto immaginaria e inesistente nella realt\u00e0 come se questa esistesse realmente."}
{"id": "284793", "revid": "1889177", "url": "https://it.wikipedia.org/wiki?curid=284793", "title": "Campo di concentramento di Espeland", "text": "Il campo di concentramento di Espeland, presso Arna (oggi distretto del comune di Bergen), fu un campo di concentramento, istituito nell'estate del 1943, durante l'occupazione nazista della Norvegia.\nCostruito con il lavoro degli internati del Campo di concentramento di Ulven, dopo la sua ultimazione tutti gli internati presenti ad Ulven vennero trasferiti a Espeland, che divenne ben presto sovraffolato.\nAlla sua liberazione, nel 1945, vi erano ancora 200 prigionieri."}
{"id": "284794", "revid": "729019", "url": "https://it.wikipedia.org/wiki?curid=284794", "title": "Isola Santa Maria (Sardegna)", "text": "L'isola di Santa Maria \u00e8 un'isola dell'arcipelago di La Maddalena all'estremo nord della Sardegna presso le Bocche di Bonifacio. Costituisce, assieme alle altre isole, il parco nazionale dell'Arcipelago di La Maddalena.\nGeografia.\nL'isola ha una superficie di 2\u00a0km\u00b2 e un perimetro di circa 10\u00a0km. Il suo profilo altimetrico \u00e8 il pi\u00f9 basso di tutte le isole dell'arcipelago e il punto pi\u00f9 alto, Guardia del Turco, raggiunge appena i 49 metri. \u00c8 separata ad est dalla vicina isola di Razzoli da uno strettissimo canale detto passo degli Asinelli e a nord l'ancor pi\u00f9 stretto passo dello Strangolato la divide dall'isola La Presa, generalmente considerata parte di Santa Maria nonch\u00e9 il punto pi\u00f9 settentrionale della Sardegna. Particolarmente apprezzate le spiagge, soprattutto cala Santa Maria e cala di Fosso.\nStoria.\nA Santa Maria doveva sorgere gi\u00e0 nel 1238, come si legge in un rogito notarile di Bonifacio un'antica chiesa intitolata a sancta Maria de Budello e da questa chiesa doveva dipendere il monastero di eremiti, dell'ordine benedettino, attestato a partire dal 12 ottobre 1243. Tale monastero fu abbandonato nel XVI secolo e nell'800, fu parzialmente demolito e riadattato per uso abitativo.\nAlla fine del '700 vi risiedettero i Bertoleoni, un'avventuriera famiglia che colonizz\u00f2 successivamente l'isola di Spargi, quella di Mortorio prima di spostarsi definitivamente sulla selvaggia isola di Tavolara dove gli eredi risiedettero fino agli anni sessanta.\nSanta Maria \u00e8 l'unica isola dell'arcipelago, se si escludono La Maddalena e Caprera, a essere ad oggi abitata stabilmente, anche se solo da una famiglia. D'estate, invece, \u00e8 residenza di alcuni proprietari che discendono dalla stirpe Bertoleoni (le famiglie Ajassa e Viggiani) e altri che hanno acquistato alcune case negli anni sessanta e settanta.\nAbitazioni.\nA Santa Maria ci sono 19 case che hanno la funzione di residenze estive. Sull'isola c'\u00e8 anche un piccolo albergo."}
{"id": "284795", "revid": "88740", "url": "https://it.wikipedia.org/wiki?curid=284795", "title": "Campo di concentramento di Fannrem", "text": "Il campo di concentramento di Fannrem, presso Orkdal, in Norvegia, fu un lager nazista, istituito nell'ottobre del 1944.\nSottoposto al controllo del campo di concentramento di Grini, gli internati, circa 200, vennero impegnati nella realizzazione della ferrovia presso Orkdalsbanen."}
{"id": "284796", "revid": "339392", "url": "https://it.wikipedia.org/wiki?curid=284796", "title": "Ecfrasis", "text": ""}
{"id": "284810", "revid": "28530", "url": "https://it.wikipedia.org/wiki?curid=284810", "title": "F-104 Starfighter", "text": ""}
{"id": "284812", "revid": "88740", "url": "https://it.wikipedia.org/wiki?curid=284812", "title": "Sun Myung Moon", "text": "Moon \u00e8 stato un leader religioso e una personalit\u00e0 legata a vasti interessi nell'economia coreana e mondiale. Moon \u00e8 il fondatore della Chiesa dell'unificazione, ben nota in tutto il mondo per i suoi matrimoni di massa. Tra le attivit\u00e0 economiche vi \u00e8 anche il giornale americano The Washington Times.\nNato nell'attuale Corea del Nord, la famiglia di Moon si convert\u00ec al Cristianesimo quando egli era bambino. Nel 1954 fond\u00f2 la Chiesa dell'unificazione a Seul, in Corea del Sud, un movimento religioso che si fonda su insegnamenti orientati al valore della famiglia, da una nuova interpretazione della Bibbia. Moon delinea questi principi nel suo libro \u201cEsposizione del Principio Divino\u201d, pubblicato nel 1957. Negli anni sessanta e settanta, Moon divenne una figura guida di un rinnovamento religioso negli Stati Uniti.\nI seguaci, che vennero poi chiamati \u201cMoonisti\u201d, lo chiamarono Vero Padre, mentre veniva accusato di essere il capo di una setta. Il 1982 fu forse l'apice della visibilit\u00e0 di Moon; condusse pi\u00f9 di migliaia di cerimonie di Benedizione (cos\u00ec viene definito il matrimonio all'interno della sua chiesa, spesso condotto sotto forma di matrimonio di massa) tenutesi al Madison Square Garden. Per legittimare la sua organizzazione, entr\u00f2 in rapporto con leader di livello mondiale, fond\u00f2 numerose associazioni civiche, espanse i suoi interessi commerciali e le organizzazioni affiliate. Da convinto anti-comunista, il suo supporto alla causa degli schieramenti di destra fece s\u00ec che il Washington Times divenisse un rispettato giornale negli ambienti conservatori. Anche se Moon e la sua chiesa si sono ritirati dalla scena pubblica a seguito della sua morte, la Chiesa dell'unificazione si \u00e8 gi\u00e0 espansa nella maggior parte delle nazioni del mondo.\nBiografia.\nNato col nome di Mun Yong-myeong, Moon afferm\u00f2 che all'et\u00e0 di 16 anni gli apparve durante la preghiera Ges\u00f9 Cristo, dandogli il compito di portare avanti la sua missione. Nel 1946 inizi\u00f2 la sua predicazione trasferendosi a Pyongyang e fondando la chiesa Kang Hei (it. \"Grande Mare\"). Accusato, stando a quanto affermato dal movimento, di essere una spia della Corea del Sud, fu rinchiuso nel campo di lavoro di Hung-nam per una pena di cinque anni, ma riusc\u00ec a scappare a Pusan grazie all'arrivo della coalizione delle forze armate delle Nazioni Unite, nel 1950. Nel 1953 si trasfer\u00ec a Seul e nel 1954 fond\u00f2 l'Associazione Spirituale per l'Unificazione del Mondo Cristiano, causando per\u00f2 l'opposizione delle chiese cristiane. Infatti le sue dottrine rivoluzionarie destavano l'interesse della popolazione, in particolare tra gli studenti universitari, che abbandonavano le Universit\u00e0 per seguire i suoi insegnamenti. Nuovamente arrestato, viene assolto nel 1955.\nNel 1958 invi\u00f2 i primi missionari in Giappone e nel 1959 negli Stati Uniti d'America. Nel 1960 spos\u00f2 in seconde nozze Hak-Ja Han e nel 1972 si trasfer\u00ec con la moglie negli USA, dove inizi\u00f2 la sua predicazione a livello nazionale e tenne grandi discorsi pubblici al Madison Square Garden di New York nel 1974, allo Yankee Stadium, sempre a New York e nel settembre dello stesso anno a Washington. In questi anni Moon e la moglie iniziano a definire loro stessi in sermoni e orazioni \"Veri Genitori\": infatti nella dottrina religiosa portata avanti dalla Chiesa dell'Unificazione si sostiene che la vera missione di Ges\u00f9 era quella di restaurare la famiglia originale, quella che Adamo ed Eva avrebbero dovuto realizzare prima della caduta; essendo Ges\u00f9 morto prima di aver contratto matrimonio, si \u00e8 reso necessario un secondo avvento del Messia.\nIl matrimonio di Moon e della seconda moglie \u00e8 stato dunque indicato come prima vera famiglia originale, quindi in qualche modo genitore autentico di tutta l'umanit\u00e0. Tra le attivit\u00e0 certamente pi\u00f9 note del Reverendo Moon ci sono i matrimoni di massa organizzati negli stadi, chiamati \"Benedizioni\". Nel 1982 il Reverendo Moon fond\u00f2 il quotidiano conservatore statunitense \"The Washington Times\". Nel 1984 il reverendo viene condannato per evasione fiscale e trascorre 13 mesi nel carcere di Danbury (Connecticut, USA). Tuttavia, altre Chiese e movimenti religiosi indicono una manifestazione protestando contro il suo arresto, poich\u00e9 giudicato influenzato da pregiudizi religiosi e non supportato da valide prove.\nIl contrattempo della prigionia non lo ferma e, uscito dal carcere in anticipo per buona condotta, cerca sempre pi\u00f9 di potenziare l'opera della sua chiesa e promuove molte associazioni di carattere politico, caritativo e religioso, spendendosi personalmente in una battaglia culturale contro il comunismo internazionale. Nel 1994 dichiara che l'esperienza della Chiesa dell'Unificazione si pu\u00f2 considerare terminata, in quanto nei suoi progetti iniziali sarebbe dovuta durare 40 anni. I suoi aderenti sono cos\u00ec invitati ad aderire alla Federazione delle Famiglie per la Pace e l'Unificazione Mondiale, che si propone di riunire persone anche non aderenti al movimento ma che desiderano vedere celebrato il proprio matrimonio dal reverendo Moon, insieme ad altre coppie (matrimoni di massa).\nDopo anni di silenzi , questa \u00e8 tornata alla ribalta quando nel 2001 il vescovo Emmanuel Milingo dichiar\u00f2 pubblicamente la sua adesione al movimento del reverendo Moon, sposando successivamente, il 27 maggio 2001, durante un matrimonio collettivo la coreana Maria Sung. Il movimento del reverendo Moon si \u00e8 poi allargato a vari livelli dopo la creazione della IIFWP (Interreligious and International Federation for World Peace [Federazione Interreligiosa e Internazionale per la Pace nel Mondo]) e della UPF (Universal Peace Federation [Federazione per la Pace Universale]) nel 12 settembre 2005.\nPrincipi fondamentali della Chiesa dell'Unificazione.\nMoon scrisse l\"'Esposizione del Principio Divino\", che costituisce la dottrina da lui insegnata per tutta la sua vita, seguita dai milioni di seguaci della Chiesa dell'Unificazione. Essa deriva da una nuova rivelata interpretazione dei testi sacri della Bibbia, Antico e Nuovo Testamento, unitamente alle filosofie orientali (Confucianesimo coreano e Ceondoismo), che costituiscono il background culturale della terra di Corea, da cui proviene."}
{"id": "284819", "revid": "869733", "url": "https://it.wikipedia.org/wiki?curid=284819", "title": "Power Rangers (serie televisiva)", "text": "Power Rangers (\"Mighty Morphin Power Rangers\") \u00e8 una serie televisiva d'azione per ragazzi in tre stagioni, che ha dato il via al fortunato media franchise \"Power Rangers\", prodotta dalla Saban Entertainment dal 1993 al 1995.\nLa serie \u00e8 stata prodotta acquistando alcune scene (quasi tutte di combattimento, ad eccezione, per esempio, delle scene dei cattivi nella prima parte della serie) dai telefilm giapponesi \"Super sentai\", con eroi che si trasformano e utilizzano giganteschi robot. Ad ogni serie, creata annualmente in Giappone, ne corrisponde una dei \"Power Rangers\" (fanno eccezione quelle precedenti a \"Ky\u014dry\u016b Sentai Zyuranger\" e \"Ressha Sentai ToQger\", \"Doubutsu Sentai Zyuohger\", \"Uchuu Sentai Kyuranger\", \"Kaitou Sentai Lupinranger VS Keisatsu Sentai Patranger\", \"Mashin Sentai Kiramager\", \"Kikai Sentai Zenkaiger\" e \"Avataro Sentai DonBorthers\", che in Giappone \u00e8 ancora in corso).\nNelle tre stagioni prodotte sono state usate le scene di \"Ky\u014dry\u016b Sentai Zyuranger\", \"Gosei Sentai Dairanger\" e \"Ninja Sentai Kakuranger\".\nIn Italia la serie fu trasmessa da Italia 1 a partire dal 24 febbraio 1994 e successivamente da Canale 5 insieme ai cartoni animati (all'interno del contenitore per ragazzi \"Bim bum bam\").\nNel gennaio 2010 il canale americano ABC Kids ha trasmesso una nuova versione della serie \"Mighty Morphin\" con aggiunta di effetti speciali, e di cui la Bandai America ha distribuito i nuovi giocattoli.\nTrama.\n2 astronauti, per errore, liberano la strega intergalattica Rita Repulsa e i suoi scagnozzi da una prigionia durata dieci millenni, i quali hanno l'intento di conquistare la Terra. Zordon, un grande saggio intrappolato millenni prima da Rita tra due dimensioni, aiutato dal fedele robot Alpha 5, raduna cinque giovani studenti (Jason Scott, Kimberly Hart, Zack Taylor, Billy Cranston e Trini Kwan) dell'immaginaria citt\u00e0 californiana di Angel Grove per contrastare i piani della donna.\nZordon fa dei giovani una squadra di combattenti dotati di armi e di \"zord\" (robot da combattimento giganteschi), chiamati \"Dinozord\" e ispirati ai dinosauri. I cinque Dinozord uniti formano il potente Megazord, un titanico robot antropomorfo con cui ingaggiare lo scontro con i mostri nemici (ingigantiti dai poteri di Rita o Lord Zedd).\nDurante il corso della prima stagione si unisce a loro anche Tommy Oliver (Green Ranger) che appare nella serie come Evil Green Ranger, fedele guerriero di Rita Repulsa. Dopo essere arrivato quasi sul punto di distruggere gli altri Ranger, torna in s\u00e9, essi lo redimono e si unisce al resto del gruppo, portando in dote il potente robot Dragonzord, che unito al Megazord, forma l'ancora pi\u00f9 potente Megadragonzord.\nNella seconda stagione i Dinozord, sottomessi alla volont\u00e0 di Lord Zedd, vengono sostituiti dai Thunderzord (pi\u00f9 potenti dei predecessori e pi\u00f9 resistenti alla magia oscura di Lord Zedd), e nella terza (a causa della distruzione dei Thunderzord ad opera di Rito Revolto, fratello di Rita) dai Ninjazord e, successivamente, dagli Shogunzord (creati da Lord Zedd con l'obiettivo di conquistare la terra, basati sulla tecnologia del Ninja Falconzord e sui poteri di Ninjor).\nPersonaggi e interpreti.\nZords.\nDinozords.\nCombinazione alternativa\nThunderzords.\nPrima combinazione alternativa\nSeconda combinazione alternativa\nNemici.\nPutties.\nSono guerrieri di infimo livello alle dipendenze di Rita Repulsa, creati da Finster che li plasma dalla creta (come fa per i mostri di Rita). Come aspetto, hanno il corpo grigio con le mani simili a roccia e con le facce pallide e rugose. Appaiono ogni qual volta sia in arrivo un mostro pi\u00f9 potente e vengono puntualmente sconfitti dai Power Rangers: sono infatti dotati di scarse abilit\u00e0 ed ancor minore intelligenza, non possiedono inoltre capacit\u00e0 individuali ma in genere agiscono come gruppo cercando di attaccare in molti per indebolire i Rangers. Quando hanno subito troppi danni a causa dei colpi, la loro energia si esaurisce e scompaiono.\nZ-Putties.\nI Putties vengono sostituiti dagli Z-Putties, creati da Lord Zedd che poi fornisce loro energia tramite il suo scettro. Come aspetto sono simili ai Putties solo che hanno il corpo pi\u00f9 chiaro. Sono pi\u00f9 forti dei putties e dotati di maggiore spirito individuale. Riescono a mettere in crisi i Rangers nella prima puntata della seconda serie, finch\u00e9 non viene scoperto il loro punto debole: lo Z-Plate, ovvero la grossa piastra con incisa la Z che portano sul petto che \u00e8 la fonte della loro energia, una volta colpita violentemente il Putty subisce uno shock e perde ogni capacit\u00e0 di reazione e dopo pochi istanti il loro corpo, lanciando un lampo luminoso, si spezza in pi\u00f9 parti che infine svaniscono in polvere.\nTengu.\nDalla stagione 3 rimpiazzano i Putties nel loro ruolo di soldati semplici. Nati da una covata di uova che Rito ha fatto dono a sua sorella, si rivelano avversari decisamente pi\u00f9 ostici dei loro predecessori.\nProduzione.\nCasting.\nNel 1994 recit\u00f2 una parte muta l'allora quattordicenne Skylar James Deleon, noto pluriomicida statunitense condannato nel 2008 alla pena capitale.\nDurante la seconda stagione sono state usate diverse scene gi\u00e0 registrate nella prima stagione. Tale espediente fu necessario in quanto Austin St. John, Walter Emanuel Jones e Thuy Trang si rifiutarono di riprendere i propri ruoli a causa di disaccordi economici con la produzione, che fu costretta a sostituire i tre con nuovi personaggi.\nRiprese.\nFra le principali location per le riprese della serie si possono ricordare:\nDistribuzione.\nIn Italia.\nLa sigla italiana della serie \u00e8 la canzone \"Power Rangers\", musica di Carmelo \"Ninni\" Carucci e testo di Alessandra Valeri Manera, interpretata da Marco Destro.\n\"Home video\".\nDurante la trasmissione della serie furono stampate dalla PolyGram Video le VHS delle prime due stagioni, due episodi ciascuna. Dal 2006 la serie \u00e8 stata pubblicata in DVD da SpreaStore, cinque episodi ciascuno."}
{"id": "284820", "revid": "124123", "url": "https://it.wikipedia.org/wiki?curid=284820", "title": "Hitohiro Sait\u014d", "text": "Biografia.\nNasce nel 1957 a Iwama, nella prefettura di Ibaraki, in Giappone. Da piccolo conosce Morihei Ueshiba, il fondatore dell'aikid\u014d da cui inizier\u00e0 a prendere lezioni all'et\u00e0 di 7 anni. Alla morte del fondatore, continua la pratica della via della pace sotto la guida attenta di suo padre Morihiro Sait\u014d, l'allievo pi\u00f9 fedele e devoto di O'Sensei (cos\u00ec era soprannominato Morihei Ueshiba dagli allievi), dal quale apprender\u00e0 l'aikido tradizionale del fondatore. \nAlla morte del padre eredita inizialmente i titoli di dojo cho (responsabile del dojo) dell'Ibaraki Dojo, il dojo del fondatore, e di custode dell'Aiki Jinjia, il tempio dell'aikido. Verr\u00e0 subito usurpato di tali titoli dalla famiglia Ueshiba, e si render\u00e0 indipendente fondando l'associazione che prende il nome di Iwama Shin Shin Aiki Shurenkai. Attualmente continua ad insegnare regolarmente presso il proprio dojo, il Tanrenkan Dojo, e a tenere seminari in tutto il mondo."}
{"id": "284837", "revid": "2014155", "url": "https://it.wikipedia.org/wiki?curid=284837", "title": "Edoardo VII del Regno Unito", "text": "Figlio della regina Vittoria, si trov\u00f2 a gestire l'impero coloniale pi\u00f9 grande del pianeta, compito che la fine della seconda guerra anglo-boera (1902) gli rese meno gravoso, ma che si complic\u00f2 con il riarmo navale della Germania.\nContribu\u00ec a riavvicinare il Regno Unito agli Stati Uniti, alla Russia, all'Italia e alla Spagna. Assunse anche delle iniziative di politica internazionale autonome e, coadiuvato dal ministro degli Esteri Lansdowne, concorse in modo decisivo alla stipula dell\"Entente cordiale\" con la Francia (1904).\nMantenne pi\u00f9 che buoni i rapporti con gli Asburgo, ma nel 1908 contest\u00f2 apertamente la decisione austriaca di annettersi la Bosnia ed Erzegovina (Crisi bosniaca). Fece di tutto per conciliare le misure politiche contro il riarmo tedesco e conservare buoni i rapporti con il nipote l'imperatore di Germania Guglielmo II.\nPer le sue capacit\u00e0 diplomatiche fu soprannominato \"Peacemaker\" (in italiano: il \u201cPacificatore\u201d). Per le sue parentele con diversi monarchi d'Europa, per cui risultava zio (naturale o acquisito) dello zar Nicola II di Russia, del kaiser Guglielmo II di Germania e di re Alfonso XIII di Spagna, fu soprannominato \"Uncle of Europe\" (in italiano: lo \u201czio d'Europa\u201d).\nLa famiglia e la giovent\u00f9 (fino al 1863).\nEdoardo nacque il 9 novembre 1841 a Londra, a Buckingham Palace. Sua madre era la regina Vittoria, l'unica figlia del principe Edoardo Augusto, e nipote del re Giorgio III. Suo padre era il principe Alberto di Sassonia-Coburgo-Gotha, primo cugino e consorte di Vittoria. La coppia aveva gi\u00e0 avuto una figlia, Vittoria Adelaide.\nIl neonato fu battezzato Alberto Edoardo nella Cappella di San Giorgio del Castello di Windsor il 25 gennaio 1842. A testimonianza delle origini germaniche sia del padre sia della madre, quattro dei sei fra padrini e madrine erano tedeschi, fra cui re Federico Guglielmo IV di Prussia; i rimanenti due erano inglesi, bench\u00e9 appartenenti alla casata degli Hannover.\nOltre al titolo di Principe di Galles, tradizionalmente assegnato all'erede al trono, Alberto Edoardo ricevette diversi altri titoli oltre al nomignolo di \"Bertie\", diminutivo di Albert, il primo nome che da adulto rifiuter\u00e0.\nGovernanti e precettori del principino furono inglesi, ma essi non erano che i mezzi di un sistema educativo ideato da tedeschi. Edoardo, infatti, secondo le volont\u00e0 del padre Alberto doveva essere allevato come un Coburgo. Compito non facile poich\u00e9, al contrario dei fratelli Vittoria Adelaide e Alfred, l'erede al trono si dimostr\u00f2 \u00abincredibilmente restio all'apprendimento\u00bb.\nI primi viaggi in Europa.\nL'infanzia di Edoardo fu probabilmente grigia. I pochi momenti luminosi incominciarono durante l'adolescenza e vennero dall'estero. La prima delle esperienze di questo genere fu la settimana che egli trascorse tra il 20 e il 27 agosto 1855, all'et\u00e0 cio\u00e8 di quasi 14 anni, a Parigi. La regina Vittoria e il suo erede furono festeggiatissimi, grazie anche all'alleanza con Napoleone III appena conclusa e alla comune partecipazione contro la Russia nella guerra di Crimea. Edoardo intervenne al ballo di corte a Versailles, rese omaggio alla tomba di Napoleone e partecip\u00f2 a una battuta di caccia al cervo nella foresta di Saint-Germain. Ne riport\u00f2 un ricordo sicuramente molto piacevole.\nEdoardo si vide concedere ben presto permanenze all'estero pi\u00f9 lunghe. Il 26 luglio 1857, ad esempio, insieme con un gruppo selezionato di coetanei, part\u00ec per K\u00f6nigswinter, sul Reno, in Prussia. Da quella localit\u00e0 si spost\u00f2 a Johannisberg (Geisenheim), dove fu ospite dell'ottantaquattrenne principe di Metternich. Da qui, insieme con gli amici, and\u00f2 in Svizzera da dove raggiunse i contrafforti del Monte Bianco. Pi\u00f9 a est valic\u00f2 il passo della Grosse Scheidegg e, infine, prese la strada di casa. Edoardo e il suo gruppo tornarono in patria sbarcando a Dover il 27 ottobre 1857.\nIl viaggio successivo lo port\u00f2 in Italia e nel Mediterraneo e si svolse nei primi sei mesi del 1859. Accompagnato da due ufficiali e dal suo insegnante di latino, Edoardo part\u00ec per Roma il 10 gennaio. Giunto nella capitale dello Stato Pontificio visit\u00f2, senza molto entusiasmo, i monumenti classici, i musei e le chiese principali. Partecip\u00f2 alla festa popolare di mezzaquaresima e due volte la settimana andava all'opera, dove prediligeva Verdi e Bellini. Durante il periodo romano del viaggio, che si protrasse fino alla fine di aprile, fu anche ricevuto da Pio IX. Tre settimane pi\u00f9 tardi Edoardo ricevette la pi\u00f9 alta onorificenza del Regno di Sardegna (che con Francia e Gran Bretagna aveva partecipato alla guerra di Crimea), il collare dell\u2019Annunziata. Durante il viaggio di ritorno si incontr\u00f2 con il cugino, re Pietro V del Portogallo.\nIl viaggio in America del nord.\nDopo aver frequentato per un breve periodo il Christ Church College di Oxford, Edoardo fu inviato nel 1860, a quasi 19 anni, nella colonia britannica del Canada e negli Stati Uniti. Fu un evento senza precedenti: mai un erede al trono era stato oltre Atlantico. Passato il confine tra Canada e USA il 20 settembre, il principe ereditario ricevette dalla madre il titolo di Barone di Renfrew. Visit\u00f2 Detroit, Chicago, Cincinnati, Pittsburgh, St. Louis, Baltimora e Washington dove arriv\u00f2 il 3 ottobre e dove fu ospite alla Casa Bianca. Visit\u00f2 la tomba di George Washington e part\u00ec per New York, tappa finale e punto culminante del viaggio.\nA New York ebbe un'accoglienza euforica, cos\u00ec come l'aveva avuta a Saint Louis, e il 12 ottobre partecip\u00f2 al gran ballo in suo onore alla New York Academy of Music.\nIl risultato del viaggio fu importante, poich\u00e9 Edoardo sul piano politico contribu\u00ec a riavvicinare i due Paesi e su quello individuale apparve per la prima volta come una personalit\u00e0 internazionale.\nLo scandalo di Curragh e il matrimonio.\nNel 1861 Edoardo fu mandato per dieci settimane al campo militare di Curragh, nella contea di Kildare (Irlanda), affinch\u00e9 allargasse le sue conoscenze in campo militare. In questa occasione ebbe una fugace relazione con un'attrice dublinese, Nellie Clifden. La notizia trapel\u00f2 e fece scandalo a corte, soprattutto nella famiglia del padre. Costui, il 25 novembre, probabilmente gi\u00e0 malato della patologia che di l\u00ec a poco lo avrebbe ucciso (febbre tifoide), si rec\u00f2 a Cambridge per incontrarsi con il figlio che seguiva le lezioni al Trinity College. Il principe Alberto discusse con Edoardo della sua \u201cabiezione morale\u201d. Fu l'ultima occasione in cui i due si parlarono, poich\u00e9 dopo quest'incontro Edoardo rivide il padre una sola volta, a tre settimane di distanza, sul letto di morte nel castello di Windsor.\nLo scandalo di Curragh sollecit\u00f2 a corte il problema del matrimonio del Principe di Galles. L'aspirante fidanzata doveva rispettare i seguenti requisiti: non essere cattolica, appartenere a un regno con il quale la Gran Bretagna aveva buoni rapporti, essere elegante e piacere a Edoardo. Dopo un'estenuante ricerca la scelta cadde sulla principessa Alessandra, figlia maggiore di re Cristiano IX di Danimarca. Si profilava per\u00f2 una difficolt\u00e0: il Paese dal quale proveniva la principessa non aveva buoni rapporti con la Prussia, e la Germania era la terra d'origine dei reali inglesi (dopo qualche anno sarebbe, infatti, scoppiata la Seconda guerra dello Schleswig fra Danimarca e Prussia).\nLa regina Vittoria, tuttavia, si accontent\u00f2 e Edoardo vide per la prima volta Alessandra nel settembre 1861. L'occasione fu una visita combinata alla cattedrale di Spira, nel territorio della Baviera occidentale. Un anno dopo Edoardo e Alessandra erano fidanzati ufficialmente. Le nozze furono celebrate il 10 marzo 1863 nella cappella di San Giorgio del castello di Windsor.\nLa vita in Inghilterra.\nAlessandra era sorella di Dagmar, che nel 1866 sposer\u00e0 l'erede al trono di Russia, il futuro Alessandro III. Edoardo, quindi, era cognato di quest'ultimo e sar\u00e0 zio dell'ultimo Zar, Nicola II. La sorella maggiore di Edoardo, Vittoria Adelaide, aveva intanto sposato nel 1858 il futuro imperatore di Germania, Federico Guglielmo. La coppia l'anno dopo aveva avuto il primo figlio, Guglielmo, che sar\u00e0 l'ultimo imperatore tedesco. Anche di quest'ultimo Edoardo era zio. Per queste e altre parentele, Edoardo VII fu detto lo \u201czio d'Europa\u201d.\nLa coppia dei principi di Galles design\u00f2 Marlborough House, a Londra, come proprio palazzo di rappresentanza, mentre la vera loro dimora fin\u00ec con l'essere Sandringham House, nel Norfolk. A Londra Edoardo dimostr\u00f2 subito la sua originalit\u00e0 promuovendo la fondazione del circolo di Marlborough che divent\u00f2 uno dei club pi\u00f9 anticonformisti della capitale. Il Principe di Galles praticava la caccia e gli sport nautici, ma fu la sua inclinazione per le corse di cavalli, aborrita dalla regina Vittoria, che lo avvicin\u00f2 alle masse degli inglesi.\nA neanche un anno dal matrimonio, l'8 gennaio 1864, alla coppia dei principi di Galles nacque, prematuramente, il loro primo figlio, Alberto Vittorio Cristiano Edoardo, che pi\u00f9 tardi divenne duca di Clarence e che mor\u00ec di polmonite nel 1892. A breve distanza l'uno dall'altro nacquero gli altri cinque figli. Il secondogenito fu Giorgio Federico Ernesto Alberto, nato il 3 giugno 1865 che diventer\u00e0 re Giorgio V; poi fu la volta della principessa Luisa, nata il 20 febbraio 1867, della principessa Vittoria, nata il 6 luglio 1868, della principessa Maud, nata il 26 novembre 1869, e di Alessandro Giovanni che, nato il 6 aprile 1871, sopravvisse un solo giorno.\nLe amicizie femminili.\nAl tempo della nascita dell'ultima figlia, Maud, le amicizie amorose di Edoardo erano diventate troppe perch\u00e9 fosse possibile soffocare i pettegolezzi. In quel periodo infatti si cominci\u00f2 a fare apertamente il nome della prima delle donne di spettacolo che entrarono nella sua vita, la cantante d'operetta Hortense Schneider (1833-1920). Pi\u00f9 duraturo e pubblico fu invece il rapporto con l'attrice francese Lillie Langtry: i due si incontrarono il 27 maggio 1877 a una cena e da quella sera la relazione dur\u00f2 poco meno di 13 anni. \nAlla Langtry subentr\u00f2 come amante ufficiale dal 1891 fino al 1898 Daisy Brooke (1861-1938), moglie di Francis Greville, V conte di Warwick. Tuttavia, l'ultimo e, presumibilmente, il pi\u00f9 grande amore di Edoardo fu Alice Keppel (1868-1947), figlia minore dell'ammiraglio William Edmonstone (1810-1888) di antico lignaggio scozzese e moglie di George Keppel, dei conti di Alberarle. Le doti di Alice Keppel che pi\u00f9 sedussero il principe di Galles furono probabilmente la sua naturale gaiezza e la sua prorompente vitalit\u00e0. A differenza di Daisy Brooke era la quintessenza della discrezione e, a differenza di Lillie Langtry, era molto signorile. Lei ed Edoardo si incontrarono a un pranzo il 27 febbraio 1898 e la loro amicizia dur\u00f2 tutta la vita. L'unica donna che potesse rivaleggiare con Alice Keppel fu Agnes Keyser, che Edoardo conobbe da giovane e che gli fu vicino gli ultimi giorni della sua vita.\nIl principe di Galles e l'Europa.\nTranne che in particolari circostanze Edoardo ebbe sempre una spiccata simpatia per la Francia e, nonostante le sue origini, una certa antipatia per la Germania. Gi\u00e0 nel 1866, quando aveva solo 24 anni, in occasione della guerra austro-prussiana, si schier\u00f2 con l'Austria. Nei confronti invece dei governanti repubblicani della Francia, tranne che all'inizio della Terza Repubblica, conserv\u00f2 sempre un senso di rispetto e a partire dal 1879 ebbe numerosi incontri non ufficiali con L\u00e9on Gambetta.\nEdoardo si rec\u00f2 a pi\u00f9 riprese in Austria, che visit\u00f2 fra il 1873 e il 1888 tre volte quasi solo per diletto e per la simpatia che gli suscitava il popolo ungherese.\nI contatti con la Russia.\nAl contrario della Francia, che frequentava spesso, Edoardo ebbe contatti con la Russia pi\u00f9 intermittenti. Nell'ottobre 1866 si rec\u00f2 a San Pietroburgo per il matrimonio della cognata Dagmar di Danimarca con il futuro zar Alessandro III. In quella occasione, in una lettera al primo ministro britannico Palmerston, scrisse: \u00abSarei pi\u00f9 che lieto di essere, non importa in quale modo, il promotore di una \"entente cordiale\" tra la Russia e il nostro paese [\u2026]\u00bb. Affermazione sorprendente se si considera lo stato di perenne tensione dei due imperi sul fronte dell'Asia centrale (\u201cGrande gioco\u201d).\nLa successiva occasione di viaggio in Russia si present\u00f2 nel 1881, a causa dell'assassinio di Alessandro II. Edoardo insistette per rappresentare la regina Vittoria, sia ai funerali del vecchio Zar, sia alle cerimonie di incoronazione del successore Alessandro III. Fu irremovibile, inoltre, nella decisione di assegnare al nuovo imperatore russo la pi\u00f9 alta onorificenza britannica: l'Ordine della Giarrettiera.\nScomparso Alessandro III nel 1894 a soli 49 anni, Edoardo torn\u00f2 in Russia dove il successore Nicola II, oltre a essere figlio di sua cognata, era anche fidanzato con una sua nipote: Alice d\u2019Assia. Ci\u00f2 significava che i legami dinastici tra i due Paesi si sarebbero rafforzati. In quella occasione il principe di Galles (in accordo con il governo di Lord Rosebery) non manc\u00f2 di fare tutto il possibile per dimostrare amicizia e stima a Nicola II. Nonostante ci\u00f2 il processo politico di avvicinamento fra i due imperi fin\u00ec con l'essere molto lento. Edoardo aveva comunque dato un rilievo al proprio ruolo e, agli elogi attribuitigli dalla stampa russa, si un\u00ec l'entusiastico benvenuto con il quale fu accolto a Londra al rientro. Il primo ministro Rosebery dichiar\u00f2 che Edoardo aveva \u00abreso un segnalato servizio\u00bb non soltanto all'Inghilterra, ma anche \u00aballa Russia e alla pace mondiale\u00bb.\nL'incidente di Vienna con Guglielmo II.\nIl primo degli incidenti fra Edoardo e l'imperatore di Germania Guglielmo II che ebbero ripercussioni sulle relazioni anglo-tedesche ebbe luogo a Vienna il 3 ottobre 1888. Quello stesso giorno era prevista la fine del soggiorno di Edoardo e l'inizio di quello di Guglielmo II. Quest'ultimo, per\u00f2, pretese che il principe di Galles lasciasse la citt\u00e0 prima del suo arrivo, di modo da essere l'unico ospite di riguardo nella capitale austriaca. L'incidente scaten\u00f2 una polemica che coinvolse la regina Vittoria in difesa del figlio e apr\u00ec una disputa diplomatica che si trascin\u00f2 fino all'estate del 1899.\nL'ascesa al trono.\nIl 22 gennaio 1901, dopo un regno di 63 anni, l'anziana regina Vittoria mor\u00ec: per il sessantenne principe Edoardo era venuto il momento di regnare. Il mese dopo la sorella Vittoria Adelaide si trov\u00f2 sul punto di morire, ed Edoardo intraprese il primo viaggio da monarca imbarcandosi il 23 febbraio per la Germania (Vittoria Adelaide era la madre di Guglielmo II). Sbarcato nei Paesi Bassi, il viaggio sulla terraferma non and\u00f2 bene, dato che il treno di Edoardo fu fatto segno di slogan antibritannici lungo il percorso. Al castello di Friedrichshof il re d'Inghilterra trov\u00f2 la sorella mortalmente malata di cancro. Dopo un breve soggiorno durante il quale non grad\u00ec la continua presenza di Guglielmo, Edoardo lasci\u00f2 Vittoria Adelaide con la notizia che le rimaneva al massimo un anno di vita. La sorella mor\u00ec, infatti, improvvisamente il 5 agosto 1901, lontana dal fratello che non pot\u00e9 essere avvisato in tempo dell'aggravarsi delle sue condizioni.\nIn campo internazionale, invece, il nuovo re fu confortato dalla buona notizia della fine della guerra anglo-boera. Quanto alla cerimonia d\u2019incoronazione, Edoardo avrebbe dovuto aspettare il 26 giugno 1902, ma un'operazione di appendicite acuta alla quale fu sottoposto posticip\u00f2 l'evento fino al 9 agosto. A dispetto del suo anticonformismo il nuovo monarca amava il cerimoniale solenne in s\u00e9, e per tutto ci\u00f2 che simboleggiava la monarchia; ci\u00f2 nondimeno le celebrazioni si svolsero in toni pi\u00f9 sobri rispetto a quanto previsto per giugno.\nIl viaggio a Lisbona, Roma e Parigi (1903).\nDivenuto sovrano, Edoardo VII si dedic\u00f2 ben presto alla sua attivit\u00e0 politica principale: il viaggio diplomatico. La missione della primavera del 1903 a Lisbona, Roma e Parigi fu, politicamente, il pi\u00f9 importante viaggio compiuto da un sovrano britannico nei tempi moderni.\nEdoardo non solo ebbe l'idea, ma elabor\u00f2 per conto suo anche i dettagli, con la collaborazione dei suoi fidi, i quali operarono nella massima segretezza. Il governo non ebbe sentore di queste mosse iniziali, e quando si vide sottoporre il piano completo ed espresse i propri dubbi, Edoardo respinse con calma tutte le obiezioni.\nRassegnatosi all'idea del sovrano, il ministro degli Esteri Lansdowne propose una visita a Parigi \u00abdel tutto priva di formalit\u00e0\u00bb; ma, quando l'ambasciatore francese a Londra, Paul Cambon (1843-1924), chiese come desiderasse essere ricevuto il re, questi rispose: \u00abNel modo pi\u00f9 solenne possibile e quanti pi\u00f9 onori mi renderanno, tanto meglio\u00bb. Con grande sorpresa di Lansdowne, inoltre, Edoardo non lo invit\u00f2 al viaggio e a lui prefer\u00ec il pi\u00f9 giovane dei quattro sottosegretari del ministero degli Esteri, Charles Hardinge.\nA Lisbona.\nLo yacht reale, il \"Victoria and Albert\", salp\u00f2 per il Portogallo da Portsmouth il 31 marzo 1903 e fu avvistato dalla costa portoghese poco dopo mezzogiorno del 2 aprile. Sbarcato, Edoardo fu accolto da re Carlo I, con il quale si rec\u00f2 al Pal\u00e1cio das Necessidades a Lisbona. Il 4 aprile fu ricevuto alla Societ\u00e0 Geografica della capitale nel migliore dei modi e quando nel suo discorso annunci\u00f2: \u00abL'integrit\u00e0 e la salvaguardia [delle colonie portoghesi minacciate dalla Germania] \u00e8 uno dei fini e degli obiettivi che pi\u00f9 mi stanno a cuore\u00bb un'ovazione si alz\u00f2 dal salone impedendogli per diversi minuti di continuare.\nIl 6 aprile Edoardo assistette allo spettacolo di una corrida allestita appositamente per lui e la mattina dopo si imbarc\u00f2 con il suo seguito sul \"Victoria and Albert\" che ridiscese l'estuario del fiume Tago.\nA Roma.\nDopo aver fatto scalo a Gibilterra, Malta, Siracusa e Napoli (23 aprile), Edoardo raggiunse in treno Roma, la capitale di una delle nazioni che con Germania e Austria facevano parte della Triplice alleanza. Ad accoglierlo alla stazione re Vittorio Emanuele III con un nutrito gruppo di aristocratici. Edoardo fu probabilmente il primo sovrano d'Inghilterra, dopo Canuto I nel 1027, a recarsi a Roma.\nQuel giorno di fine di aprile del 1903, Edoardo VII incominci\u00f2 la sua permanenza nella capitale d'Italia percorrendo Via Nazionale pavesata con i colori e i simboli delle due nazioni. Il giorno dopo, al Quirinale, pronunci\u00f2 un brindisi spontaneo. Rivolto a Vittorio Emanuele III disse:\nFu tuttavia il pomeriggio del 28 aprile che il re inglese mise a segno il suo colpo migliore. Durante una passeggiata in carrozza, che aveva lo scopo di consentire alla folla la vista dei sovrani e all'ospite di ammirare le antichit\u00e0 romane, questi fece fermare il corteo e scese: erano di fronte a Porta Pia e Edoardo VII si era scoperto il capo. Vittorio Emanuele III, commosso, scese anch'egli e gli si mise al fianco sull'attenti.\nDopo una disputa telegrafica con il primo ministro Balfour su come e se rendere una visita al papa, Edoardo si rec\u00f2 in Vaticano il pomeriggio del 29 aprile 1903. Ottenne di non sottostare al gesto del bacio dell'anello piscatorio e l'anziano Leone XIII adatt\u00f2 il protocollo pontificio fino a stringere la mano a tutti i componenti del seguito del sovrano. L'incontro and\u00f2 molto bene e il Papa ringrazi\u00f2 in particolare l'interlocutore per il trattamento di cui i cattolici godevano in Inghilterra.\nIl pomeriggio seguente, la visita di Edoardo VII in Italia (che dur\u00f2 quattro giorni) si concluse con l'abbraccio a Vittorio Emanuele III sul marciapiede della stazione Termini. Il giorno dopo la stampa italiana pubblic\u00f2, unanime, commenti elogiativi ed entusiasti.\nA Parigi.\nIl 1\u00ba maggio 1903, il treno di Edoardo VII fece il suo ingresso a Parigi. Accolse l'ospite il presidente della Repubblica francese \u00c9mile Loubet. Lungo tutto il percorso del corteo le strade riboccavano di folla desiderosa di vedere la sfilata delle carrozze. Giunto all'Eliseo, Edoardo ricevette gli omaggi di una delegazione della Camera di commercio britannica. In quella occasione tenne un discorso in cui fra l'altro disse:\nConcluse con un appello affinch\u00e9 si eliminassero tutte le cause di dissenso sostituendole con un sentimento di cordiale solidariet\u00e0 e aggiunse: \u00abIl conseguimento di questo obiettivo \u00e8 il mio immancabile desiderio\u00bb.\nIn due giorni Edoardo assistette a uno spettacolo alla \"Com\u00e9die-Fran\u00e7aise\", a una parata militare al campo di Vincennes e a una corsa ippica a Longchamp. Al municipio dichiar\u00f2 di sentirsi a Parigi come a casa sua e il 2 sera nella sala delle feste dell'Eliseo sedette a tavola con altri 125 commensali. Terminata la cena, si rec\u00f2 all'Op\u00e9ra dove assistette a uno spettacolo di gala di musiche e balletti. All'uscita fu accolto con il presidente Loubet da una densa folla e la sfilata di carrozze di mezzanotte fino all'ambasciata inglese fu un corteo trionfale.\nIl giorno seguente, domenica, Edoardo VII si rec\u00f2 a pranzo al ministero degli Esteri francese, al Quai d'Orsay, dove si incontr\u00f2 con il ministro Th\u00e9ophile Delcass\u00e9, fra i maggiori sostenitori del riavvicinamento anglo-francese. Lo scambio di vedute non si limit\u00f2 ai rapporti politici fra Londra e Parigi e al modo per tradurli in amicizia concreta, ma esamin\u00f2 anche il progetto di includervi la Russia. Dopo l'ultimo bagno di folla, Edoardo lasci\u00f2 Parigi in treno il 4 maggio 1903 per Cherbourg dove si imbarc\u00f2 per l'Inghilterra.\nL\"Entente cordiale\".\nDopo l'importante successo ottenuto da Edoardo VII a Parigi, nel luglio 1903 il presidente della Repubblica francese Loubet ricambi\u00f2 la visita. In occasione dei vari banchetti in onore dell'ospite, il re continu\u00f2 a insistere sul tema dell'amicizia anglo-francese. Fu cos\u00ec ampiamente agevolata un'intesa fra le due nazioni che, dopo faticose trattative condotte da Lansdowne e da Delcass\u00e9, venne firmata nella capitale britannica l'8 aprile 1904.\nIl trattato, alla cui stesura partecip\u00f2 anche Edoardo VII, prevedeva la soluzione delle dispute coloniali fra Gran Bretagna e Francia assegnando, fra l'altro, l'Egitto alla sfera d'influenza di Londra e il Marocco a quella di Parigi. L'epoca delle diatribe fra le due nazioni, che risaliva ai tempi di Napoleone, era definitivamente conclusa.\nDurante il perfezionamento dell'accordo anglo-francese scoppi\u00f2 in Estremo Oriente, nel febbraio 1904, la guerra russo-giapponese. Ci\u00f2 avrebbe potuto mettere in pericolo l'intesa poich\u00e9 la Russia era alleata della Francia e il Giappone della Gran Bretagna. Edoardo VII intervenne soprattutto assicurando l'ambasciatore russo a Londra, Aleksandr Konstantinovi\u010d Benkendorf (1849-1917), che mai la Gran Bretagna sarebbe intervenuta a fianco del Giappone contro la Russia e che il nipote Nicola II avrebbe dovuto sapere che il re d'Inghilterra non avrebbe fatto nulla contro di lui. Tale legame parentale risult\u00f2 decisivo nel placare gli animi nel momento pi\u00f9 acuto della crisi, quando, per errore, dei pescherecci inglesi furono affondati dalla flotta russa del Baltico il 21 ottobre 1904.\nIl viaggio a Kiel (1904).\nDiffusasi la notizia dell\"Entente cordiale\" tra Gran Bretagna e Francia, Guglielmo II di Germania credette opportuno invitare lo zio Edoardo VII a Kiel, citt\u00e0 simbolo del riarmo navale tedesco. Il porto, nonostante il parere negativo del cancelliere Bernhard von B\u00fclow, accolse per ordine del Kaiser tutta la flotta da guerra della Germania. Ci\u00f2 dovette fare una certa impressione al re d'Inghilterra quando, accettando l'invito del nipote, vi sbarc\u00f2 il 25 giugno 1904.\nGuglielmo II aveva chiamato tutti i ministri del governo a ricevere l'ospite, mentre Edoardo era accompagnato dal primo Lord dell'Ammiragliato William Palmer, conte di Selborne (1859-1942) e dall'ammiraglio di origine tedesca Luigi di Battenberg. Il giorno dell'arrivo dei visitatori inglesi ebbe luogo un pranzo a bordo dell\"Hohenzollern\", lo yacht imperiale tedesco, occasione nella quale Edoardo alz\u00f2 il calice brindando ai sovrani della Germania.\nIl gesto fu molto apprezzato dal cancelliere B\u00fclow, che il giorno dopo si intrattenne per quasi un'ora con il re d'Inghilterra. Quest'ultimo, cominciando a parlare di politica estera, rifer\u00ec che aveva tentato di persuadere Nicola II ad accettare le proposte che il governo di Tokyo gli aveva offerto prima della guerra e che non credeva, al contrario di Guglielmo, al \u201cpericolo giallo\u201d giapponese. Dichiar\u00f2 che le relazioni amichevoli della Gran Bretagna con nazioni come la Francia o la Russia erano di natura esclusivamente difensiva. Espose inoltre a B\u00fclow i termini dell\"Entente cordiale\" la quale, disse, non era diretta contro la Germania, Paese che lui non intendeva isolare. Concludendo il colloquio, Edoardo disse:\nIl 28 giugno Edoardo VII si rec\u00f2 ad Amburgo dove la visita si svolse ottimamente, grazie anche al clima pi\u00f9 borghese che militare della maggiore citt\u00e0 commerciale tedesca. Poi torn\u00f2 a Kiel e da qui ripart\u00ec per l'Inghilterra.\nLa crisi di Tangeri.\nQuando la Francia, forte dell\"Entente cordiale\" con la Gran Bretagna, cominci\u00f2 a esercitare la sua influenza sul Marocco, la Germania volle contrastarla. Cos\u00ec, il 31 marzo 1905, il kaiser Guglielmo II sbarc\u00f2 a Tangeri e inform\u00f2 l'ambasciatore francese che egli riteneva il Marocco una nazione indipendente.\nI piani di Gran Bretagna e Francia erano cos\u00ec minacciati dalla pi\u00f9 forte delle potenze continentali. Il 6 aprile Edoardo VII incontr\u00f2 il presidente francese Loubet a Parigi e il 19 aprile il ministro degli Esteri francese Delcass\u00e9, fautore della linea dura contro la Germania, si trov\u00f2 isolato alla Camera e sul punto di dimettersi. Quattro giorni dopo, Edoardo VII, scavalcando il suo governo e compiendo un atto senza precedenti per un monarca costituzionale, mand\u00f2 a Delcass\u00e9 un messaggio personale nel quale lo esortava a non arrendersi e a rimanere al suo posto.\nLa tensione sal\u00ec e si cominci\u00f2 a parlare di una guerra europea se la Francia non avesse ceduto alla richiesta della Germania di indire una conferenza sul Marocco. Edoardo VII si rec\u00f2 ancora a Parigi il 29 aprile e il giorno dopo incontr\u00f2 di nuovo sia Loubet sia Delcass\u00e9, ma anche l'ambasciatore tedesco Hugo von Radolin (1841-1917), al quale fece un appello alla moderazione. Dopo un ultimo incontro con Delcass\u00e9 ai primi di maggio, Edoardo lasci\u00f2 Parigi e a quel punto la crisi internazionale si abbatt\u00e9 sul ministro degli Esteri francese. Completamente isolato anche all'interno del governo, il 6 giugno Delcass\u00e9 si dimise e la Germania ottenne la conferenza.\nIl matrimonio di Vittoria Eugenia.\nDopo aver contribuito a migliorare i rapporti del Regno Unito con Stati Uniti (da Principe di Galles), Portogallo, Italia e Francia, Edoardo trov\u00f2 il modo di perfezionare anche le relazioni con la Spagna.\nOltre a compiere numerosi viaggi a Parigi, elesse due localit\u00e0 europee a corti secondarie. La prima era Marienbad (oggi Mari\u00e1nsk\u00e9 L\u00e1zn\u011b), in Austria-Ungheria, e la seconda era Biarritz in Francia meridionale, sulla costa atlantica, al confine con la Spagna. A partire dal 1906 si rec\u00f2 in quest'ultima localit\u00e0 tutti gli anni per un soggiorno di almeno tre settimane, di solito nel periodo compreso fra i primi di marzo e i primi di aprile.\nPoco pi\u00f9 a sud di Biarritz cominciava, fra le asperit\u00e0 dei Pirenei, il territorio della Spagna, che era governata dal giovane re Alfonso XIII, il quale, nonostante la sua cultura cattolica, desiderava sposare un'inglese. A differenza del Portogallo, che era saldamente ancorato alla Gran Bretagna, la Spagna avrebbe potuto schierarsi con la Germania e la scelta di Alfonso avrebbe potuto influenzare il corso della diplomazia di Madrid.\nA un ballo organizzato per lui a Buckingham Palace, il re di Spagna si innamor\u00f2 della principessa Vittoria Eugenia di Battenberg (nata in Scozia), figlia di Beatrice di Sassonia-Coburgo-Gotha, sorella minore di Edoardo. Poich\u00e9 la principessa rimase anch'essa favorevolmente colpita, si pens\u00f2 al luogo e al modo atti a favorire il fidanzamento. La scelta cadde su Biarritz che Edoardo gi\u00e0 frequentava e dove Vittoria Eugenia giunse all'inizio del 1906 per rimanerci quanto serviva a decidere se sarebbe divenuta o meno regina di Spagna. Alfonso, passando il vicino confine, la raggiungeva quasi tutti giorni. Il fidanzamento fu annunziato il 9 marzo e le nozze furono celebrate a Madrid il 31 maggio 1906.\nEdoardo VII si adoper\u00f2 con tutte le sue forze per favorire, dietro le quinte, il matrimonio, mirando al successo diplomatico che in effetti la Gran Bretagna ottenne con l'unione delle due dinastie.\nGli incontri con Francesco Giuseppe.\nA Vienna.\nEdoardo VII, convinto com'era dell'importanza dei rapporti umani, trovava indispensabile che il sovrano della pi\u00f9 importante corte protestante e quello della pi\u00f9 importante corte cattolica dialogassero. Il 31 agosto 1903 egli giunse, quindi, a Vienna per la sua prima e unica visita da sovrano, e i quattro giorni di permanenza presso l'imperatore Francesco Giuseppe furono spesi essenzialmente nelle cortesie dinastiche. L'unica questione di politica estera sollevata da Edoardo fu quella della Macedonia. La regione, ancora nelle mani dei turchi, si trovava in uno stato di ribellione, invogliando Austria da un lato e Russia dall'altro, a intervenire.\nPrima di ripartire da Vienna, Edoardo parl\u00f2 della questione con il ministro degli Esteri austriaco Agenor Maria Go\u0142uchowski sollecitandolo ad avere un atteggiamento energico ma pacifico con l'Impero ottomano. Fra l'altro dichiar\u00f2:\nDue mesi dopo, a M\u00fcrzsteg, il 4 ottobre 1903, Francesco Giuseppe e Nicola II si incontrarono con i rispettivi ministri degli Esteri e si accordarono per una politica comune contro la Turchia. A quest'ultima fu intimato di attuare riforme in Macedonia per il rispetto di tutte le etnie e le confessioni religiose della regione.\nA Bad Ischl.\nNonostante Francesco Giuseppe non avesse potuto (o voluto) ricambiare la visita di Edoardo a Vienna, quest'ultimo riusc\u00ec a incontrarlo informalmente, prima a Marienbad e poi nel soggiorno favorito dell'imperatore: Bad Ischl. In questa seconda stazione termale i due si trovarono per la prima volta nell'agosto 1905. L'incontro successivo, che ebbe luogo fra il 15 e il 16 agosto 1907, fu voluto da Edoardo e fu, per la prima volta, una riunione politica fra i due sovrani e tra i loro consiglieri diplomatici.\nL'argomento era sempre la Macedonia. Il punto di vista britannico, di cui Edoardo VII era il portavoce pi\u00f9 attivo, sosteneva che bisognava rimuovere alla radice il problema costringendo i turchi a cessare le violenze razziali nella regione. Si sarebbe cos\u00ec anche neutralizzata la minaccia di una guerra che dai Balcani avrebbe potuto allargarsi a tutta l'Europa. L'Austria obiettava, invece, che qualsiasi azione radicale avrebbe compromesso l'equilibrio del fragile Impero ottomano, crollato il quale, i danni per la pace sarebbero stati peggiori.\nIl dibattito si protrasse fino all'estate del 1907 quando Edoardo VII e il sottosegretario agli Esteri Hardinge tornarono da Francesco Giuseppe a Bad Ischl. Questa volta presenziava anche il nuovo ministro degli Esteri austriaco Alois Lexa von Aehrenthal. L'incontro, lungi dal risolvere la complicatissima questione macedone, serv\u00ec a chiarire l'atmosfera tra la Gran Bretagna e l'Austria, e a rendere Aehrenthal meno diffidente nei confronti di Londra e il \"Foreign Office\" meno diffidente nei confronti del ministro austriaco.\nUn ultimo importante incontro si ebbe a Bad Ischl fra Edoardo VII e Francesco Giuseppe. Si svolse il 12 agosto 1908 per interessamento del monarca inglese, che chiese a quello austriaco di intercedere presso Guglielmo II affinch\u00e9 rallentasse il suo riarmo navale. Un incontro con il Kaiser a luglio aveva infatti su questo punto dato esito negativo. Edoardo anche da Francesco Giuseppe, alleato di Guglielmo, si vide opporre un cortese ma irremovibile rifiuto.\nI rapporti con la Russia.\nMeno frequenti erano stati i contatti di Edoardo con l'imperatore di Russia Nicola II. Quest'ultimo nel 1896 si era recato a fargli visita al Castello di Balmoral e dopo qualche anno si pens\u00f2 di restituire la visita. Il progetto del viaggio era stato elaborato fin dal 1906, ma le agitazioni politiche che sconvolgevano la Russia in quel periodo consigliarono a Edoardo di desistere.\nL'accordo per l'Asia.\nEdoardo era preoccupato per l'impressione che avrebbe avuto sul popolo una sua visita a un monarca autocratico come Nicola II di Russia. Tuttavia, un'occasione di riaprire il discorso si present\u00f2 quando, il 31 agosto 1907, Gran Bretagna e Russia firmarono l'l'accordo per l'Asia che regolava le questioni coloniali aperte fra le due potenze. Come per l\"Entente cordiale\" non si tratt\u00f2 di un'alleanza vera e propria, ma in effetti risult\u00f2 tale nello spirito. Edoardo VII, sebbene informato sui progressi delle trattative alle quali dette sempre il suo appoggio, non partecip\u00f2 alla stesura degli articoli del documento.\nL'incontro di Reval con Nicola II.\nDi fronte a questi sviluppi, la questione ideologica pass\u00f2 in secondo piano e il 5 giugno 1908 il \"Victoria and Albert\" salp\u00f2 dal porto di Sheerness per condurre Edoardo in Russia nell'unica visita che vi fece da sovrano. A causa della ripresa degli attentati, Nicola II dispose per sicurezza un incontro con lo zio in mare, nel porto di Reval (oggi Tallinn). Tra i partecipanti inglesi alla visita comparivano anche il generale John French e l'ammiraglio John Fisher.\nL'incontro si svolse fra il 9 e il 10 giugno 1908, senza cerimonie ufficiali. Diplomatici e militari delle due potenze discussero di vari argomenti. Edoardo salut\u00f2 i marinai russi nella loro lingua con il tradizionale \u00abBuongiorno, figli miei!\u00bb e confer\u00ec a Nicola la nomina onoraria di ammiraglio della Royal Navy.\nNonostante l'atmosfera familiare, Edoardo affront\u00f2 con il Primo ministro P\u00ebtr Arkad'evi\u010d Stolypin il problema degli ebrei che in Russia erano sottoposti a discriminazioni e persecuzioni sempre pi\u00f9 pesanti. La questione, che gli era stata sollecitata in Inghilterra dai Rothschild, lo spinse anche a invitare l'ambasciatore britannico a San Pietroburgo Arthur Nicolson a intervenire presso Stolypin e chiedergli conto dei \"pogrom\".\nPer lo pi\u00f9, tuttavia, i colloqui si mantennero su argomenti generali e non toccarono punti particolarmente delicati. L'11 giugno Edoardo ripart\u00ec alla volta dell'Inghilterra concludendo con esito positivo la sua missione diplomatica. Perfino i radicali, che si erano opposti alla visita, non ebbero, poi, nulla da ridire. Violenta fu, invece, la reazione di Berlino. L'ambasciatore tedesco a San Pietroburgo Friedrich Pourtal\u00e8s in una relazione a Guglielmo II parl\u00f2 di accerchiamento della Germania, e il Kaiser sentenzi\u00f2: \u00abA questo punto dobbiamo rimettere in sesto le nostre finanze! Pesanti imposte indirette, una marina forte, un forte esercito e le polveri asciutte!\u00bb.\nLa crisi bosniaca.\nAnche i rapporti con Vienna peggiorarono: il 6 ottobre 1908 Francesco Giuseppe annunzi\u00f2 l'annessione all'Austria della Bosnia ed Erzegovina. Si trattava di una provincia turca che l'Austria occupava e amministrava dal 1878 in virt\u00f9 del Trattato di Berlino.\nEdoardo VII rimase impressionato dall'azione e dalle conseguenze che questa poteva avere per la pace in Europa, non sapendo che l'Austria era riuscita a strappare un vantaggioso accordo con la Russia: la Bosnia-Erzegovina in compenso di un vago interessamento (poi disatteso) di Vienna alla questione della libera circolazione della marina russa attraverso gli stretti turchi.\nLa Russia si rese subito conto di essere stata raggirata ed Edoardo VII cos\u00ec rispose all'imperatore d'Austria, l'11 ottobre:\nEdoardo prese posizione a favore della Russia anche pubblicamente. Quando infatti il ministro degli Esteri russo Aleksandr Petrovi\u010d Izvol'skij si rivolse alla Gran Bretagna nel tentativo di mettere riparo all'accordo ingenuamente concluso con l'Austria, il re d'Inghilterra, il 19 ottobre offr\u00ec a Buckingham Palace un pranzo di gala in suo onore.\nIl viaggio a Berlino (1909).\nPer evitare tensioni ancora pi\u00f9 gravi, Edoardo decise di recarsi a Berlino e l'8 febbraio 1909, in verit\u00e0 con poche illusioni, attravers\u00f2 la Manica a bordo dell\"Alexandra\", il pi\u00f9 piccolo dei due yacht reali. Dopo varie insistenze del governo, il re si era persuaso a farsi accompagnare da un ministro: il segretario delle colonie Robert Crewe. Facevano inoltre parte del seguito, oltre al solito Hardinge, il generale Francis Grenfell e l'ammiraglio Day Bosanquet (1843-1923).\nA Calais Edoardo sal\u00ec sul treno e prosegu\u00ec il viaggio fino a Rathenow e da l\u00ec fino alla stazione berlinese di Lehrter dove, accolto da Guglielmo II di Germania, prosegu\u00ec il viaggio in carrozza fino al palazzo reale di Berlino. Nell'appartamento assegnatogli, che il Kaiser aveva deciso di rendere il pi\u00f9 accogliente possibile, Edoardo trov\u00f2 un ritratto della regina Vittoria e una stampa a colori delle vittorie navali britanniche.\nIl 10 febbraio visit\u00f2 il municipio di Berlino, dove si trov\u00f2 a suo agio, e poi si rec\u00f2 all'ambasciata britannica. Qui ebbe un leggero malore, nonostante il quale, in serata, partecip\u00f2 al ballo di corte al palazzo reale. Solo il 12 febbraio, il giorno della partenza di Edoardo, i due monarchi affrontarono il problema della flotta. Del colloquio rimane solo un appunto di Guglielmo per il cancelliere B\u00fclow:\nL'ultimo periodo.\nAll'inizio del 1910, come ogni anno, Edoardo VII si rec\u00f2 a Biarritz. Il 14 marzo venne annunciato che il re sarebbe rimasto nel suo appartamento per consiglio del medico personale. Si trattava di bronchite. Il 21 marzo Edoardo ricomparve per un'escursione in automobile e il 25 aprile part\u00ec in treno per Parigi, da dove avrebbe proseguito per Londra.\nGiunto a Londra dovette occuparsi della nomina del nuovo vicer\u00e9 dell'India e affrontare la crisi politica che deriv\u00f2 dal tentativo di Asquith di ridurre il potere della Camera dei Lord. Fra il 30 aprile e il 1\u00ba maggio a Sandringham la bronchite lo colp\u00ec ancora. Nei giorni seguenti, a Londra, rifiut\u00f2 di riposarsi e incontr\u00f2 l'ambasciatore americano Whitelaw Reid (1837-1912) che not\u00f2 la forte tosse.\nLa sera del 5 maggio il Paese seppe che il re era stato colpito da una bronchite e che \u00able sue condizioni suscitavano qualche preoccupazione\u00bb. Da quel momento il peggioramento fu rapido. Un bollettino diramato la mattina dopo riportava che le condizioni di Edoardo erano gravi, e nel pomeriggio un terzo bollettino le definiva critiche. I medici perdettero ogni speranza e la regina Alessandra provvide a far entrare nella stanza del marito gli amici che desideravano vederlo e che lui desiderava vedere, fra cui Alice Keppel. Edoardo VII mor\u00ec quello stesso 6 maggio 1910, quando mancavano 15 minuti alla mezzanotte. Aveva 68 anni e mezzo.\nAi funerali solenni, che si svolsero il 20 maggio, intervennero oltre al nuovo re del Regno Unito e nuovo imperatore d'India Giorgio V altri otto monarchi, tutti parenti di Edoardo.\nL'appartenenza alla Massoneria.\nNel 1868 Edoardo fu iniziato in Massoneria a Stoccolma dal re di Svezia, Gran maestro della Massoneria svedese. Nel 1873 fu Maestro venerabile della Loggia \"Apollo University\" n. 357 di Oxford, come pure della Loggia \"Prince of Wales\" n. 250 di Londra e della \"Royal Alpha Lodge\" n. 16, pure di Londra. Il 28 aprile 1875 divenne Gran maestro della Gran Loggia unita d'Inghilterra e lo rimase fino alla sua ascesa al trono nel 1901, quando assunse il titolo di \"Protector of the Craft\" (Protettore della Massoneria). Insignito del 33\u00ba grado, fu patrono del Supremo consiglio del Rito scozzese antico ed accettato d'Inghilterra.\nOnorificenze.\nOnorificenze straniere.\nEdoardo VII fu insignito di numerose onorificenze straniere. Queste quelle di cui si ha riscontro nelle fonti storiche:"}
{"id": "284838", "revid": "580197", "url": "https://it.wikipedia.org/wiki?curid=284838", "title": "Kongsberg", "text": "Kongsberg \u00e8 un comune e una citt\u00e0 della contea di Viken in Norvegia. Ha ricevuto lo status di citt\u00e0 nel 1802.\nGeografia fisica.\nIl comune \u00e8 situato nella parte meridionale del paese, a ovest di Oslo. La citt\u00e0 \u00e8 divisa a met\u00e0 dal fiume Numedalsl\u00e5gen che sfocia pi\u00f9 a sud, a Larvik.\nStoria.\nLa citt\u00e0 venne fondata nel 1624 da Cristiano IV di Danimarca, dopo il ritrovamento dell'argento nella regione. Vennero aperte miniere e fonderie per l'argento e vennero addirittura portati dei minatori tedeschi dalla Sassonia. Nel 1686 venne aperta la zecca di stato norvegese, che ha tuttora sede a Kongsberg. Nel 1770, grazie all'industria dell'argento, Kongsberg divent\u00f2 la seconda citt\u00e0 norvegese dopo Bergen. Nel 1814 il governo apr\u00ec una fabbrica statale di armi, che venne per\u00f2 privatizzata nel 1987. L'industria dell'argento chiuse nel 1957.\nAmministrazione.\nGemellaggi.\nKongsberg \u00e8 gemellata con le seguenti citt\u00e0:"}
{"id": "284839", "revid": "1543377", "url": "https://it.wikipedia.org/wiki?curid=284839", "title": "Iwama-ry\u016b", "text": "Il termine Iwama-ry\u016b (), in aikid\u014d, letteralmente sta ad indicare \"Scuola di Iwama\". Esso \u00e8 la continuazione dell'aikido che il fondatore pratic\u00f2 a Iwama, nell\u2019\"Ibaraki dojo\", ove si trasfer\u00ec per studiare i propri principi filosofici e per perfezionare l'arte da lui creata.\nStoria.\nIn realt\u00e0 il termine \"Iwama-ry\u016b\" non \u00e8 del fondatore dell'aikido, bens\u00ec \u00e8 stato utilizzato successivamente da Morihiro Sait\u014d (fu coniato per la prima volta durante un incontro con Paolo Corallini e lo storico dell'aikido Stanley Pranin) a partire dagli anni 80, quando decise di creare una rete di allievi che direttamente seguissero la rigorosa pedagogia di Iwama.\nIl primo \"soke\" (capo scuola) di tale stile fu dunque Morihiro Sait\u014d, 9\u00b0 Dan Shihan Aikikai, l'allievo pi\u00f9 duraturo, fedele e devoto di Morihei Ueshiba. Alla morte di quest'ultimo, Morihiro Sait\u014d acquis\u00ec i titoli di \"dojo cho\" (maestro principale del dojo) dell'Ibaraki dojo e di custode dell\u2019\"Aiki Jinja\", il tempio dell'aikido costruito da Ueshiba.\nAncora in vita, Morihiro Sait\u014d trasmise il titolo di dojo cho al figlio Hitohiro Sait\u014d. Ma dopo la morte del padre, avvenuta il 13 maggio 2002, fu invitato dalla famiglia Ueshiba a riconsegnare il titolo di \"capo dell'Ibaraki dojo\" all'aikikai e cessare di usare il titolo di \"custode del santuario dell'aiki\". Inoltre gli fu chiesto di non assegnare i famosi certificati Iwama-ry\u016b se fosse rimasto all'interno dell'organizzazione aikikai.\nHitohiro Sait\u014d rispose che era gi\u00e0 sua intenzione lasciare la guida dell'ibaraki dojo ai legittimi proprietari (gli eredi Ueshiba), per cui la prima e seconda richiesta lo trovarono d'accordo. Per quanto riguarda la terza, Hitohiro Sait\u014d rispose che, avrebbe accettato solo se ufficialmente venisse dichiarato che ad Iwama si insegnava l'aikido del fondatore, visto che l'aikido dell'Aikikai non prevedeva pi\u00f9 lo studio delle armi, per stessa ammissione del doshu Moriteru Ueshiba. Questo annuncio non fu mai fatto ed allora una buona parte degli allievi del padre (Alessandro Tittarelli, Tristao da Cuna, Stephanie Yap, Kajiwara Rye, Akimasa Watanabe) seguirono Hitohiro Sait\u014d in quella che oggi \u00e8 denominata Iwama Shinshin Aiki Shurenkai allo scopo di preservare intatti gli insegnamenti di Morihiro Sait\u014d.\nAlla morte di Morihiro Sait\u014d, parte dei suoi allievi pi\u00f9 anziani, facenti riferimento ai due unici 7\u00b0 Dan che Sait\u014d avesse lasciato, ossia Paolo Corallini e Ulf Evenas, decisero invece di proseguire e conservare la pedagogia del compianto maestro attraverso le numerose \"Takemusu Aikido Association\" nazionali, pur rimanendo, all'interno dell'Aikikai Foundation. Negli USA vi \u00e8 la Takemusu Aikido Association di Bill Witt, la A.A.A. American Aikido Association fondata da Fumio Toyoda e la Division I of the California Aikido Association.\nL'Iwama Shin Shin Aiki Shurenkai, la principale organizzazione non-aikikai, per distinguere il proprio Iwama-ry\u016b da quello di altre associazioni preferisce chiamarlo pi\u00f9 propriamente \"Dentoo Iwama-ry\u016b (scuola tradizionale di Iwama)\".\nHitohiro Sait\u014d ha affermato di voler continuare ad insegnare l'Aikido trasmessogli dal padre, proseguendo altres\u00ec nello studio personale della pedagogia e della disciplina sviluppando la disciplina nel rispetto dei principi autentici e originari dell'Aikido del Fondatore.\nIn Italia.\nIn Italia le principali associazioni che praticano lo stile di Iwama sono:\nCorallini fu il primo italiano a conoscere Morihiro Sait\u014d a Iwama e colui che per primo lo invit\u00f2 in Italia e in Europa centrale, nell'1985; da quel momento inizi\u00f2 in quest'area la diffusione della pedagogia di Iwama.\nL'Iwama Ryu Italy (oggi TAAI) \u00e8 sempre stata l'unica Associazione in Italia che Morihiro Sait\u014d autorizz\u00f2 ufficialmente a rappresentarlo, e Corallini l'unico a poter conferire personalmente gradi Iwama-ry\u016b.\nPraticamente tutti gli associati della TAAI sono anche membri dell'Aikikai Foundation. Tuttavia la TAAI non \u00e8 un'associazione interna all'Aikikai di Tokyo, bens\u00ec un'associazione autonoma ed esterna, che per\u00f2 \u00e8 allineata, per quanto riguarda il sistema di gradi, all'Aikikai Foundation.\nInoltre alla fine del 2007 il maestro Giorgio Oscari, 7\u00b0 Dan F.E.S.I.K. e D.A., 5\u00b0 Dan Iwama-ry\u016b e 5\u00b0 Dan Aikikai ha fondato a causa di alcune divergenze con i vertici F.E.S.I.K. l'Associazione Takemusu Aiki Giorgio Oscari con l'acronimo di Atago, che \u00e8 anche il nome del sito di un santuario shintoista nei pressi di Miyagi in Giappone.\nLo stile di Iwama, in tutte le sue principali espressioni e variazioni, \u00e8 caratterizzato dall'uso del bokken (spada in legno) e del \"j\u014d\" (bastone), dall'enfasi posta nella relazione presente fra \"aiki-ken\" (tecniche di aikido col bokken), \"aiki-jo\" (tecniche di aikido col \"j\u014d\") e tai-jutsu (tecniche di aikido a mani nude) e da uno studio scrupoloso del kihon.\nL'Iwama-ry\u016b, comunemente noto anche come \"Dento Iwama-ry\u016b\", \u00e8 uno dei pochissimi stili che studia le tecniche di \"buki waza\" facenti parte dell'aikido del fondatore. L'insegnamento fedele delle tecniche del fondatore, che comprende in modo fondamentale anche lo studio delle armi (Ken, \"j\u014d\" e \"tant\u014d\") hanno attribuito a questo stile l'appellativo di aikido tradizionale (Dentoo: \"tradizionale\")."}
{"id": "284840", "revid": "6066", "url": "https://it.wikipedia.org/wiki?curid=284840", "title": "Manlio Curio Dentato", "text": ""}
{"id": "284846", "revid": "110157", "url": "https://it.wikipedia.org/wiki?curid=284846", "title": "Aa di Sarnen", "text": "L'Aa di Sarnen (\"Sarner Aa\" in tedesco) \u00e8 un fiume della Svizzera lungo 28\u00a0km, che scorre nel Canton Obvaldo e per un breve tratto nel Canton Nidvaldo. Nasce dal Brienzer Rothorn, forma i laghi di Lungern, di Sarnen e di Alpnach, prima di sfociare nel lago dei Quattro Cantoni a Stansstad. Bagna Giswil, Sarnen e Alpnach."}
{"id": "284848", "revid": "472536", "url": "https://it.wikipedia.org/wiki?curid=284848", "title": "James Dewey Watson", "text": "Assieme a Francis Crick e Maurice Wilkins ricevette il Premio Nobel per la medicina nel 1962 per le scoperte sulla struttura molecolare degli acidi nucleici e il loro significato nel meccanismo di trasferimento dell'informazione genica negli organismi viventi.\nBiografia.\nWatson eredit\u00f2 dal padre la passione per l'ornitologia. All'et\u00e0 di 10 anni, partecip\u00f2 a Quiz Kids, un famoso programma radiofonico in cui bambini prodigio dovevano rispondere a difficili domande. Grazie alla politica liberale di Robert Hutchins, a 15 anni entr\u00f2 nella University of Chicago. Dopo aver letto nel 1946 il libro \"What Is Life?\" di Erwin Schr\u00f6dinger, cambi\u00f2 il suo indirizzo da ornitologia a genetica. Consegu\u00ec il \"bachelor of science\" in Zoologia nel 1947 all'universit\u00e0 di Chicago e un dottorato di ricerca in zoologia nel 1950 all'universit\u00e0 dell'Indiana.\nIl Phage Group.\nUna volta arrivato alla Indiana University a Bloomington per cominciare il suo dottorato di ricerca, Watson fu attratto dal lavoro di Salvador Luria, per il quale il ricercatore italiano avrebbe vinto il Premio Nobel nel 1969 insieme a Max Delbr\u00fcck per la realizzazione del cosiddetto esperimento di Luria-Delbr\u00fcck. I due genetisti erano infatti a capo di un gruppo di ricercatori, noto come \"Phage group\" (il \"gruppo del fago\"), che si serviva di batteriofagi per studiare la genetica. Questi organismi, detti appunto \"fagi\", sono virus che infettano batteri. Il \"Phage group\" focalizz\u00f2 la sua attenzione anche su importanti organismi modello come Drosophila melanogaster.\nAll'inizio del 1948 Watson cominci\u00f2 le ricerche per il suo Dottorato di Ricerca (\"Ph.D.\") nel laboratorio di Luria e ci\u00f2 fece s\u00ec che incontrasse anche Delbr\u00fcck, in particolare presso il Cold Spring Harbor Laboratory (CSHL) di New York. Il \"Phage Group\" sar\u00e0 il mezzo mediante il quale Watson potr\u00e0 diventare uno scienziato professionista. Nel gruppo era fortissima la convinzione di essere ad un passo dalla scoperta della natura fisica di ci\u00f2 che veniva individuato come gene.\nNel 1949 Watson tenne un corso con Felix Haurowitz, riportando le idee sulla genetica ritenute corrette a quel tempo: che cio\u00e8 le proteine fossero in grado di autoreplicarsi e che, in questo modo, fossero esse stesse i geni. L'altro principale tipo di macromolecola biologica, il DNA, era considerato alla stregua di uno \"stupido tetranucleotide\" di supporto strutturale per le proteine. Watson tuttavia, sotto l'influenza del \"Phage Group\", era ben conscio dei limiti di questo modello e conosceva il lavoro di Oswald Avery, che aveva suggerito che potesse essere il DNA il \"contenitore\" dei geni.\nIl progetto di ricerca per il Ph.D. di Watson consisteva nell'utilizzo di raggi X per inattivare l'attivit\u00e0 infettiva dei fagi. Dopo aver conseguito il Ph.D. in Zoologia alla Indiana University nel 1950, Watson part\u00ec per l'Europa per svolgere le sue ricerche post-dottorato. Svilupp\u00f2 ulteriore interesse per i fagi nello studio degli acidi nucleici presso il laboratorio del biochimico Herman Kalckar a Copenaghen. Il periodo in Danimarca fu importante per Watson, dal momento che gli permise di entrare in contatto con Ole Maaloe, un membro del \"Phage Group\", che gli permise di sviluppare ulteriormente le sue teorie sui geni. Gli esperimenti svolti in quella sede comprendevano l'uso di fosfato radioattivo come tracciante al fine di individuare nei fagi il tipo di molecola davvero in grado di determinare infezione nel batterio. Nella primavera del 1951, durante un \"meeting\" alla Stazione zoologica di Napoli, poi, Watson entr\u00f2 in contatto con Maurice Wilkins, che stava presentando alla comunit\u00e0 scientifica i suoi primi dati sulla diffrazione a raggi X del DNA. L'impegno di Watson sarebbe stato d'ora in poi quello di risolvere la struttura tridimensionale di questa molecola.\nLinus Pauling, il noto chimico insignito del Premio Nobel, pubblic\u00f2 nel 1951 il suo modello 3D delle eliche alfa presenti all'interno delle proteine, ponendo fine ai suoi frenetici sforzi per mettere a punto la cristallografia a raggi X al fine di effettuare predizioni della struttura 3D delle macromolecole biologiche. Watson matur\u00f2 immediatamente il desiderio di imparare queste tecniche al fine di utilizzarle per individuare la struttura del DNA. Attraverso Luria, Watson ebbe dunque la possibilit\u00e0 di ottenere un nuovo lavoro post-dottorato all'universit\u00e0 di Cambridge, nel Regno Unito, dove conobbe Francis Crick.\nLa struttura del DNA.\nNell'ottobre del 1951, Watson inizi\u00f2 la sua collaborazione al Cavendish Laboratory, il noto dipartimento di fisica dell'Universit\u00e0 di Cambridge, dove incontr\u00f2, Francis Crick. Watson e Crick avviarono una intensa collaborazione intellettuale che port\u00f2 alla risoluzione della struttura del DNA in meno di un anno e mezzo. Avevano infatti le qualifiche e le motivazioni necessarie per sostenere un tale lavoro: Crick avrebbe risolto le equazioni matematiche che governano la struttura a doppia elica; Watson portava con s\u00e9 l'esperienza del \"Phage group\".\nNell'aprile del 1952, Luria avrebbe dovuto tenere un discorso ad un \"meeting\" nel Regno Unito, ma dovette rinunciare al viaggio per motivi di salute. Watson pens\u00f2 dunque di utilizzare lo spazio originariamente riservato a Luria per presentare il suo lavoro con DNA radioattivo e le varie prove a favore della localizzazione dei geni negli acidi nucleici. In quel periodo stavano avendo grande risonanza le scoperte di Maurice Wilkins (con cui Watson collaborer\u00e0) come il calcolo della larghezza del filamento di DNA di tipo B, individuato proprio attraverso studi di diffrazione a raggi X (stimato essere pari a 2 nanometri).\nNel 1952, Watson e Crick beneficiarono in modo fortunoso delle conseguenze di due viaggi. Per prima cosa, Erwin Chargaff visit\u00f2 l'Inghilterra in quell'anno e forn\u00ec importanti delucidazioni ai due riguardo alla biochimica dei nucleotidi, di cui conoscevano pochissimo. In secondo luogo, Linus Pauling visit\u00f2 l'Inghilterra. Il suo viaggio, gi\u00e0 pianificato, fu annullato per ragioni di tipo politico; non pot\u00e9 cos\u00ec avere accesso ai dati sulla diffrazione a raggi X del DNA portata a termine dal King's College fino alla loro pubblicazione nel 1953, assieme al modello della doppia elica.\nNel corso del 1952, in ogni caso, a Watson e Crick fu richiesto di non lavorare sui modelli molecolari della struttura di DNA. L'attivit\u00e0 ufficiale dei due sarebbe stata l'analisi con diffrazione a raggi X del virus del mosaico del tabacco, il primo organismo virale a essere stato individuato (1886) e purificato (1935). Attraverso la microscopia elettronica, infatti, erano stati individuati cristalli di virus all'interno delle piante di tabacco. Nel 1954, Watson scoprir\u00e0 dalla diffrazione a raggi X che la struttura del virus \u00e8 di tipo elicoidale.\nNonostante questa assegnazione, in ogni caso, Watson e Crick continuarono a lavorare sulla struttura del DNA, senza peraltro alcun tipo di sanzione. I due ricercatori sognavano di divenire per il DNA quello che Pauling era stato l'anno prima per le proteine. Pauling, tuttavia, era giunto alla struttura delle proteine applicando la sua notevole esperienza nel campo chimico: n\u00e9 Watson n\u00e9 Crick, invece, erano molto ferrati in materia. I due biologi si rivolsero cos\u00ec a Rosalind Franklin, che aveva gi\u00e0 portato a termine notevoli lavori sul DNA e pot\u00e9 fornire loro numerose conoscenze chiave per portare a termine il lavoro. Servendosi dei lavori non ancora pubblicati della Franklin e di Wilkins, i due poterono dedurre la struttura a doppia elica, che pubblicarono sulla rivista \"Nature\" il 25 aprile 1953.\nIn particolare, Rosalind Franklin contribu\u00ec nell'individuare la funzione dei gruppi fosfato degli acidi nucleici. La ricercatrice chiar\u00ec la loro posizione esterna, suggerendone la funzione di supporto. Watson e Crick ne conclusero dunque che l'informazione risiedesse nell'ordine delle quattro basi azotate.\nWatson ebbe invece un ruolo chiave nella scoperta dell'appaiamento delle basi azotate, il fondamento della stessa struttura e funzione del DNA. In seguito al fondamentale contributo di Jerry Donohue, che gli spieg\u00f2 la corretta struttura chimica delle quattro basi, Watson prov\u00f2 a \"giocare\" con i modelli delle quattro basi azotate. Pot\u00e9 rendersi cos\u00ec conto che le coppie A:T e C:G, tenute insieme da ponti idrogeno, sono strutturalmente similari. Watson fu in grado di spiegare le cosiddette regole di Chargaff, secondo cui la quantit\u00e0 di guanina \u00e8 pari a quella di citosina e quella di adenina \u00e8 uguale a quella di timina.\nIl premio Nobel.\nWatson, Crick e Wilkins ricevettero il Premio Nobel per la Medicina nel 1962 per la scoperta della struttura del DNA. Rosalind Franklin venne esclusa dal premio malgrado il suo apporto fondamentale per il raggiungimento della scoperta. Nel frattempo la scienziata era morta di cancro, nel 1958, ma tale esclusione venne vissuta come una ingiustizia da una parte del mondo scientifico e in tempi successivi, da casi come questo, venne formulata la teoria dell'effetto Matilda. In effetti si erano gi\u00e0 avute in precedenza due assegnazioni postume del premio: Erik Axel Karlfeldt ottenne il Nobel per la letteratura nel 1931 e Dag Hammarskj\u00f6ld ottenne il Nobel per la pace nel 1961.\nOccorre aggiungere che nell'immaginario collettivo la scoperta della struttura del DNA \u00e8 legata ai soli Watson e Crick.\nNel 1968 Watson scrisse il suo secondo libro, \"La doppia elica\" (\"The Double Helix\"), uno dei saggi di maggior successo dell'epoca. L'opera raccoglieva un \"dietro le quinte\" di questa scoperta, presentando le personalit\u00e0 di chi vi aveva partecipato. Il titolo originale scelto da Watson era \"Honest Jim\" (\"Jim\" - ovvero James - \"l'onesto\"), soprattutto per rispondere alle velate accuse di essersi servito dei risultati della Franklin prima che fossero pubblicati. Watson non aveva particolarmente gradito le voci di critica che furono rivolte al suo atteggiamento nei confronti della ricercatrice. Attraverso il libro chiar\u00ec che, davanti alla sfida di battere sul tempo Pauling, i dubbi e le precauzioni della Franklin sui suoi dati erano soltanto un ostacolo da aggirare. Wilkins e altri si trovarono al posto e al momento giusto per permettere a Watson e Crick di fare tutto ci\u00f2. Anche per questi motivi, \"La doppia elica\" cambi\u00f2 la visione del grande pubblico riguardo al mondo della scienza. Nell'autobiografia di Watson, Franklin viene comunque descritta come \"la terribile e bisbetica Rosy\", una donna non attraente, e dal carattere pessimo, molto gelosa del proprio lavoro, che trattava gli uomini come ragazzini cattivi e che vestiva da liceale. Questo fatto evidenzia l'esistenza di screzi tra i due scienziati. L'autrice femminista Mary Ellmann accus\u00f2 \"La doppia elica\" di misoginia. In \"The Yale Review\" derise la pretesa di rappresentare \"lo scienziato come essere umano, alle prese con i geni al mattino e con le donne la sera\", e comment\u00f2 con sarcasmo che \"l'unica contraddizione in questo equilibrio perfetto \u00e8 costituita da Rosalind Franklin, la donna \"capace di studiare\" il DNA come un uomo. Perch\u00e9 mai non si \u00e8 accontentata di fare l'assistente di Wilkins (e, per suo tramite, di Crick e Watson)?\". Quindici anni dopo la sua pubblicazione, Watson scrisse al proposito: \"Come sapete, le leggende narrano che io e Francis abbiamo rubato la struttura ai ricercatori del King's. Mi avevano mostrato il difrattogramma ottenuto ai raggi X da Rosalind Franklin: wow! Era un'elica! Ed ecco che un mese dopo avevamo la struttura; Wilkins non avrebbe mai dovuto mostrarmi la foto\".\nIl primo libro di testo di Watson, \"La biologia molecolare del Gene\" (\"The Molecular Biology of the Gene\"), pubblicato per la prima volta nel 1965 (e ristampato nel 1970, 1976 e 1987), aveva fissato comunque anche un nuovo standard per i libri di testo, soprattutto a livello stilistico.\nIl suo terzo testo, \"Biologia molecolare della cellula\" (\"Molecular Biology of the Cell\") pubblicato nel 1983 e ristampato nel 1989 e nel 1994, ebbe il merito di far convergere un vasto gruppo di ricercatori su un unico progetto innovativo.\nIl libro \"DNA ricombinante: un corso breve\" (\"Recombinant DNA\"), pubblicato nel 1983 e ristampato nel 1992 ha raccolto le tecniche attraverso le quali l'ingegneria genetica ha potuto portare tante nuove informazioni riguardanti il funzionamento degli organismi. Tutti questi testi sono tuttora in stampa.\nAltri testi scritti da lui, oltre il gi\u00e0 citato \"La doppia elica\" (\"The Double Helix\") e gli altri nominati, sono: \"La storia del Dna\" (1981), \"La passione per la genetica\" (2000), \"Geni, ragazze e un fisico di nome Gamow: dopo la doppia elica\" (2002) e \"DNA: il segreto della vita\" (2003).\nIl Progetto Genoma.\nNel 1968, Watson torn\u00f2 negli Stati Uniti come direttore del CSHL. Nel 1974 il CSHL divenne la sua residenza definitiva e nel 1994 ne divenne presidente.\nNel 1988 Watson fu nominato vicedirettore per la ricerca sul genoma umano e l'anno successivo ne divenne direttore, ponendosi cos\u00ec alla guida del Progetto Genoma Umano al National Institutes of Health (\"NIH\") .\nSi dimise da questo incarico nel 1992, dopo aver lanciato un'iniziativa globale che puntava alla mappatura e la messa in sequenza del genoma umano, offrendo il suo genoma personale, che dal 2007 \u00e8 consultabile gratuitamente in internet.\nEgli \u00e8 un convinto sostenitore degli OGM in campo agricolo, ritenendone i possibili vantaggi di gran lunga superiori ai possibili pericoli ambientali. Numerose opinioni riguardanti gli OGM, a suo parere, sono assolutamente anti-scientifiche e irrazionali. Le sue idee al riguardo sono contenute nel libro di memorie \"Il segreto della vita\" (\"DNA: The Secret of Life\"), in particolare nel capitolo 6.\nOggi partecipa a dibattiti pubblici e mantiene un ruolo all'interno del CSHL.\nVita personale.\nSposato con Elizabeth Lewis, da lei ha avuto due figli, Rufus, sofferente di schizofrenia, e Duncan. Le condizioni di Rufus sono migliorate negli anni, nel 2019 ha rilasciato dichiarazioni in difesa della reputazione del padre. James Dewey Watson \u00e8 ateo.\nPosizioni riguardo l'eugenetica e le razze.\nA partire dagli anni 2000 la reputazione di Watson \u00e8 stata danneggiata da alcune sue affermazioni, giudicate razziste dalla comunit\u00e0 scientifica.\nSecondo il \"The Sunday Telegraph\", durante un'intervista, Watson avrebbe dichiarato \u00abSe si potesse trovare il gene che determina la sessualit\u00e0, e una donna decidesse che non vuole avere un figlio omosessuale, beh, io l'appoggerei\u00bb. Il biologo Richard Dawkins, per\u00f2, scrisse una lettera al \"The Independent\" in cui sosteneva che la posizione di Watson era stata travisata dal \"Sunday Telegraph\", affermando che Watson avrebbe ugualmente preso in considerazione la possibilit\u00e0 di abortire un figlio eterosessuale, equiparando l'orientamento sessuale a una qualsiasi altra caratteristica del nascituro. In questo modo, Dawkins sottolinea che Watson non \u00e8 omofobo, ma semplicemente a favore della scelta.\nWatson ha suggerito anche un nesso tra colore della pelle e sessualit\u00e0, sostenendo che le persone di colore avrebbero una libido pi\u00f9 accentuata rispetto ai bianchi. Ha affermato, inoltre, che la bellezza umana potrebbe essere geneticamente manipolata: \u00abla gente pensa che sarebbe orribile se facessimo tutte le ragazze belle, io credo invece che sarebbe meraviglioso\u00bb. \nNell'ottobre 2007 \"The Independent\" pubblicava una sua dichiarazione secondo la quale \u00abI neri sono meno intelligenti dei bianchi\u00bb e che l'idea che \u00abl'uguaglianza della ragione condivisa da tutti i gruppi razziali si \u00e8 rivelata un'illusione\u00bb, tanto che \u00abchi ha a che fare con dipendenti di colore pensa che questo non sia vero\u00bb. La dichiarazione fu subito tacciata di razzismo e di voler riproporre il \"razzismo scientifico\".\nNello specifico, la dichiarazione si riferisce ad un'intervista concessa da Watson al \"The Sunday Times Magazine\" nel corso di un suo viaggio promozionale nel Regno Unito: lo scienziato ha dichiarato di essere \"intrinsecamente triste per la prospettiva dell'Africa\" perch\u00e9 \"tutte le nostre politiche sociali si basano sul fatto che la loro intelligenza sia uguale alla nostra - mentre tutti i test a nostra disposizione non lo dicono affatto, anzi la realt\u00e0 dei fatti \u00e8 completamente differente\". Ha anche scritto che:\nSpecificando poi di non essere un razzista o un suprematista:\nIl modo in cui la stampa riport\u00f2 certe frasi, fece scalpore. Ci\u00f2 ha portato all'immediata cancellazione di una conferenza alla Royal Society insieme ad altri impegni pubblici, oltre che la sospensione dai suoi doveri e compiti amministrativi al Cold Spring Harbor Laboratory (CSHL). Successivamente ha dovuto far cancellare il \"tour\" e porgere le proprie dimissioni dalla posizione al CSHL ove aveva lavorato come direttore, presidente o rettore fin dal 1968. Tuttavia \u00e8 stato in seguito nominato rettore emerito e dal 2009 continua a consigliare e guidare il progetto di lavoro in laboratorio.\nAl riguardo, Steven Rose, professore delle scienze biologiche alla Open University e membro fondatore della Societ\u00e0 per la responsabilit\u00e0 sociale nella scienza, ha commentato: \u00ab\u00c8 la teoria pi\u00f9 scandalosa di Watson. Ha detto cose simili sulle donne in passato, ma non lo avevo mai sentito trattare argomenti genuinamente razzisti\u00bb. Due giorni dopo una tempesta di polemiche Watson ha ritrattato, affermando che \"non vi sono basi scientifiche per sostenere tali tesi\" e che non riusciva nemmeno a rendersi conto di come avesse potuto affermare \"tali sciocchezze\" e di essere stato \"stupido\" a fare queste dichiarazioni, pur motivandole con la reale preoccupazione per il futuro dell'Africa.\nIn seguito, dichiarando di aver bisogno di denaro a causa dei lavori persi, Watson ha messo in vendita la medaglia ottenuta con il Nobel. Essa \u00e8 stata venduta per 4,1 milioni di dollari all'asta, ma il compratore, il miliardario russo Alisher Usmanov ha in seguito deciso di riconsegnargli comunque la medaglia come un regalo personale, come ringraziamento ai suoi studi che hanno contribuito a molte scoperte sul cancro, malattia di cui mor\u00ec il padre di Usmanov.\nA gennaio 2019, dopo avere pubblicamente confermato la sua teoria secondo cui i tratti genetici tra diverse razze influenzano l'intelligenza degli individui, il Cold Spring Harbor Laboratory, istituto in cui ha lavorato ed ha guidato per decenni, gli ha revocato le onorificenze di Cancelliere emerito Professore emerito e Fiduciario emerito."}
{"id": "284857", "revid": "1305772", "url": "https://it.wikipedia.org/wiki?curid=284857", "title": "Virtual XI", "text": "Virtual XI \u00e8 l'undicesimo album in studio del gruppo musicale britannico Iron Maiden, pubblicato il 23 marzo 1998 dalla EMI.\nSi tratta del secondo ed ultimo album inciso insieme al cantante Blaze Bayley nonch\u00e9 l'ultimo del gruppo nella formazione a cinque componenti.\nIl disco.\n\"Virtual XI\" \u00e8 un album sperimentale, paragonabile a \"Somewhere in Time\" di cui riprende i temi futuristici e a cui si ispira la copertina del singolo \"Futureal\". \u00c8 caratterizzato dalla massiccia presenza delle tastiere suonate, in questo caso, da Michael Kenney e dal bassista Steve Harris ma \u00e8 formato da canzoni molto espressive pi\u00f9 in linea con lo stile Maiden rispetto al precedente lavoro.\nIl titolo e la copertina dell'album nascono dalla smisurata passione del gruppo (Harris in particolare) per il calcio, sport praticato continuamente dal gruppo durante le varie tourn\u00e9e.\nAccoglienza.\n\"Virtual XI\" \u00e8 andato incontro a varie recensioni negative da parte della critica specializzata. Stephen Thomas Erlewine di AllMusic ha spiegato che anche se \u00abnon c'\u00e8 niente di terribilmente sbagliato con il lavoro, in quanto offre tutti i riff cruciali e l'orrore demoniaco dei loro dischi migliori\u00bb, l'album non ha \u00abniente di memorabile riguardo ai riff o ai brani, e c'\u00e8 poca energia viscerale per la musica o la produzione. Di conseguenza, suona privo di vita alla gran parte dei fan pi\u00f9 devoti\u00bb. Dello stesso parere anche il sito Metallized, il quale ha notato che il disco \u00abtent\u00f2 un mal riuscito ritorno al passato, con sonorit\u00e0 pi\u00f9 vicine a ci\u00f2 che aveva reso famosi gli Iron Maiden\u00bb.\nMike Stagno di Sputnikmusic ha invece recensito in maniera pi\u00f9 positiva l'album, scrivendo che \u00abha pochi punti alti come \"Futureal\", \"The Clansman\" e \"Como estais amigos\"\u00bb ma risulta \u00abmolto ripetitivo, e ascoltarlo comporta un sacco di pazienza\u00bb."}
{"id": "284858", "revid": "78273", "url": "https://it.wikipedia.org/wiki?curid=284858", "title": "Lago di Biel", "text": ""}
{"id": "284859", "revid": "1498232", "url": "https://it.wikipedia.org/wiki?curid=284859", "title": "Regioni della Norvegia", "text": "Le regioni della Norvegia (in norvegese: \"landsdeler\") costituiscono una suddivisione di rilevanza esclusivamente storico-geografica e ammontano a 5; ciascuna di esse raggruppa pi\u00f9 contee, i cui confini coincidono approssimativamente con quelli delle regioni,"}
{"id": "284870", "revid": "287204", "url": "https://it.wikipedia.org/wiki?curid=284870", "title": "Contee della Norvegia", "text": "La Norvegia \u00e8 divisa in 11 regioni amministrative, chiamate contee (\"fylke\" in norvegese), fino al 1918, erano conosciuti come amter. Le contee formano le suddivisioni di primo livello della Norvegia e sono ulteriormente suddivise in 356 comuni (\"kommune\"). I territori insulari delle Svalbard e Jan Mayen sono al di fuori della suddivisione in contee e governati direttamente a livello nazionale. La capitale Oslo \u00e8 considerata sia una contea che un comune.\nNel 2017 il governo ha deciso di abolire alcune delle contee e di unirle con altre per formarne di pi\u00f9 grandi, riducendone il numero da 19 a 11. Ci\u00f2 \u00e8 stato attuato il 1\u00ba gennaio 2020.\nContee attuali (dal 2020).\nDi seguito \u00e8 riportato un elenco delle contee norvegesi, con i loro attuali centri amministrativi. Si noti che le contee sono amministrate sia da governatori nominati del governo nazionale che, in misura minore, dai loro stessi organi eletti. I numeri delle contee provengono dal sistema di numerazione ufficiale , originariamente istituito per seguire la costa dal confine svedese nel sud-est al confine russo nel nord-est, ma la numerazione \u00e8 cambiata in seguito alle fusioni delle contee.\nOrganizzazioni.\nOgni contea ha due organizzazioni principali, entrambe con organizzazioni sottostanti.\nStoria delle contee.\nContee (\"fylker\") antiche, fino al XIII secolo.\nDal consolidamento come un unico regno, la Norvegia fu divisa in un certo numero di regioni geografiche che avevano una propria assemblea legislativa o un proprio \"Ting\", come il Gulating (Norvegia occidentale) e il Frostating (Tr\u00f8ndelag). Queste regioni erano a loro volta suddivise in \"fylker\", come Egdafylke e Hordafylke. Nel 1914, il termine storico \"fylke\" verr\u00e0 nuovamente utilizzato per sostituire il termine \"amt\" introdotto durante l'unione con la Danimarca.\nContee tra il X e il XIII secolo.\nContee (\"folkland\") dipendenti dal Borgarting, situate a Viken, con sede a Sarpsborg:\nContee dipendenti dall'Eidsivating, situate nell'Oplandene, con sede a Eidsvoll:\nContee dipendenti dal Gulating, situate nel Vestlandet, con sede a Gulen:\nContee dipendenti dal Frostating, situate nel Tr\u00f8ndelag, con sede a Frosta:\nContee non legate a nessun \"ting\":\nIl Finnmark (incluso il nord della contea di Troms), le Isole F\u00e6r \u00d8er, le Orcadi, le Shetland, le Ebridi, l'Isola di Man, l'Islanda e la Greenland erano \"skattland\" (\"paesi tassati\"), e non appartenevano a nessuna contea o area.\n\"Syssel\".\nDalla fine del XII secolo, la Norvegia fu divisa in diversi \"\"syssel\". Il capo dei vari \"syssel\" era il \"syslemann\"\", che rappresentava il re localmente. Quanto segue mostra una ricostruzione dei diversi \"syssel\" in Norvegia al 1300 circa, inclusi i sub-\"syssel,\" ove questi sembrano stabiliti.\n\"Len\".\nDal 1308, il termine \"len\" in Norvegia indicava una regione amministrativa approssimativamente equivalente alle contee di oggi. La \"len\" fu un'importante entit\u00e0 amministrativa durante il periodo della Danimarca-Norvegia dopo la loro fusione, nel periodo 1538-1814. All'inizio del XVI secolo le divisioni politiche erano variabili, ma includevano costantemente quattro \"len\" principali e circa 30 sotto-regioni minori con connessioni variabili a una \"len\" principale. Fino al 1660 i quattro principali \"len\" avevano sede nelle fortezze principali di Bohus, di Akershus, di Bergenhus e nella citt\u00e0 fortificata di Trondheim.\n\"Len\" nel 1660.\nDal 1660 la Norvegia aveva 9 \"len\" principali comprendenti 17 \"len\" sussidiari:\nOgni \"len\" era governato da un \"lenman\"\". Len\" scritto come \"l\u00e4n\" continua ad essere usato come l'equivalente amministrativo della contea in Svezia ancora oggi.\n\"Amt\".\nCon il decreto reale del 19 febbraio 1662, ogni \"len\" cambi\u00f2 nome in \"amt\" e il \"lenmann\" divenne \"amtmann\", dal tedesco \"Amt\" (ufficio), che riflette il pregiudizio della corte danese di quel periodo.\n\"Amt\" nel 1671.\nDopo il 1671 la Norvegia fu divisa in quattro principali \"amt\" o \"stiftsamt\", con nove \"amt\" subordinati:\n\"Amt\" nel 1730.\nNel 1730 la Norvegia aveva i seguenti \"amt\" :\nA quel tempo c'erano anche due contee (\"grevskap\"), che formavano insieme quella che ora \u00e8 la contea di Vestfold:\n\"Amt\" nel 1760.\nNel 1760 la Norvegia aveva i seguenti \"stiftamt\" e \"amt\":\nContee \"(fylker),\" 1919-2019.\nDal 1919 ogni \"amt\" cambi\u00f2 nome in \"fylke\" (contea) e l\"'amtmann\" cambi\u00f2 nome in \"fylkesmann\" (governatore di contea).\nContee (\"fylker),\" 2020-attuale.\nNel 2017, il governo norvegese ha annunciato la riorganizzazione delle 19 contee per avere solo 11 contee entro il 2020. Di conseguenza, diversi compiti del governo saranno trasferiti nelle nuove regioni.\nNuove contee:"}
{"id": "284874", "revid": "92723", "url": "https://it.wikipedia.org/wiki?curid=284874", "title": "Controversia sul problema della trasformazione dei valori in prezzi di produzione", "text": "Nel Libro III de \"Il Capitale\" di Karl Marx, pubblicato postumo da Friedrich Engels, che raccolse ed organizz\u00f2 i manoscritti e le bozze dell'autore, viene abbandonata l'ipotesi della costanza della composizione organica del capitale tra diversi settori, assunta nel Libro I ed atta a garantire l'uguaglianza tra i \"valori di produzione\", quelli che risultano dalle disparate quantit\u00e0 di lavoro incorporato nelle diverse merci, ed i \"prezzi di produzione\", cio\u00e8 non i prezzi di vendita delle merci cos\u00ec come sperimentati nelle economie capitalistiche, risultato della tendenza all'uniformit\u00e0 dei saggi di profitto settoriali, bens\u00ec i prezzi cos\u00ec come risultano dal processo produttivo dopo che i capitalisti abbiano conteggiato un profitto distribuito in funzione del capitale anticipato, affrontando cos\u00ec il conseguente problema della trasformazione dei valori in prezzi di produzione.\nLa soluzione che Marx d\u00e0 al problema, \"rectius\", la soluzione che emerge dai manoscritti e dalle bozze cos\u00ec come organizzati postumamente dall'amico Engels nel dare alle stampe il Libro III, diede inizio ad un'accesa ed impervia controversia, ormai lunga da pi\u00f9 d'un secolo, che ha visto tra i suoi protagonisti\neconomisti ed intellettuali del calibro di Eugen von B\u00f6hm-Bawerk, Rudolf Hilferding, Benedetto Croce, Vilfredo Pareto, Eduard Bernstein, Oskar Lange, Isaak Rubin, Luigi Einaudi, Piero Sraffa, Maurice Dobb, Joan Robinson, Claudio Napoleoni, Paul Sweezy, Paul Samuelson e Georg von Charasoff.\nDi seguito, illustriamo alcune delle osservazioni che hanno avuto maggiore eco in ambito accademico.\nEugen von Bohm-Bawerk.\nEugen von B\u00f6hm-Bawerk, considerato, insieme a Carl Menger, il fondatore della scuola austriaca in economia, nel suo \"Karl Marx e la fine del suo sistema\" (1896), formul\u00f2 la prima rilevante critica di incoerenza rivolta a Marx.\nEgli ritenne di dare una spiegazione del fatto che Marx, nel Libro I parla di valori e successivamente, nel III, di prezzi di produzione con la circostanza che il teorico del comunismo era un positivista. Marx, secondo il suo critico, dopo un primo approccio \"metafisico\" al problema del valore (Libro I), osserv\u00f2 l'economia reale e vi vide solo prezzi e non valori (Libro III). Vi vide la superficie delle cose e nient'altro. In sostanza part\u00ec dall'astratto verso il concreto, con un metodo sbagliato che produsse un risultato sbagliato.\nIn ambito marxista si risponde a questa critica con due osservazioni. La prima fa riferimento al metodo usato e dichiarato da Marx, secondo cui l'ordine dell'esposizione non coincide con quello dell'analisi. Quest'ultima parte dal concreto (un insieme caotico di fatti) per individuarvi alcune essenziali determinazioni astratte per poi, da queste ultime, ricostruire il concreto, questa volta non descritto caoticamente, ma sistematizzato mediante lo sviluppo delle determinazioni pi\u00f9 astratte. Il concreto non \u00e8 nient'altro che la concentrazione e lo sviluppo di molte, diverse e contraddittorie determinazioni essenziali.\nLa seconda osservazione, che \u00e8 una conferma empirica della prima, riguarda la cronologia del lavoro di Marx, che all'epoca dell'intervento di B\u00f6hm-Bawerk non era ancora nota. Infatti, la stesura dei manoscritti noti come terzo libro del Capitale - in realt\u00e0 degli abbozzi non destinati alla pubblicazione - \u00e8 antecedente alla stesura del primo libro, l'unica realmente data alle stampe da Marx stesso, prima della sua morte. Se egli fosse stato un positivista, dopo aver scoperto i prezzi di produzione, non sarebbe tornato alla categoria metafisica del valore. \u00c8 pi\u00f9 ragionevole pensare che vi sia tornato perch\u00e9 non ha ravvisato nei prezzi di produzione nessuna contraddizione, bens\u00ec una conferma dell'astrazione determinata del primo libro.\nLadislaus von Bortkiewicz.\nLadislaus von Bortkiewicz, economista austriaco, e con lui la maggior parte degli economisti che dopo di lui si occuperanno di questo problema, ritenne che la possibilit\u00e0 di errore, di cui Marx nel passo sopra citato aveva dato avvertenza, si fosse effettivamente concretizzata.\nIl motivo di questa convinzione sta nel ritenere che per Marx il valore del capitale costante sia dato dal lavoro direttamente e indirettamente contenuto dai mezzi di produzione e quello del capitale variabile dal lavoro direttamente o indirettamente contenuto nei mezzi di sussistenza dei lavoratori. Partendo da queste due definizioni e assodato che i prezzi di tali merci costituenti il capitale, in generale, differiscono dai loro valori, se ne deduce che Marx, a causa della sua scarsa padronanza della matematica, aveva s\u00ec trasformato il prezzo dei prodotti (gli output), ma non quello dei mezzi di produzione e di sussistenza (gli input). Lo scopo di Bortkiewicz, per\u00f2, non era distruttivo ed egli propose, nel 1907, un modo di correggere l'errore di Marx con una soluzione alternativa al problema della trasformazione. \nA tale scopo utilizz\u00f2 un sistema a pi\u00f9 settori mutuato dai noti schemi di riproduzione del Libro II del Capitale di Marx, ma che ha molto a che vedere anche con il sistema di equilibrio generale di L\u00e9on Walras, in cui le medesime merci appaiono sia tra gli input, sotto forma di elementi del capitale costante o dei consumi dei lavoratori, che negli output, sotto forma di prodotti.\nL'unit\u00e0 di misura prescelta per il valore degli input e degli output \u00e8 il denaro che esprime tale valore. Ad esempio il valore del capitale costante impiegato \u00e8 dato dalla somma di denaro che rappresenta le quantit\u00e0 di lavoro direttamente e indirettamente necessarie per produrre tale input.\nTutto ci\u00f2 pu\u00f2 essere rappresentato attraverso un sistema di equazioni lineari, in cui ogni equazione rappresenta un settore. Cos\u00ec, ad esempio, in un sistema di tre equazioni, la prima equazione rappresenta il settore che produce i mezzi di produzione (le merci costituenti il capitale costante), la seconda riga il settore che produce i mezzi di sussistenza dei lavoratori (cosiddetti beni o merci-salario), ad esempio grano, e la terza il settore che produce i beni di lusso, ad esempio oro.\ndove:\nLa riproduzione \u00e8 assicurata dal fatto che il prodotto \u00e8 sufficiente a reintegrare sia il capitale costante che i consumi dei lavoratori. Infatti, nella prima equazione, il prodotto complessivo \u00e8 dato da Cc + Cw + Cz, cio\u00e8 esattamente dal valore della quantit\u00e0 della merce C che serve a rimpiazzare gli input di tale merce in tutti i settori. Analogamente si dica per il settore producente i beni salario, in grado di produrre le sussistenze dei lavoratori di tutti e tre i settori.\nPer semplicit\u00e0 \u00e8 stato proposto lo schema di un sistema senza crescita. Nel caso di un sistema in espansione il prodotto dei primi due settori dovrebbe essere tale da: \nLe incognite sono quattro: i tre rapporti prezzi/valori (pc, pw e pz) e il saggio del profitto (r).\nAbbiamo quindi un sistema con tre equazioni e quattro incognite, che pu\u00f2 essere risolto solo scegliendo un ulteriore vincolo. Una scelta ragionevole - ma ne sono possibili altre - \u00e8 quella di porre pz, il prezzo dell'oro, uguale a 1. In questo modo il prezzo dell'oro, che \u00e8 anche la merce rappresentata dalla moneta (nel sistema monetario aureo), viene posto uguale al suo valore, e gli altri parametri di trasformazione possono essere espressi in termini del primo, cio\u00e8 come rapporto tra ciascuno di loro e il valore della moneta.\n\u00c8 stato successivamente dimostrato che un siffatto sistema ha un'unica soluzione non negativa (cio\u00e8 economicamente significativa) per ogni incognita.\nIn sostanza Bortkiewicz ci propone un sistema diverso da quello di Marx, e non una pura e semplice sua correzione. Le differenze pi\u00f9 significative sono le seguenti:\nPiero Sraffa.\nPiero Sraffa \u00e8 stato il pi\u00f9 noto seguace dell'interpretazione di Bortkiewicz, da cui eredit\u00f2 anche parte della strumentazione matematica. L'opera principale di Sraffa, Produzione di merci a mezzo di merci. Premessa a una critica della teoria economica, giunse a pubblicazione nel 1960, e rappresenta una lucida critica all'impostazione marginalista. In precedenza Sraffa aveva curato, assieme a Maurice Dobb, una riedizione critica di tutte le opere di David Ricardo, di cui fu sempre grande estimatore e profondo esegeta. La chiara ispirazione ricardiana di Sraffa e dei suoi seguaci ha portato alcuni a definirli neoricardiani.\nIn \"Produzione\" Sraffa non si pone dichiaratamente l'obiettivo di risolvere il problema della trasformazione. L'attenzione di Sraffa \u00e8 infatti rivolta all'analisi dei cambiamenti nel sistema dei prezzi relativi al variare della distribuzione del reddito, e la sua merce tipo appare sotto molti punti di vista la soluzione analitica al problema sollevato un secolo e mezzo prima da David Ricardo in merito alla ricerca di una \"misura invariante\" del valore. In ogni caso, \u00e8 accertato che la riflessione di Sraffa, oltre che dalle suggestioni derivategli da Ricardo, prese le mosse dalle equazioni di riproduzione di Marx, e il sistema sviluppato da Sraffa pu\u00f2 essere facilmente adattato per affrontare il problema della trasformazione.\nIl modo in cui Sraffa imposta il problema \u00e8 per molti versi simile a quello di Bortkiewicz. Ci limitiamo ad elencare le differenze pi\u00f9 significative:\nRimangono le caratteristiche principali della soluzione.\nNonostante la somiglianza con quella di Bortkiewicz, l'impostazione che Sraffa diede al problema ebbe una fortuna di gran lunga maggiore, e questo soprattutto grazie al ruolo centrale che Sraffa rivest\u00ec in quella che successivamente venne chiamata la controversia sul capitale, che contrappose la scuola di Cambridge agli economisti neoclassici, soprattutto americani. Dibattito che si risolse, secondo molti, in favore dei primi ed ebbe il suo culmine nella dimostrazione della possibilit\u00e0 di ritorno delle tecniche.\nLa determinazione simultanea dei prezzi di input e output serv\u00ec infatti a Sraffa per sostenere che l'impianto dell'economia marginalista, nel suo considerare il capitale al pari delle risorse naturali non riproducibili, il cui valore pu\u00f2 essere visto come un indice di scarsit\u00e0 relativa, risulta viziato da un grave errore. Infatti, comparendo il capitale sia tra gli input che tra gli output dei processi produttivi ed essendo il saggio di profitto proporzionale al valore di mercato del capitale impiegato, si entra in un circolo vizioso - i prezzi determinano il valore del capitale e il capitale determina i prezzi - da cui \u00e8 possibile uscire solo risolvendo simultaneamente il sistema di equazioni.\nSraffa dunque dimostra che, almeno in assenza di produzione congiunta, quando siano date la distribuzione del reddito e le condizioni tecniche di riproduzione, il sistema dei prezzi relativi risulta univocamente determinato, senza che giochino alcun ruolo i concetti cardine della teoria del valore marginalista: la produttivit\u00e0 marginale dei fattori e l'utilit\u00e0 marginale dei beni di consumo. \nMerita di essere richiamata anche la costruzione del sistema tipo a partire dalla merce tipo. Sraffa mostra che il problema della costruzione di questa merce \"fittizia\" si riduce all'individuazione di una serie di moltiplicatori, da applicare a ciascuna delle equazioni del sistema effettivo, tali che la quantit\u00e0 prodotta di ciascuna merce superi la quantit\u00e0 della corrispondente merce presente tra gli input del sistema in una proporzione tale da essere la medesima in ciascuna industria. In sostanza, il sistema tipo \u00e8 un sistema derivato in cui ciascuna equazione del sistema di partenza pesa in una misura opportunamente stabilita in modo che sia soddisfatta la condizione di cui sopra.\nSraffa dimostra anche che vi \u00e8 sempre un modo, e un modo solo, di trasformare un sistema economico reale in un sistema tipo, cio\u00e8 che esiste sempre una e una sola serie di moltiplicatori che possono ricombinare le industrie del sistema in proporzioni tali da rendere identiche le composizioni dei mezzi di produzione e quelle del prodotto complessivo, di modo che la percentuale in cui ciascuna merce prodotta eccede quella presente negli input \u00e8 identica per tutte le merci. Sraffa dimostra infine che il sistema tipo gode, tra l'altro, della propriet\u00e0 secondo cui i prezzi relativi non variano al variare della distribuzione del reddito.\nAi fini della discussione sulla trasformazione dei valori in prezzi di produzione giova evidenziare un'altra interessante propriet\u00e0. Poich\u00e9 nel sistema tipo la composizione percentuale degli elementi del capitale \u00e8 per costruzione identica a quella del prodotto lordo, in tale sistema sar\u00e0 identica anche la composizione delle merci che costituiscono la differenza tra il prodotto lordo e il capitale, cio\u00e8 il \"plusprodotto\" (o \"sovrappi\u00f9\"). Risulta cos\u00ec possibile determinare il saggio di profitto come un rapporto tra quantit\u00e0 fisiche, senza necessit\u00e0 di ricorrere ai prezzi: \nInoltre, nel sistema tipo, il saggio di profitto pu\u00f2 essere determinato indifferentemente come rapporto tra:\nInfatti, date le particolari proporzioni in cui ogni industria \u00e8 attivata nel sistema tipo, qualsiasi cambiamento nel sistema dei prezzi relativi incider\u00e0 sulle grandezze che determinano r in misura tale da lasciare inviariato il rapporto complessivo.\nDa questo discende l'irrilevanza, all'interno del sistema tipo, dell'errore segnalato da Marx in un passo del Capitale, quello cio\u00e8 di una possibile differenza tra il saggio di profitto calcolato secondo il lavoro contenuto e quello calcolato a partire dai prezzi, laddove il costo sostenuto per le singole merci che compongono il capitale differisca dal loro valore.\nLe suddette propriet\u00e0 chiaramente non valgono nel sistema reale, il quale \u00e8 in generale diverso dal sistema tipo. Ciononostante, per stimare l'entita del possibile \"errore\", pu\u00f2 avere senso indagare il grado di approssimazione del sistema tipo a quello reale.\nIl nuovo punto di vista di Sraffa si afferm\u00f2 anche in alcune correnti del marxismo e venne preso a base per la maggior parte dei successivi contributi alla discussione sulla teoria marxiana del valore, con esiti per essa distruttivi. Infatti, l'errore marginalista, il considerare cio\u00e8 il valore del capitale come dato e non come risultato del sistema di determinazione dei prezzi di produzione, \u00e8 alla pari rintracciabile in Marx, almeno secondo l'interpretazione di Marx prevalente.\nAlla luce del dominio di questa scuola, la critica al sistema di analisi marxiano \u00e8 stata dunque approfondita e portata a conseguenze estreme.\nPaul Samuelson.\nLa possibilit\u00e0 di determinare i prezzi di produzione attraverso un sistema autonomo, i cui parametri sono le quantit\u00e0 fisiche senza necessit\u00e0 di mettere in campo il valore delle merci, d\u00e0 luogo a una sorta di duplice sistema: da un lato quello dei valori, da cui, secondo il modello di Sraffa, ma anche secondo la correzione di Bortkiewicz, non \u00e8 possibile determinare i prezzi seguendo il metodo di Marx, ma solo con un approccio diverso e simultaneo; dall'altro quello dei prezzi, che sta in piedi anche senza conoscere i valori.\nQuesta circostanza ha dato modo al premio Nobel dell'economia Paul Samuelson di prendersi gioco dei numerosi e piuttosto deludenti tentativi di correggere l'errore di Marx senza invalidare la sua teoria del valore, o comunque di \"ridurre i danni\" proponendo varianti pi\u00f9 o meno ragionevoli al procedimento marxiano.\nSecondo questo brillante economista le soluzioni proposte al problema della trasformazione possono essere cos\u00ec descritte: \nSempre Samuelson ha sostenuto che il procedimento di trasformazione viola le condizioni della riproduzione e che le migrazioni da un ramo produttivo all'altro non possono verificarsi se determinano modificazioni dell'offerta delle singole merci in misura tale da provocare l'eccedenza di alcune di esse e la carenza di altre rispetto alle quantit\u00e0 necessarie per la riproduzione sociale (rispetto alla domanda di input occorrenti per dare luogo a un nuovo ciclo produttivo sulla stessa scala del precedente o su scala allargata).\nLa scuola del Sovrappi\u00f9.\nSulle orme dell'impostazione prevalente da Sraffa in poi, altri economisti, gli esponenti della cosiddetta Scuola del Sovrappi\u00f9, vista la difficolt\u00e0 a difendere la teoria del valore di Marx all'interno del nuovo apparato esplicativo, hanno ritenuto opportuno abbandonarla \"in toto\", cercando per\u00f2 di salvare alcune conclusioni di Marx. Hanno ritenuto, per esempio, di dimostrare l'esistenza dello sfruttamento dei lavoratori in quanto il prodotto complessivo misurato in termini fisici supera gli input fisici, cio\u00e8 il rimpiazzo dei mezzi di produzioni e dei beni di sussistenza dei lavoratori. Questo sovrappi\u00f9, di cui si appropriano i capitalisti, \u00e8 tanto maggiore quanto pi\u00f9 bassi sono i salari, e quindi \u00e8 conseguenza dello sfruttamento dei lavoratori. Il pi\u00f9 noto esponente di questa scuola \u00e8 stato l'economista americano Paul M. Sweezy.\nSennonch\u00e9 Claudio Napoleoni ha giustamente rilevato che, restando in questo ambito analitico, non \u00e8 obbligatorio spiegare il sovrappi\u00f9 con lo sfruttamento dei lavoratori. Sono possibili altre spiegazioni. Per esempio, se i salari fossero al di sopra del livello di sussistenza, lasciando di conseguenza al profitto una quota minore di sovrappi\u00f9, si potrebbe ugualmente sostenere che i salariati sfruttano i capitalisti.\nIl teorema di Okishio.\nPartendo da un apparato analitico simile a quello di Sraffa e da un altro contributo di Samuelson (1957), l'economista giapponese Nobuo Okishio ha potuto dimostrare un famoso teorema che ha preso il suo nome, in base al quale l'innovazione tecnologica non pu\u00f2 che accrescere il saggio del profitto, contrariamente a quanto sostenuto con la marxiana legge della caduta tendenziale del saggio del profitto (N. Okishio, 1961).\nIan Steedman.\nCon il suo libro \"Marx dopo Sraffa\" (1987), Ian Steedman sistematizza in maniera rigorosa i contributi derivanti dalla scuola sraffiana, raggiungendo cos\u00ec il culmine della critica alla teoria del valore.\nEgli rileva che il lavoro contenuto nelle merci \u00e8 il risultato della tecnica, come lo sono le quantit\u00e0 fisiche degli input e degli output. \u00c8 questo il motivo per cui si possono determinare i prezzi di produzione indifferentemente da quantit\u00e0 di lavoro o da quantit\u00e0 fisiche. Dal che sorge il quesito: perch\u00e9 utilizzare, con le difficolt\u00e0 fin qui esposte, il valore e non direttamente gli input di merci? Il valore \u00e8 quindi \"ridondante\", non \u00e8 necessario per risolvere il nostro problema.\nInoltre egli dimostra che nel suo sistema, mutuato da Sraffa, si giunge a conclusioni incompatibili con quelle di Marx. Infatti, la somma del valore totale dei prodotti solo per caso pu\u00f2 eguagliare la somma dei loro prezzi. Lo stesso dicasi per gli elementi aggregati del capitale, per le composizioni del capitale e conseguentemente per il saggio di profitto calcolato in termini di valore. Ma se tale saggio di profitto \u00e8 errato, viene meno l'elemento di saldatura tra il sistema dei valori e quello dei prezzi, che per Marx era appunto la possibilit\u00e0 di determinare il saggio generale del profitto partendo dal sistema dei valori.\nAnche la formulazione di Steedman, come quella di Sraffa, \u00e8 elegante e perfetta. Che essa sia anche una confutazione della teoria del valore dipende dalla sua interpretazione di tale teoria, identica a quella di Bortkiewicz, Sraffa, Samuelson e di tanti altri. La sua e la loro matematica ci dice piuttosto che, assumendo l'equilibrio economico, la conoscenza della tecnica, data da input e output fisici, considerando i salari come una quantit\u00e0 di merci (al pari del mangime per gli animali da lavoro), si pu\u00f2 giungere alla determinazione dei prezzi relativi (non a quelli assoluti, osserviamo, perch\u00e9 la moneta non \u00e8 neppure presupposta) senza la necessit\u00e0 di ricorrere alle quantit\u00e0 di lavoro. Ci dice inoltre che questi prezzi relativi differiscono da quelli che si otterrebbero se si interpretasse Marx in un certo modo, cio\u00e8 se si considerasse il valore di una merce pari al lavoro in essa direttamente e indirettamente contenuto, mentre sappiamo dalla illustrazione della teoria marxiana del valore che sussiste un'altra interpretazione secondo la quale per Marx il valore del capitale \u00e8 dato dal lavoro rappresentato nella quantit\u00e0 di moneta occorrente per acquisire i fattori produttivi. Come gi\u00e0 accennato, tale seconda interpretazione \u00e8 stata nettamente minoritaria, se non del tutto assente, per tanti anni. Il motivo di questa circostanza \u00e8 da ricercare principalmente nelle lenti \"ricardiane\" con cui \u00e8 stato letto Marx, nonostante le sue dichiarazioni di rottura con l'economia classica.\nL'interpretazione di Giorgio Cingolani.\nUno sviluppo della teoria sraffiana si \u00e8 avuto recentemente ad opera di Giorgio Cingolani ne \"La teoria del valore-lavoro dopo Sraffa\".\nLa chiusura del modello di Sraffa, riformulato in termini di settori verticalmente integrati, con uno speciale numerario basato sul vettore del salario reale assunto come dato, consente di determinare, in maniera endogena, oltre che i prezzi relativi e le due variabili distributive, anche il saggio del plusvalore e i prezzi assoluti. Questi ultimi, pur essendo diversi dai valori, risultano espressi in termini di lavoro incorporato, mentre risultano verificate le due note uguaglianze di Marx (somma dei prezzi uguale a somma dei valori e profitto totale uguale a plusvalore totale).\nInoltre, con la matrice del salario in natura, che rappresenta la parte del prodotto netto unitario destinata al lavoro, pu\u00f2 essere definita per Cingolani la cosiddetta \"legge\" generale del valore-lavoro (comprendente come caso particolare la \"legge\" di Marx), che consente, attraverso la ridefinizione delle categorie analitiche di Marx, di operare il procedimento di trasformazione dei valori nei prezzi di produzione.\nSecondo Cingolani, con questo modello, troverebbero dunque soluzione sia il problema della determinazione dei prezzi di produzione dalle quantit\u00e0 di lavoro, sia il problema dell'origine del profitto."}
{"id": "284888", "revid": "116570187", "url": "https://it.wikipedia.org/wiki?curid=284888", "title": "Perimede (Odissea)", "text": "Perimede \u00e8 un personaggio dell'Odissea (canto IX, XI e XII) di Omero. Compagno di Ulisse, accompagn\u00f2 il suo capitano nelle molte peripezie. Fu uno dei pi\u00f9 fedeli compagni del re di Itaca.\nInsieme a Euriloco, leg\u00f2 Ulisse all'albero maestro della nave quando la flotta incontr\u00f2 le sirene. \nPoi accompagn\u00f2 Ulisse nella Terra dei Ciclopi e nell'Ade, dove sgozz\u00f2 una capra in sacrificio all'indovino cieco Tiresia. Come tutti gli ultimi compagni di Ulisse, mor\u00ec nel naufragio dell'ultima nave, dopo aver mangiato le vacche sacre al dio Sole.\nLa figura di Perimede nell'arte.\nNel film L'Odissea di Andrej Kon\u010dalovskij (1997), Perimede, interpretato da Andoni Anastasse, viene rappresentato come un guerriero coraggioso."}
{"id": "284890", "revid": "339392", "url": "https://it.wikipedia.org/wiki?curid=284890", "title": "Tenkaichi", "text": ""}
{"id": "284897", "revid": "1833487", "url": "https://it.wikipedia.org/wiki?curid=284897", "title": "Nenagh", "text": "Nenagh (\"An tAonach\" in irlandese) \u00e8 la \"county town\" del Tipperary.\n\u00c8 situata sull'omonimo fiume a 9 km dal Lough Derg. Originariamente chiamata An tAonachm (in Inglese Ormonde, ovvero East Munster) essa diviene presto una \"market town\": vengono cos\u00ec chiamati i paesini di campagna dove si tengono i mercati rurali e verso i quali convergono i contadini di ampie aree agricole. Nenagh \u00e8 una cittadina vivace e colorata che nelle proprie scuole, uffici ed aziende (e nei pub durante i fine settimana) accoglie gli abitanti della vasta campagna circostante. Da Nenagh passano la linea ferroviaria e la strada nazionale (deviata dal centro grazie ad una tangenziale realizzata nel 2002) che collegano Dublino a Limerick. Oltre alla centrale del latte e alla \"meat factory\", Nenagh \u00e8 sede di uno degli stabilimenti industriali della Procter &amp; Gamble pi\u00f9 grandi in Europa. Tuttavia voci sempre pi\u00f9 insistenti (2007) ne accreditano la futura chiusura e lo spostamento nell'est europeo.\nTra le attrattive turistiche ci sono la \"Cattedrale di Santa Maria\", il \"Nenagh Castle\" (costruito dai Fitzwalter nel XIII secolo), la \"Courthouse\" e le vie centrali per i loro negozi e ristoranti.\nA pochi minuti da Nenagh si trovano localit\u00e0 turistiche come:\nLo sport pi\u00f9 seguito, come in gran parte del Munster \u00e8 l'hurling, seguito dal calcio gaelico e dal rugby."}
