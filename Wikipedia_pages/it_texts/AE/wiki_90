{"id": "367367", "revid": "125988593", "url": "https://it.wikipedia.org/wiki?curid=367367", "title": "Maurizio Cattelan", "text": "Biografia.\nPrimogenito di tre figli, \u00e8 figlio di Paolo Cattel\u00e0n (1932-2018), camionista, e Pierina Brillo (1934), signora delle pulizie. Ha due sorelle, Luisella Giada e Cristina. \nNell'adolescenza si appassiona alla radiotecnica grazie agli insegnamenti del padre di un suo compagno di scuola. Smontando e rimontando vecchi apparecchi radio e televisori, Cattelan acquisisce dimestichezza nell'assemblare, tagliare e saldare metalli. Si iscrive allora a un istituto tecnico industriale, e per la necessit\u00e0 di rendersi indipendente, in attesa di diplomarsi si impegna in una serie di lavori saltuari (giardiniere, cameriere, antennista, portalettere). Dopo un corso per infermiere, viene assunto in ospedale. Nel frattempo continua a tagliare e saldare metalli e invia le foto delle sue composizioni a gallerie in tutto il mondo. La prima galleria ad accettare le sue proposte \u00e8 la \"Neon\" di Bologna. \nA Forl\u00ec, verso la met\u00e0 anni ottanta, collabora con alcuni artisti del luogo. L'esordio espositivo \u00e8 nel 1991, alla Galleria d'arte moderna di Bologna, dove presenta \"Stadium\", un lunghissimo tavolo da calcio balilla con ai due lati due schiere di giocatori, in cui i bianchi erano le riserve del e i neri degli operai senegalesi che lavoravano in Veneto.\nLe sue opere combinano la scultura con la performance, ma spesso includono eventi di tipo \"happening\", azioni provocatorie, pezzi teatrali, testi-commento sui pannelli che accompagnano sue opere d'arte. Talvolta vengono utilizzate anche opere non da lui stesso realizzate, articoli per giornali e riviste.\nCon Paola Manfrin e Dominique Gonzalez-Foerster pubblica la rivista \"Permanent Food\" e, con Massimiliano Gioni e Ali Subotnick la rivista d'arte \"Charley\". Collabora saltuariamente con la rivista d'arte contemporanea \"Flash Art\". Nel settembre 2010 ha ideato assieme al fotografo Pierpaolo Ferrari un altro progetto editoriale, \"Toilet Paper\". Cattelan vive e lavora tra Milano e New York.\nDopo cinque anni di silenzio e assenza dalla scena creativa, Maurizio Cattelan rilascia un\u2019intervista al Corriere della Sera proprio nell\u2019aprile 2017, affermando di tornare ma non per far parte della galleria quanto di volere far parte del dibattito pubblico. Egli sostiene che proprio nel momento in cui ha deciso di abbandonare il pubblico ha ottenuto il maggiore divertimento; si \u00e8 occupato a tempo pieno della rivista di immagini fondata con il fotografo Pierpaolo Ferrari, \u201cToiletpaper\u201d, che fino a venerd\u00ec 14 aprile 2017, si trasforma in un bar con calcetto e ping pong allestito alla Mediateca Santa Teresa di Milano.\nL\u2019artista Maurizio Cattelan sostiene che in questi anni si \u00e8 dedicato alla ricerca delle mille vite che pu\u00f2 avere un\u2019immagine, lavorando su idee per oggetti di arredo in collaborazione con Seletti. Cattelan ha anticipato che sta preparando un\u2019opera da esporre a New York in uno spazio pubblico che sar\u00e0 un\u2019opera provocatoria sulla scia di LOVE; durante la sua pausa ha capito che le gallerie lo interessano sempre meno ma quello che conta per lui \u00e8 il vero contatto con il pubblico per ottenere il dibattito.\nOpere principali.\nLe opere di Cattelan sono tra le pi\u00f9 quotate per un artista Italiano vivente: l\u2019opera, senza titolo, che rappresenta l'artista spuntare da un buco nel pavimento \u00e8 stata venduta da Sotheby\u2019s nel 2010 per circa 8,3 milioni di dollari, mentre \"La nona ora\" era stata venduta nel 2004 da Phillips de Pury per 2,7 milioni di dollari diritti esclusi.\nNel 2012 molte delle opere dell'artista sono state esposte al Guggenheim Museum di New York nell'esibizione intitolata \"All\". Le opere erano tutte sospese al soffitto, su una struttura creata appositamente per l'esibizione. Dato che la maggior parte delle opere era stata pensata per essere esposta a terra sono stati ideati dei supporti per ogni opera, in modo da permettere di mostrarle sospese. Questa installazione pu\u00f2 considerarsi un'opera in s\u00e9, caratterizzata da un senso di effimera precariet\u00e0.\nIl film documentario \"Be right back\" di Maura Axelrod, uscito nel 2016, analizza la vita dell'artista e presenta alcune sue opere. Cattelan appare solo in alcuni spezzoni del film, mentre viene intervistato l'alter ego dell'artista, che in pi\u00f9 occasioni ha parlato al suo posto. Il documentario presenta alcune delle opere pi\u00f9 significative, e interviste a galleristi, collezionisti, critici d'arte e familiari dell'artista. Il film \u00e8 stato presentato al Tribeca Film Festival 2016 e al Miami Beach Art Basel 2016.\nTemi.\nIl percorso artistico di Maurizio Cattelan si muove nell'avanguardismo novecentesco, con un approccio critico. L'arte d'avanguardia si sviluppa nel corso del XX secolo nella convinzione che la vita futura possa finalmente acquisire un senso immanente e assoluto. Da un lato i futuristi, dall'altro i dadaisti, in contrasto con lo storico sistema dell'arte. La crisi delle ideologie, lo stabilizzarsi del capitalismo, mette in crisi l'avanguardismo. Cattelan, a proposito, ha affermato: \u00abHo paura che non ci sia mai stato spazio per l'avanguardia. Anche l'avanguardia pi\u00f9 dura ha sempre aspirato al consenso, magari in forma di immortalit\u00e0\u00bb, pur non vedendo \u00abaltra soluzione di fare arte che non sia la soluzione avanguardistica\u00bb.\nIl tentativo di Cattelan \u00e8 fondere insieme vita e arte, realt\u00e0 e fantasia.. Con il passare del tempo, le azioni di Cattelan diventano sempre pi\u00f9 sensazionalistiche e mass-mediatiche. Lavori come \"A Perfect Day\", o come \"Hollywood\" sono pi\u00f9 affini, anche nei titoli, a certi format televisivi degli anni 1980 e 1990 che alla tradizione artistica. In \"A Perfect Day\", Cattelan \"espone\" il suo gallerista Massimo De Carlo; in \"Hollywood\", invece, decontestualizza la scritta Hollywood che campeggia sulle colline di Los Angeles, riproducendola e spostandola sopra una collina nei pressi di Palermo. In entrambi i casi, l'effetto \u00e8 quello di meraviglia e di spaesamento del prodotto mass-mediatico. Le impressioni prodotte da Cattelan, avrebbero \u00abla stessa struttura delle candid camera televisive con in pi\u00f9, forse, il gusto per l'esagerazione di certi show di David Copperfield.\u00bb. Queste e altre opere perseguono un intento avanguardistico: \"La nona ora\" ironizza sul capo spirituale di una grande religione, \"A Perfect Day\" maltratta un gallerista, \"La rivoluzione siamo noi\" prende in giro l'avanguardia stessa nella persona di uno dei suoi esponenti, Joseph Beuys, \"Him\" mette in ginocchio e con le mani giunte Adolf Hitler. Esprimendo questo intento avanguardistico in senso teatrale.\nCattelan applica le stesse modalit\u00e0 adottate da autori televisivi per attrarre il pubblico: e pone, per esempio, \"La nona ora\" - statua di Giovanni Paolo II colpito da un meteorite - proprio in Polonia, paese di nascita del pontefice, alla Galleria Zach\u0119ta di Varsavia nel dicembre del 2001, nel mese del Natale. Anche l'esposizione di \"L.O.V.E\". davanti alla sede della Borsa di Milano, suscita aspre polemiche e risonanza mediatica. I manichini di tre bambini impiccati ad un albero di Porta Ticinese \u00e8 un'opera che disturba, tanto spinge un passante a salire sull'albero e tagliare le corde che tengono appesi i manichini. Tuttavia, dopo un momento di sdegno, il sistema integra e fa propria l'opera, tanto che si decide di lasciarla sul posto per 40 anni. Dunque, alcune opere ottengono un risultato opposto a quello perseguito dall'avanguardia: anzich\u00e9 distruggere il sistema, lo rafforzano.. Perci\u00f2 \u00able performances e le installazioni di Maurizio Cattelan \"dicono\" l'avanguardia, ma \"mostrano\" l'impossibilit\u00e0 di essa\u00bb.\nCos\u00ec nella produzione di Cattelan, l'avanguardismo incontra il nichilismo, in particolare in opere come \"Love Saves Life\", \"Love Lasts Forever\" e \"Bidibibodibiboo\".\nLe opere dell'artista suscitano al primo impatto un sorriso, ma al tempo stesso disturbano lo spettatore, spingendolo ad una riflessione. I temi celati nelle opere dell'artista sono seri e profondi: la morte, l'amore, il senso della vita, il fallimento. In parecchie opere usa animali imbalsamati o finti, manichini e statue in ceroplastica. L'artista si \u00e8 anche rappresentato in alcune delle sue opere.\nRiconoscimenti.\nIl 30 marzo 2004 gli \u00e8 stata conferita una Laurea Honoris Causa in Sociologia dall'Universit\u00e0 degli Studi di Trento.\nNell'occasione ringrazi\u00f2 con un'ampia conferenza sul tema artistico e biografico:\nNel 2008 Cattelan ha vinto il Premio alla Carriera (medaglia d'oro) della XV Quadriennale d'Arte di Roma.\nIl 25 ottobre 2013 Cattelan viene insignito dall'Accademia di belle arti di Bologna del Premio Francesca Alinovi (da quell'edizione modificato in Premio Alinovi Daolio).\nDal 4 novembre 2011 al 22 gennaio 2012 il museo Solomon R. Guggenheim Museum celebra l'artista con \"Maurizio Cattelan: All\" la sua prima retrospettiva completa.\nIl 30 e il 31 maggio 2017 esce nelle sale \"Maurizio Cattelan: Be Right Back\"\"\", distribuito in esclusiva per l'Italia da Nexo Digital e da Feltrinelli Real Cinema, un documentario che descrive la vita, le opere, i successi e le difficolt\u00e0 di uno degli artisti pi\u00f9 geniali degli ultimi anni, attraverso interviste e testimonianze di galleristi, critici d'arte e amici.\nIl 23 aprile diventa Professore Onorario dell'Accademia di Belle Arti di Carrara."}
{"id": "367368", "revid": "932603", "url": "https://it.wikipedia.org/wiki?curid=367368", "title": "Distretto di Ogre", "text": "Il distretto di Ogre (in lettone \"Ogres Rajons\") \u00e8 stato uno dei 26 distretti della Lettonia. In base alla nuova suddivisione amministrativa \u00e8 stato abolito a partire dal 1\u00ba luglio 2009."}
{"id": "367369", "revid": "22356", "url": "https://it.wikipedia.org/wiki?curid=367369", "title": "Gasosaurus constructus", "text": "Il gasosauro (\"Gasosaurus constructus\") era un dinosauro carnivoro di medie dimensioni vissuto in Cina nel Giurassico medio (160-155 milioni di anni fa). Gasosaurus vuol dire \"lucertola del gas\"; fu descritto da Dong e Tang nel 1985. Di dimensioni modeste, il gasosauro era lungo circa quattro metri e pesava 150\u00a0kg. \nTra celurosauri e carnosauri.\nQuesto dinosauro doveva ricordare nell'aspetto i megalosauridi: probabilmente era dotato di testa grossa armata di denti acuminati, collo corto, zampe posteriori possenti e zampe anteriori corte ma robuste. Sembra, per\u00f2, che fosse leggermente pi\u00f9 evoluto rispetto a \"Megalosaurus\" e simili. Alcune caratteristiche dello scheletro, infatti, ricordano i celurosauri e altre ancora i carnosauri. \"Gasosaurus\", in sostanza, potrebbe essere stato un primitivo rappresentante degli Avetheropoda, ovvero quel gruppo di teropodi dai caratteri simili a quelli degli uccelli.\nPiccolo cacciatore di grosse prede.\nIl gasosauro, nonostante le dimensioni non propriamente gigantesche probabilmente cacciava in piccoli gruppi grosse prede come giovani sauropodi e stegosauri primitivi. Nella formazione di Shaximiao inferiore, dove sono stati rinvenuti i fossili di questo dinosauro, i resti pi\u00f9 comuni appartengono infatti ai suddetti erbivori. Nello stesso giacimento sono stati rinvenuti anche resti di un dinosauro simile a \"Gasosaurus\", \"Kaijiangosaurus\": forse i due animali rappresentano un solo genere."}
{"id": "367370", "revid": "115548253", "url": "https://it.wikipedia.org/wiki?curid=367370", "title": "Distretto di Prei\u013ci", "text": "Il distretto di Prei\u013ci (in lettone \"Prei\u013cu Rajons\") \u00e8 stato uno dei 26 distretti della Lettonia. In base alla nuova suddivisione amministrativa \u00e8 stato abolito a partire dal 1\u00ba luglio 2009"}
{"id": "367371", "revid": "767487", "url": "https://it.wikipedia.org/wiki?curid=367371", "title": "Rustumidi", "text": "La dinastia di imam ibaditi detti Rustumidi (o \"Rustamidi\", \"Rostemidi\") govern\u00f2 il Maghreb centrale (Maghreb al-Awsat) per un secolo e mezzo (dall'VIII). La sua capitale era Tahert (oggi Tiaret, Algeria). La dinastia fu sconfitta nel X secolo dai califfi Fatimidi. Non \u00e8 ben chiaro fino a dove si estendesse il loro dominio, ma sicuramente giungeva, a est, fino al Gebel Nefusa nell'attuale Libia.\nStoria.\nIl ramo ibadita dei Kharigiti (\"Ib\u0101\u1e0diyya\") raggiunse il Nordafrica gi\u00e0 nel 719, quando il missionario Salma ibn Sa'd venne inviato a Kairouan dalla \"jama'a\" ibadita di Bassora. Nel 740, questi sforzi erano riusciti a convertire le maggiori trib\u00f9 berbere degli Huwwara intorno a Tripoli, dei Nefusi nel Gebel Nefusa e degli Zenata nella Tripolitania occidentale. Nel 757 (140 AH), un gruppo di quattro missionari formatisi a Bassora (tra cui vi era Abd ar-Rahman ibn Rustum) proclamarono un imamato ibadita, dando cos\u00ec vita ad un effimero Stato alla cui guida vi era Abu l-Khattab Abd al-A'la ibn al-Samh, che dur\u00f2 fino a quando, nel 761, gli Abbasidi riuscirono a sopprimerlo, uccidendo Ab l-Khattab Abd al-A'la ibn al-Samh. Alla sua morte, gli ibaditi della Tripolitania elessero \"im\u0101m\" Abul-Hatim al-Malzuzi; questi fu ucciso nel 772 dopo avere scatenato, nel 768, una seconda rivolta che non ebbe successo.\nSuccessivamente, il centro del potere si spost\u00f2 verso l'Algeria, e venne eletto \"im\u0101m\" \u02e4Abd ar-Rahm\u0101n ibn Rustum, un convertito al kharigismo tunisino di nascita ma di origini persiane (che era stato uno dei quattro fondatori di questo imamato); in seguito, questa carica rimase appannaggio della sua famiglia, prassi questa che gli ibaditi giustificarono sostenendo che non essendo originaria di alcuna trib\u00f9 locale, questa famiglia non avrebbe avuto preferenze per questa o quella trib\u00f9 all'interno dello Stato.\nIl centro del nuovo imamato fu Tahert, capitale di nuova fondazione; molte trib\u00f9 ibadite si trasferirono dalla Tunisia e dalla Tripolitania per stabilirsi col\u00e0, e vennero costruite solide fortificazioni a difesa della citt\u00e0. Essa divenne uno snodo importante nelle vie carovaniere che andavano consolidandosi tra l'Africa subsahariana ed il Medio Oriente. I viaggiatori che ne hanno lasciato una descrizione, come il sunnita Ibn al-Saghir, ricordano come essa fosse multi-religiosa, con una significativa (e leale) minoranza cristiana ed un buon numero di musulmani sunniti e di ebrei, e come vi fosse favorito un aperto dibattito religioso.\nIbn al-Saghir descrive anche l\"'im\u0101m\" come una figura propensa all'ascesi, che riparava da s\u00e9 la propria casa e rifiutava ogni tipo di dono; i concittadini lo avrebbero aspramente criticato se avessero avuto l'impressione che trascurasse i suoi doveri. L'etica religiosa era rigorosamente imposta per legge.\nI rustumidi combatterono contro gli Aghlabidi dell'Ifriqiyya (con base a Kairouan) nell'812, ma salvo questa parentesi, di solito riuscirono a stabilire un \"modus vivendi\"; ci\u00f2 dispiacque alle trib\u00f9 ibadite poste sulla frontiera col territorio aghlabide, che diedero vita a qualche ribellione.\nDopo Abdu l-Wahh\u0101b, i Rustumidi si indebolirono progressivamente sul piano militare, e nel 909 vennero facilmente sconfitti dagli sciiti Fatimidi, il che spinse molti ibaditi - compreso l'ultimo \"im\u0101m\" - a fuggire ritirandosi a Sedrata presso Ouargla, da cui in seguito proseguirono fino allo Mzab, sede definitiva della loro emigrazione."}
{"id": "367372", "revid": "34928", "url": "https://it.wikipedia.org/wiki?curid=367372", "title": "Rustemidi", "text": ""}
{"id": "367373", "revid": "34928", "url": "https://it.wikipedia.org/wiki?curid=367373", "title": "Rustamidi", "text": ""}
{"id": "367377", "revid": "767487", "url": "https://it.wikipedia.org/wiki?curid=367377", "title": "Rocky", "text": "Rocky \u00e8 un film del 1976 diretto da John G. Avildsen.\nSylvester Stallone, allora attore poco conosciuto, ha scritto ed interpretato questo film, grazie al quale \u00e8 divenuto uno dei volti pi\u00f9 amati di Hollywood. Il film vinse tre premi Oscar, tra cui quello per il miglior film e miglior regia.\nGrazie a \"Rocky\", Stallone diviene il terzo uomo nella storia del cinema, dopo Charlie Chaplin e Orson Welles, a ricevere la nomination all'Oscar sia come sceneggiatore che come attore per lo stesso film.\nRealizzato in appena 28 giorni con un budget di 1,1 milioni di dollari ne incass\u00f2 al botteghino 225, diventando un successo di pubblico e di critica e dando vita a cinque seguiti: \"Rocky II\", \"Rocky III\", \"Rocky IV\", \"Rocky V\", \"Rocky Balboa\" e due spin-off, \"Creed - Nato per combattere\" (2015) e \"Creed II\" (2018).\nNel 1998 l'American Film Institute l'ha inserito al settantottesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al cinquantasettesimo posto.\nNel 2006 \u00e8 stato scelto per la preservazione nel National Film Registry della Biblioteca del Congresso degli Stati Uniti.\nNell'agosto del 2015, Rolling Stone lo mette al secondo posto della classifica dei migliori film sportivi della storia del cinema.\nTrama.\nFiladelfia, 1975. Rocky Balboa \u00e8 un pugile italo-americano trentenne che non riesce a sfondare sul ring. Per questo motivo il suo vecchio allenatore Mickey Goldmill gli sequestra l'armadietto negli spogliatoi della palestra nella quale si allena e lo ritiene un pugile di poco conto.\nRocky vive alla giornata nella periferia della citt\u00e0 e abita in un piccolo monolocale fatiscente nella periferia di Filadelfia; per guadagnare soldi fa l'esattore per conto di Tony Gasco, un gangster italo-americano della zona.\nIl migliore amico di Rocky \u00e8 Paulie Pennino, italo-americano come lui e con il quale si incontra al bar. Paulie lavora in un mattatoio e ha una sorella minore, Adriana, molto timida, che lavora in un negozio di animali. Rocky ogni giorno entra nel negozio di animali e cerca continuamente di attaccare bottone ma Adriana, vergognandosi, lo saluta solamente senza scambiare altre parole. Il Giorno del ringraziamento, Rocky decide di uscire con Adriana: lei accetta e cos\u00ec i due vanno a pattinare sul ghiaccio insieme. Poi la porta a casa sua dove riesce a strapparle un bacio; cos\u00ec la ragazza vince parte della propria timidezza e qualche giorno dopo decide di fidanzarsi con Rocky.\nNel frattempo, l'imbattuto campione del mondo dei pesi massimi Apollo Creed, proveniente da Los Angeles, giunge a Philadelphia disposto ad un incontro per festeggiare la ricorrenza del Bicentenario degli Stati Uniti d'America, nel quale metter\u00e0 in palio il titolo mondiale. Siccome il suo avversario ufficiale \u00e8 infortunato, lui decide comunque di disputare quest'incontro con una variante non da poco: dar\u00e0 la possibilit\u00e0 ad un pugile sconosciuto della citt\u00e0 di battersi con lui per il titolo. Cercando sull'elenco telefonico, tra tutti i nomi che passa in rassegna rimane colpito dal soprannome usato da Rocky, \"Lo stallone italiano\", e decide di sfidarlo.\nAvuta la notizia, Rocky riceve una visita da Mickey, che vuole congratularsi con lui e si propone come suo manager per aiutarlo a compiere l'impresa, ma Rocky rifiuta e poi si sfoga duramente con lui per non averlo considerato prima. Dopo essersi riappacificato, il giovane accetta infine di farsi allenare da lui per questo match; Mickey lo porta nella vecchia palestra ad allenarsi con i colpi e con gli spostamenti utili per un incontro fondamentale come quello. Cos\u00ec Rocky si prepara per il grande incontro e Mickey, soddisfatto delle sue nuove prestazioni, diventa di fatto il suo manager per quando salir\u00e0 sul ring.\nLa notte prima dell'incontro, Rocky, insonne e per la prima volta in vita sua colmo di dubbi, si dirige allo Spectrum, l'arena dove si terr\u00e0 il grande match, per schiarirsi le idee, e si convince che dopotutto non riuscir\u00e0 mai a prevalere su Apollo. Ritornato a casa confida ad Adriana che il suo vero obiettivo sar\u00e0 esclusivamente rimanere in piedi fino all'ultimo round, cosa che nessun avversario di Apollo \u00e8 mai riuscito a fare, e forse cos\u00ec dimostrer\u00e0 a se stesso che lui \u00e8 davvero qualcuno.\nArriva il giorno del match e Rocky sembra in perfetta forma, bench\u00e9 sia preso di mira dai giornalisti e dai tifosi di Apollo che lo danno gi\u00e0 per sconfitto. Apollo sale sul ring accompagnato da uno spettacolino ricco di molte attrazioni e musica nel quale egli omaggia l'America nei panni prima di George Washington e poi dello Zio Sam.\nInizia l'incontro e Rocky esordisce nel migliore dei modi mostrando un'incredibile prova di forza nei confronti di Apollo, sorpreso dalla sua resistenza. Quella che doveva essere soltanto una farsa si trasforma cos\u00ec in una vera e propria guerra tra pugili: dopo essersi ripreso dal conteggio subito nel primo round, Apollo tempesta di colpi Rocky, che dimostra una grande qualit\u00e0 di incassatore. L'incontro continua con Apollo sempre pi\u00f9 stupito dalla caparbiet\u00e0 e resistenza di Rocky, che colpisce come non mai. Nel 14\u00ba round Rocky cade esausto al tappeto, ma incredibilmente riesce a rialzarsi.\nL'ultimo round \u00e8 estremamente drammatico, i due pugili sono sfiniti e tumefatti con il pubblico sbalordito dalla loro resistenza. Rocky negli ultimi istanti mette a segno una serie micidiale di colpi che scuotono seriamente Apollo sfiorando il KO. Terminato l'incontro, in un clima di forte tensione e forti emozioni, viene dato il verdetto finale: Creed vince ai punti e conserva il titolo di campione del mondo, ma la folla acclama a gran voce il nome di Rocky per la capacit\u00e0 di aver incassato tutti quei colpi ed essere riuscito a stare in piedi per tutti e 15 i round.\nRocky, dopo aver allontanato i giornalisti radunatiglisi attorno a fine match, chiama a gran voce Adriana, che lo raggiunge sul ring: i due si abbracciano e si dichiarano il loro amore, coronando in un crescendo di emozioni il giorno pi\u00f9 bello della loro vita.\nProduzione.\nSceneggiatura.\nNel 1974 Stallone tent\u00f2 di pubblicare un romanzo che aveva scritto anni prima, \"Paradise Alley\" ma non riusc\u00ec a trovare alcun editore disposto a pubblicarlo. Da questo romanzo Stallone trasse una sceneggiatura, ma anche questa non ebbe il successo sperato, ma Robert Chartoff e Irwin Winkler, i produttori cui venne presentata la sceneggiatura dopo un provino come attore andato male, si mostrarono interessati ad eventuali idee simili da parte di Stallone. Stallone scrisse cos\u00ec la sceneggiatura di \"Rocky\" in soli tre giorni dopo aver assistito, il 24 marzo 1975, all'incontro di boxe tra il campione del mondo in carica, Muhammad Ali, e un pugile semisconosciuto, Chuck Wepner, organizzato dal manager Don King. L'incontro, sebbene alla fine vinto dal campione, \u00e8 rimasto famoso nella storia pugilistica per aver visto Ali pi\u00f9 volte in seria difficolt\u00e0, addirittura al tappeto durante la nona ripresa. Wepner riusc\u00ec a resistere fino al K.O. subito durante la quindicesima ed ultima ripresa. La resistenza di Wepner colpir\u00e0 profondamente Stallone per la scrittura di questa prima sceneggiatura di circa 90 pagine che rappresentava, a detta sempre dello stesso Stallone, circa il 10% della sceneggiatura definitiva. Stallone rende il protagonista, ovvero Rocky, un personaggio cupo, un antieroe che era a quel tempo quello preferito del momento. Dopo essersi consultato con la sua prima moglie, Stallone prefer\u00ec modificare il personaggio rendendolo meno sgradevole, grezzo e impenitente. Durante un nuovo provino con i produttori Winkler e Chartoff, Stallone rivela di essere, oltre che attore, anche uno sceneggiatore di talento e riesce a convincere i produttori a dare uno sguardo alla sua nuova sceneggiatura. I produttori rimangono subito colpiti da Rocky e propongono a Stallone un'offerta notevole e una crescente somma di denaro (360.000 dollari).\nDurante le riprese, alcune scene o parti integrali della sceneggiatura originale sono state alterate, altre sono state persino improvvisate a causa del modesto budget di cui disponeva la produzione. Nella prima sceneggiatura, molto pi\u00f9 cupa, Mickey era un razzista e Rocky decideva di abbandonare l'incontro per non diventare parte del mondo del pugilato. La scena in cui Rocky vede il suo disegno sul poster con i pantaloncini sbagliati \u00e8 in realt\u00e0 un errore della produzione che non poteva correggere l'errore per via del budget. Per questo Stallone fu costretto ad improvvisare la scena. La scena del pattinaggio prevedeva circa 300 comparse e Rocky avrebbe dovuto pattinare anzich\u00e9 correre. Le scene di corsa sono tutte improvvisate, cos\u00ec come il lancio dell'arancia a Rocky durante il film mentre corre nelle vie del mercato italiano.\nStallone aveva scritto un finale alternativo, nel quale Rocky e Adriana si abbracciavano e si incamminavano verso lo spogliatoio. Il finale non venne considerato abbastanza soddisfacente da Stallone che decise di scartarlo. Tuttavia la scena fu comunque girata e utilizzata come manifesto del film.\nCasting.\nDopo aver presentato lo script ai produttori, Stallone capisce che se fosse dovuto entrare nella produzione avrebbe anche dovuto interpretare il ruolo del protagonista. I produttori furono subito in disaccordo con lui, in quanto pensavano per la parte a degli attori gi\u00e0 consolidati come Robert Redford, Ryan O'Neal, Burt Reynolds e James Caan. Alla fine Stallone fu accontentato, dopo aver rifiutato di cedere lo script.\nPer la parte di Adriana, i produttori scelsero Talia Shire poco prima dell'inizio delle riprese, in quanto era molto difficile trovare un'attrice adatta per il personaggio. Il provino piacque subito a Stallone, che scelse immediatamente la Shire, giudicandola perfetta per la parte. Per questo ruolo fu provinata anche l'attrice Susan Sarandon, scartata perch\u00e9 troppo bella per interpretare Adriana.\nPer la parte di Apollo Creed, inizialmente era stato ingaggiato Ken Norton, ma questi abbandon\u00f2 il film pochi giorni prima delle riprese per partecipare al concorso delle \"superstar della ABC\". Per la parte, allora, fu ingaggiato Carl Weathers (contemporaneamente con Talia Shire) che, a detta di Stallone, possedeva tutte le caratteristiche, sia fisiche che mentali, del personaggio di Apollo. Durante il provino di Weathers, lui e Stallone improvvisarono un breve combattimento.\nPer la parte di Mickey Goldmill, la scelta cadde immediatamente su Burgess Meredith. Di Meredith Stallone spieg\u00f2 che cercava un attore in grado di portare sul grande schermo \"l'essere umano non realizzato\". Meredith trasse ispirazione sui veri organizzatori e i manager del passato. Lavor\u00f2 sulla ricerca di una voce iconica, e su una postura e camminata in accordo alla natura irrealizzata del personaggio, leggermente ingobbita, e anche su altri aspetti come distorcere il naso o cambiare voce.\nParecchi membri della famiglia Stallone sono stati coinvolti nella produzione: suo padre \"Frank\" \u00e8 il cronometrista dell'incontro e suo fratello \"Frank Jr.\" ha una piccola parte (\u00e8 il ragazzo che Rocky saluta per strada quando torna a casa sua per la prima volta con Adriana). Butkus (Birillo nel doppiaggio italiano), il vero cane di Stallone, ha partecipato al film ed \u00e8 il cane che Adriana regala a Rocky.\nPoco prima dell'inizio del match sul ring appare Joe Frazier, uno dei rivali di Apollo nel film, mentre nella realt\u00e0 \u00e8 stato uno dei rivali di Muhammad Ali, a cui appunto Apollo si ispira. I metodi di Rocky (correre su per le scale e picchiare la carne) sono ispirati ai metodi di allenamento di Frazier e per questo il pugile non \u00e8 stato accreditato nel film.\nRiprese.\nLe riprese del film si svolsero interamente a Filadelfia e si conclusero in soli ventotto giorni. Le location frequenti nel film sono:\n\"Rocky\" fu il primo film in cui venne utilizzata la steadicam (seppure in una versione non ancora definitiva): ci\u00f2 port\u00f2 ad un maggior dinamismo nelle riprese (durante l'allenamento o all'interno della macelleria di Paulie) difficilmente realizzabili in un film low budget.\nColonna sonora.\nLa colonna sonora fu composta da Bill Conti. La canzone del tema principale, \"Gonna Fly Now\" fu composta in una settimana dal 2 all'8 luglio 1976 e ricevette una nomination all'Oscar per la migliore canzone. Si classific\u00f2 al primo posto in un sondaggio della rivista \"Billboard\" e al 58\u00ba su \"American Film Institute\" nella classifica delle \"100 migliori canzoni\".\nLa colonna sonora completa fu pubblicata nel 1977 da EMI su disco e cassetta. In seguito Bill Conti sar\u00e0 anche il compositore dell'intera saga di Rocky, a eccezione del quarto film.\nDistribuzione.\nLa pellicola \u00e8 stata presentata in anteprima mondiale a New York il 21 novembre 1976.\nData di uscita.\nAlcune date di uscita internazionali nel corso degli anni sono state:\nDivieto.\nIl film \u00e8 stato vietato ai minori di 12 anni in Brasile, Islanda, Paesi Bassi, Portogallo, Corea del Sud, e Germania Ovest; minori di 13 anni in Argentina; 14 in Cile e Peru; 15 in Norvegia e Svezia; 16 in Finlandia e Norvegia. Nel Qu\u00e9bec \u00e8 stato valutato \"G\" (General Audience), ovvero adatto per tutti, come in Italia (\"T\"), in Giappone (\"G\"), e in Messico (\"A\"). In Australia, Manitoba, Alberta, Singapore, Regno Unito, e Stati Uniti, la pellicola \u00e8 stata classificata \"PG\", ovvero che la visione del film da parte dei bambini \u00e8 consigliata con la presenza di un adulto.\nEdizione italiana.\nIl doppiaggio italiano del film fu eseguito dalla S.A.S. e diretto da Gigi Proietti su dialoghi di Alberto Piferi. Nell'edizione italiana furono cambiati i nomi di Adrian (in italiano Adriana) e Gazzo (in italiano Gasco), oltre a quelli delle tartarughe Cuff e Link (cambiate in Tarta e Ruga) e del cane Butkus, ribattezzato Birillo.\nAccoglienza.\nAlla sua uscita nella sale americane, il film ottenne un grande successo, incassando 225 milioni di dollari nel mondo (di cui oltre 117 milioni negli Usa) contro un budget di soli 1,1 milioni. Fu il pi\u00f9 alto incasso al botteghino del 1976. Nel giro di pochissimi mesi si rivela un successo di pubblico e critica, con tre Oscar vinti (miglior film, miglior regia e miglior montaggio) e ben sei nomination (durante la premiazione per il miglior film Jack Nicholson annuncia i vincitori e i produttori Irwin Winkler e Robert Chartoff si avviano verso i due Oscar, accompagnati dall'attore Sylvester Stallone, sotto la colonna sonora di Bill Conti), tra cui quelle per Stallone come miglior attore protagonista e miglior sceneggiatura, diventando la terza persona al mondo, dopo Chaplin e Orson Welles, ad avere queste due candidature nello stesso anno; inoltre vince il David di Donatello come miglior attore straniero.\nNel 1977 il film ottiene ben 3 statuette, competendo con \"Taxi Driver\", \"Quinto potere\", \"Tutti gli uomini del presidente\" e \"Questa terra \u00e8 la mia terra\" . Oltre al premio per il miglior film, \"Rocky\" si aggiudica l'Oscar per la miglior regia e per il miglior montaggio.\nCritica.\nAl momento della sua uscita nel 1976, Roger Ebert di Chicago Sun-Times d\u00e0 a Rocky quattro stelle e descrive Stallone come un \"giovane Marlon Brando\". Anche Box-Office Magazine tesse le lodi di Stallone come una nuova stella del cinema.\nVincent Canby, del New York Times, ha criticato invece l'interpretazione di Stallone, descrivendolo poco incisivo.\nFrank Rich ha lodato il film, ma ha criticato fortemente la trama e lo script, definendoli pesanti, attribuendo inoltre la debolezza del film al regista Avildsen.\nAndrew Sarris ha criticato il film, definendolo troppo vicino ai gangster, e ha parlato di uno Stallone simile a Terry Malloy.\nTrent'anni dopo il film gode di una migliore reputazione e di nuove recensioni positive. Il sito Rotten Tomatoes ha riportato che il 94% delle recensioni professionali ha dato un giudizio positivo sul film, Almar Haflidason e la BBC hanno dato al film 5 stelle su 5, mentre Empire ha inserito il film nella lista dei \"500 migliori film di tutti i tempi\".\nNel 2020 il regista Quentin Tarantino posiziona \"Rocky\" al primo posto dei suoi film preferiti sulla boxe.\nRiconoscimenti.\nSecondo le liste AFI's 100 Years... 100 Movies che rendono omaggio ai migliori film statunitensi di tutti i tempi, Rocky \u00e8 situato al:\nNella classifica dei 500 migliori film della storia, redatta dalla rivista britannica Empire, il film si posiziona al 370\u00ba posto.\nNel 2006 la National Film Preservation Board inserisce \"Rocky\" nella National Film Registry tra le pellicole da conservare nella biblioteca del Congresso.\nRomanzo.\nAll'uscita del film, una trasposizione letteraria della pellicola fu scritta da Rosalyn Drexler sotto lo pseudonimo di Julia Sorel. Pubblicato in originale da Ballantine Books, in Italia fu edito da Mondadori nel 1977, tradotto da Bruno Oddera."}
{"id": "367382", "revid": "2039709", "url": "https://it.wikipedia.org/wiki?curid=367382", "title": "Punta Perotti", "text": "Punta Perotti \u00e8 un parco urbano ed ex complesso immobiliare che fu edificato sul lungomare di Bari nel 1995. Prende il nome di Armando Perotti, a cui \u00e8 dedicata la strada.\nStoria.\nL'opera fu realizzata dai gruppi imprenditoriali Andidero, Matarrese e Quistelli, che ricevettero l'autorizzazione dal Comune di Bari in quanto i terreni erano considerati edificabili ai sensi del P.R.G., ma l'impatto ambientale dell'enorme struttura caus\u00f2 l'avvio di indagini da parte della magistratura per appurarne l'effettiva regolarit\u00e0.\nInchiesta giudiziaria.\nNel marzo del 1997, il Gip di Bari ordin\u00f2 il sequestro preventivo di suoli e palazzi relativi alla lottizzazione Punta Perotti. L'enorme complesso immobiliare, secondo i magistrati, deturpava un'area naturale protetta (la zona costiera). Tale sequestro preventivo venne subito impugnato in Cassazione dalle imprese interessate, nel novembre del 1997 la Cassazione annull\u00f2 il sequestro perch\u00e9 l'area in cui si trovava il complesso, secondo il P.R.G., non era vincolata.\nNel febbraio del 1999 il processo arriv\u00f2 ad una sentenza di primo grado: i costruttori vennero assolti in quanto in possesso di regolare autorizzazione a costruire (basata su leggi urbanistiche regionali), ma venne ordinata la confisca del complesso ed il suo trasferimento al patrimonio del Comune perch\u00e9 realizzato in contrasto con la normativa nazionale (che vietava di edificare in zone costiere), e quindi abusivo. Nel giugno del 2000 la Corte di appello conferm\u00f2 l'assoluzione degli imputati ed inoltre ordin\u00f2 la restituzione di edifici e terreni al costruttore, annullando la confisca imposta dalla sentenza di primo grado. Il processo si concluse nel gennaio del 2001, quando la Cassazione annull\u00f2 la sentenza di appello, ripristinando la confisca della lottizzazione. La societ\u00e0 proprietaria del lotto per\u00f2 propose il ricorso alla Corte europea dei diritti dell'uomo contro lo Stato italiano, ritenendo la confisca incompatibile con l'assoluzione degli imputati.\nIl 28 giugno 2018, la Corte europea dei diritti dell\u2019uomo, con sentenza inappellabile, ha dato ragione ai ricorrenti in quanto la confisca non poteva essere effettuata in assenza di una sentenza di condanna per abusivismo.\nL'abbattimento del cosiddetto \"ecomostro\" tramite cariche di dinamite, avvenuto in tre fasi nei giorni 2, 23 e 24 aprile 2006, provoc\u00f2 una richiesta di risarcimento da parte dei costruttori: nel novembre 2010 il tribunale di Bari, recependo la decisione della Corte europea dei diritti dell'uomo del gennaio 2009, che dava ragione ai costruttori, ha emesso ingiunzione contro il sindaco Michele Emiliano: il comune deve restituire i terreni ed i fabbricati (che per\u00f2 non ci sono pi\u00f9).\nLe macerie del palazzo sono state sotterrate sul posto nonch\u00e9 parzialmente ridotte in ghiaia e utilizzate per la riqualificazione del lungomare. Dopo l'abbattimento si \u00e8 proceduto a preparare l'area per la costruzione di un parco pubblico, con la realizzazione di impianti sportivi e aree a verde. Inoltre, \u00e8 stata realizzata una stele in bronzo in ricordo delle 16 vittime del disastro aereo del volo ATR-72 Bari-Djerba del 6 agosto 2005, in memoria dei quali sono stati anche piantati nel parco 16 alberi di ulivo.\nRisarcimento ai costruttori.\nLa societ\u00e0 dei costruttori non ottenne risarcimento e ricorse nuovamente alla Corte europea dei diritti dell'uomo, che nel maggio 2012 condann\u00f2 lo Stato italiano a pagare 49 milioni di euro quale risarcimento alle imprese danneggiate. Nel 2013 il sodalizio dei costruttori incass\u00f2 il risarcimento dallo Stato italiano, suscitando la reazione dei politici baresi. Nel 2014 i costruttori, riuniti in consorzio, hanno presentato un nuovo progetto per riqualificare l'area.\nDisputa giudiziaria.\nNel gennaio 1995 iniziarono i lavori di edificazione, successivamente il ministero per i Beni e le Attivit\u00e0 Culturali, ministero dell'Ambiente e della Tutela del Territorio e del Mare e Legambiente avviarono la vertenza contro i costruttori.\nDi seguito la cronologia della vicenda:"}
{"id": "367383", "revid": "63756", "url": "https://it.wikipedia.org/wiki?curid=367383", "title": "Dot notation", "text": "La dot notation (\"notazione col punto\") \u00e8 uno schema sintattico molto diffuso nei linguaggi di programmazione orientati agli oggetti (e formalismi correlati come OCL) per riferirsi a propriet\u00e0 degli oggetti come attributi o metodi. Lo schema generale \u00e8 il seguente:\nPer esempio, la seguente istruzione potrebbe impostare al valore 12 il volume di un altoparlante:\nLo stesso schema si pu\u00f2 utilizzare ricorsivamente per riferirsi a propriet\u00e0 di propriet\u00e0 di oggetti (e cos\u00ec via). Per esempio, la seguente istruzione potrebbe impostare il volume del subwoofer di un impianto di \"home theater\":\nStoricamente, la \"dot notation\" deriva dalla sintassi usata nei linguaggi della famiglia del linguaggio C per accedere ai campi di dati strutturati. Fra i linguaggi di programmazione orientati agli oggetti che adottano questo schema ci sono quelli derivati C, come C++, Java e C#."}
{"id": "367390", "revid": "767487", "url": "https://it.wikipedia.org/wiki?curid=367390", "title": "Jersey Girl", "text": "Jersey Girl \u00e8 un film del 2004 diretto da Kevin Smith.\nTrama.\nOllie e Gertie sono due fidanzati: lui, originario del New Jersey, e capo-ufficio stampa della divisione musicale dell'agenzia presso la quale lavora, mentre lei, di New York, \u00e8 editor in una casa editrice.\nEntrambi all'apice del successo, vivono insieme nella Grande Mela e la loro \u00e8 una storia perfetta, fatta d'amore e di complicit\u00e0, tanto che decidono di sposarsi.\nGertie rimane incinta e la gravidanza prosegue felicemente tra corsi pre-parto e progetti, ma quando la bambina viene alla luce ha giusto il tempo di guardarla per poi morire a causa di una complicazione; Ollie resta cos\u00ec solo e con una figlia alla quale decide di dare lo stesso nome della mamma: Gertie.\nSi rifugia inizialmente dal padre, in cerca di aiuto in quanto totalmente incapace di accudire una bambina e deciso a rituffarsi nel suo lavoro, ma una serie di eventi fa s\u00ec che Ollie si ritrovi disoccupato e disperato.\nDecide cos\u00ec di trasferirsi definitivamente nel New Jersey e di dedicare la sua vita completamente alla figlia, in memoria della moglie che non ha mai dimenticato.\nIntanto Gertie \u00e8 cresciuta, conduce una vita serena, va a scuola e comincia a confrontarsi con gli altri bambini; Ollie lavora col padre col quale \u00e8 riuscito a instaurare un rapporto migliore col passare del tempo, ma una sera, noleggiando film, incontra una ragazza, Maya, e la vita di nonno, padre e figlia cambia in qualche modo.\nOllie, nel frattempo, non aveva mai smesso di cercare di rientrare nel suo campo lavorativo e di tornare a New York, ma, quando dopo tanto tempo se ne presenta l'occasione, rivaluta le sue priorit\u00e0 e decide di continuare a vivere serenamente con la sua famiglia e con Maya nel New Jersey.\nProduzione.\nIl regista Kevin Smith, come si pu\u00f2 notare dai titoli di coda, ha dedicato questo film a suo padre Donald E. Smith, scomparso un anno prima. Il soprannome \"Jersey Girl\" non \u00e8 riferito a Maya, bens\u00ec alla stessa figlioletta Gertie. Il film pu\u00f2 vantare i camei di Will Smith, Matt Damon e Jason Lee. Nel film vengono pi\u00f9 di una volta menzionati i musical \"Cats\" e \"\".\n\u00c8 uno dei pochi film di Kevin Smith in cui non compaiono Jay &amp; Silent Bob. La canzone nei titoli di coda \u00e8 proprio \"Jersey Girl\" di Tom Waits, qui nella versione live di Bruce Springsteen. In una scena del film Gertie dice a suo padre: \u00abDai gas, Chewbecca\u00bb, chiaro riferimento alla saga di \"Guerre stellari\".\nCritica.\nIl film ha ricevuto durante l'edizione dei Razzie Awards 2004 tre nomination come Peggior attore per Ben Affleck, Peggior attrice non protagonista per Jennifer Lopez e Peggior coppia a Ben Affleck e a scelta tra Jennifer Lopez o Liv Tyler."}
{"id": "367391", "revid": "984922", "url": "https://it.wikipedia.org/wiki?curid=367391", "title": "Distretto di Riga", "text": "Il distretto di Riga (in lettone \"R\u012bgas Rajons\") \u00e8 stato uno dei 26 distretti della Lettonia. In base alla nuova suddivisione amministrativa \u00e8 stato abolito a partire dal 1\u00ba luglio 2009"}
{"id": "367392", "revid": "363629", "url": "https://it.wikipedia.org/wiki?curid=367392", "title": "Vignettatura", "text": "In fotografia e ottica, la vignettatura indica la riduzione della luminosit\u00e0 dell'immagine alla periferia rispetto al centro.\n\u00c8 un difetto causato spesso da ottiche di non buona qualit\u00e0 o dall'uso di paraluce non idonei alla focale dell'obiettivo impiegato.\nA volte la vignettatura \u00e8 usata per effetti creativi (ad esempio per attirare l'attenzione al centro dell'immagine).\nPu\u00f2 essere introdotta deliberatamente dal fotografo usando specifici filtri o delle tecniche di post-produzione.\nTipi di vignettatura.\nIl termine \"vignettatura\" \u00e8 usato anche per descrivere l'oscuramento degli angoli delle fotografie. Ci sono tre tipi di questo tipo di vignettatura:\nVignettatura meccanica.\nLa vignettatura meccanica o fisica si verifica quando i raggi di luce emanati dai punti della scena fuori asse sono parzialmente bloccati da oggetti esterni come filtri spessi o impilati o lenti secondarie/aggiuntive, che fanno abbassare la luminosit\u00e0 dell'immagine alla periferia. La vignettatura meccanica non \u00e8 dipendente dall'apertura, non essendo un fenomeno ottico ma meccanico.\nVignettatura ottica.\nLa vignettatura ottica \u00e8 l'attenuazione della luce inerente al progetto della lente ed \u00e8 approssimato dalla legge formula_1 in cui l'attenuazione luminosa \u00e8 approssimativamente proporzionale alla quarta potenza del coseno di \"\u03b8\", dove \"\u03b8\" \u00e8 l'angolo di scostamento dall'asse. Le lenti grandangolari, e le lenti usate nelle macchine fotografiche compatte sono pi\u00f9 soggette alla vignettatura ottica rispetto alle lenti di pi\u00f9 lunga focale e delle lenti retrofocus usate dalle macchine SLR perch\u00e9 queste configurazioni hanno \"\u03b8\" pi\u00f9 grandi. Questo tipo di vignettatura \u00e8 correggibile con l'apertura essendo un fenomeno strettamente connesso all'ottica, in particolare al passaggio della luce attraverso le sue lenti o gruppi di lenti.\nVignettatura digitale.\nLa vignettatura digitale si verifica solo con le macchine fotografiche digitali, ed \u00e8 causata dalla profondit\u00e0 dei pozzi fotonici che catturano la luce negli attuali sensori. Cos\u00ec come una maggiore quantit\u00e0 di luce raggiunge il fondo di un pozzo quando il sole \u00e8 allo zenit, la luce che colpisce un pozzo fotonico ad angolo retto \u00e8 pi\u00f9 efficace di quella che lo colpisce in obliquo. La maggior parte delle fotocamere digitali compensano automaticamente sia la vignettatura ottica che quella digitale quando convertono i dati grezzi del sensore ad un formato standard come JPEG o TIFF."}
{"id": "367394", "revid": "110157", "url": "https://it.wikipedia.org/wiki?curid=367394", "title": "Distretto di Saldus", "text": "Il distretto di Saldus (in lettone \"Saldus Rajons\") \u00e8 stato uno dei 26 distretti della Lettonia. In base alla nuova suddivisione amministrativa \u00e8 stato abolito a partire dal 1\u00ba luglio 2009"}
{"id": "367395", "revid": "984922", "url": "https://it.wikipedia.org/wiki?curid=367395", "title": "Distretto di Talsi", "text": "Il distretto di Talsi (in lettone \"Talsu Rajons\") \u00e8 stato uno dei 26 distretti della Lettonia. In base alla nuova suddivisione amministrativa \u00e8 stato abolito a partire dal 1\u00ba luglio 2009"}
{"id": "367406", "revid": "15756", "url": "https://it.wikipedia.org/wiki?curid=367406", "title": "Andrea Iannone", "text": "Carriera.\nA 15 anni, nel 2004, prende parte al campionato Italiano Velocit\u00e0, al campionato Spagnolo Velocit\u00e0 e ad altre competizioni a livello nazionale ed europeo in sella all'Aprilia messagli a disposizione dal team Abruzzo Junior.\nClasse 125.\nNel 2005 la struttura gli propone di disputare per la prima volta la stagione completa del motomondiale in classe 125, sempre su un'Aprilia e debutta nel Gran Premio di Spagna. Chiude la prima stagione al 20\u00ba posto con 20 punti e con il decimo posto in Turchia come migliore piazzamento.\nNel 2006 corre con una Aprilia RS 125 R del team Campetella Racing Junior, con compagno di squadra Simone Grotzkyj. Si piazza al 22\u00ba posto della classifica con 15 punti. Dopo il Gran Premio di Germania viene per\u00f2 liquidato dal team e passa, dal Gran Premio della Malesia, a correre per il team WTR Blauer USA. In quello stesso Gran Premio si infortuna, terminando la stagione.\nSempre con motociclette della casa di Noale gareggia nel 2007 nel WTR Team, con compagno Stefano Bianco. Termina la stagione al 20\u00ba posto con 26 punti nella classifica generale ed il nono posto in Turchia \u00e8 il suo migliore piazzamento.\nNel 2008 il vastese si trasferisce all'I.C. Team di Fiorenzo Caponera, dove trova come compagni l'austriaco Michael Ranseder ed il nipponico Takaaki Nakagami. In Cina vince la sua prima gara iridata in carriera, dove lotta a lungo con il campione del mondo del 2007 G\u00e1bor Talm\u00e1csi su un asfalto reso viscido dalla pioggia riuscendo a giungere sul traguardo con 3 secondi di vantaggio sul francese Mike Di Meglio. In Malesia ottiene la prima pole position della sua carriera e a fine stagione giunge al 10\u00ba posto nella classifica generale con 106 punti, secondo italiano dietro a Simone Corsi.\nNella stagione 2009 rimane nella squadra della passata stagione che per\u00f2 cambia denominazione in team Ongetta I.S.P.A., con compagni di squadra Lorenzo Zanetti, Takaaki Nakagami e Jonas Folger. Vince alla prima uscita stagionale in Qatar, in cui scatta dalla terza casella e grazie ad una ottima partenza riesce a passare in testa. Insolitamente per il Qatar comincia a piovere e la gara viene sospesa congelando la classifica dopo 4 giri dalla partenza. Successivamente i giudici di gara decidono di considerare conclusa la gara consegnando a Iannone la sua seconda vittoria in carriera. La terza arriva nella gara seguente in Giappone, dove inanella il secondo successo consecutivo dopo essere partito dalla pole position.\nA Jerez, parte in prima fila ma cade e termina diciannovesimo. Rimonta in Francia, dove partiva molto indietro: cade al primo giro, ma poi recupera dalla 23\u00aa posizione e riesce ad arrivare settimo. Al Mugello \u00e8 costretto a ritirarsi mentre era in testa a causa della rottura della catena. Si prende la rivincita in Catalogna dopo un lungo testa a testa con Juli\u00e1n Sim\u00f3n che compie l'errore di mettersi ad esultare per la vittoria con un giro di anticipo. In Repubblica Ceca ottiene pole position e terzo posto. A Misano cade all'ultimo giro coinvolgendo nella caduta Pol Espargar\u00f3 con il quale stava duellando per il primo posto. Termina la stagione al 7\u00ba posto con 125,5 punti.\nMoto2.\nNel 2010 passa in Moto2 con la Speed Up di Luca Boscoscuro, con compagno di squadra G\u00e1bor Talm\u00e1csi. Ottiene tre vittorie (Italia, Paesi Bassi e Aragona), due secondi posti (Germania e Valencia), tre terzi posti (Repubblica Ceca, Malesia e Australia) e cinque pole position (Italia, Paesi Bassi, Catalogna, Germania e Aragona) e termina la stagione al 3\u00ba posto con 199 punti.\nNel 2011 guida la Suter MMXI del team Speed Master. Ottiene tre vittorie (Jerez, Repubblica Ceca e Giappone), due secondi posti (Qatar e Aragona) ed un terzo posto a San Marino. Termina la stagione al 3\u00ba posto con 177 punti.\nNel 2012 rimane nello stesso team guidando una Speed Up. Ottiene due vittorie (Catalogna e Italia), due secondi posti (Qatar e Paesi Bassi) ed un terzo posto a San Marino, dopo aver condotto buona parte della gara ed aver ceduto il comando solo nelle ultime tornate. Conclude la stagione al 3\u00ba posto con 194 punti.\nMotoGP.\nDucati.\nNel 2013 passa in MotoGP, alla guida della Ducati Desmosedici del team Pramac Racing; il compagno di squadra \u00e8 Ben Spies. Ottiene come miglior risultato un ottavo posto in Australia e termina la stagione al 12\u00ba posto con 57 punti. In questa stagione \u00e8 costretto a saltare i Gran Premi di Germania e Stati Uniti a causa di una lussazione alla spalla destra rimediata nelle prove libere del Gran Premio di Germania.\nNel 2014 rimane nello stesso team, con compagno di squadra Yonny Hern\u00e1ndez. Ottiene come miglior risultato tre quinti posti (Germania, Repubblica Ceca e San Marino) e termina la stagione al 10\u00ba posto con 102 punti. In questa stagione \u00e8 costretto a saltare il Gran Premio della Malesia per una botta al braccio sinistro rimediata nelle prove libere del GP.\nNel 2015 passa al team ufficiale Ducati con compagno di squadra Andrea Dovizioso. In Qatar ottiene un terzo posto, nonch\u00e9 il suo primo podio in MotoGP, alle spalle dei connazionali Valentino Rossi e Andrea Dovizioso. Al Mugello parte per la prima volta dalla pole position, concludendo la gara in seconda posizione. In Australia torna sul terzo gradino del podio dopo una lunga battaglia con Jorge Lorenzo, Marc M\u00e1rquez e soprattutto con Valentino Rossi, che termina al quarto posto dopo aver subito il sorpasso decisivo dello stesso Iannone a pochissime curve dalla fine. Chiude la stagione al quinto posto in classifica con 188 punti all'attivo.\nLa stagione 2016 inizia con un ritiro in Qatar a causa di una scivolata mentre si trova in lotta per la prima posizione. In Argentina, cade nel corso dell'ultimo giro mentre \u00e8 in lotta per il podio, travolgendo il compagno di squadra Dovizioso. Questa manovra gli costa un punto della patente e tre posizioni di penalizzazione da scontare nella gara successiva ad Austin, che conclude al terzo posto. A Jerez parte dall'undicesima casella e termina la gara al settimo posto. In Francia \u00e8 di nuovo costretto al ritiro a seguito di una caduta nel tentativo di recuperare su Lorenzo. Torna sul podio al Mugello, facendo segnare il giro pi\u00f9 veloce e il record di velocit\u00e0 nella storia della MotoGP con 354,9 km/h.\nIn Catalogna cade per la 4\u00aa volta in 7 gare travolgendo Jorge Lorenzo mentre lottava per la quinta posizione; per la sua manovra viene costretto a partire dall'ultima posizione nel Gran Premio successivo ad Assen. Seguono due quinti posti consecutivi, in Olanda e Germania. Nel Gran Premio d'Austria ottiene la sua prima vittoria in MotoGP, e fa tornare alla vittoria la Ducati dopo 6 anni di distanza da Casey Stoner a Phillip Island nel 2010. Stabilisce inoltre il record per il giro pi\u00f9 veloce del circuito e fa segnare il suo primo \"hat trick\" in classe regina. In questa stagione \u00e8 costretto a saltare i Gran Premi di San Marino, Aragona, Giappone e Australia a causa di una frattura alla terza vertebra dorsale rimediata nelle prove libere del GP di San Marino, il suo posto in squadra viene preso prima dal connazionale Michele Pirro poi, per la gara giapponese e australiana, dallo spagnolo H\u00e9ctor Barber\u00e1, entrambi piloti Ducati. In Comunit\u00e0 Valenciana giunge terzo. Conclude la stagione al 9\u00ba posto con 112 punti.\nSuzuki.\nIl 19 maggio 2016 firma un biennale con la Suzuki per le stagioni 2017-2018. Il compagno di squadra \u00e8 lo spagnolo \u00c1lex Rins, proveniente dalla Moto2. Ottiene come miglior risultato un quarto posto in Giappone e termina la stagione con tante difficolt\u00e0 al 13\u00ba posto con 70 punti. Il 22 aprile 2018 ottiene il primo podio con la Suzuki concludendo al terzo posto nel Gran Premio delle Americhe. Si riconferma al podio nella gara successiva a Jerez, ottenendo ancora il terzo posto. Nel settembre 2018 ritrova il podio nel Gran Premio d'Aragona, arrivando al terzo posto in compagnia di Andrea Dovizioso e con il vincitore Marc M\u00e1rquez con diversi sorpassi negli ultimi giri. A ottobre del 2018 giunge al secondo posto in Australia dopo una bella lotta con le Ducati di Andrea Dovizioso e \u00c1lvaro Bautista (sostituendo l'infortunato Jorge Lorenzo). Conclude la stagione al 10\u00ba posto con 133 punti.\nAprilia.\nNel 2019 passa al team Aprilia Racing Team Gresini, alla guida dell'Aprilia RS-GP; con il compagno di squadra Aleix Espargar\u00f3. Al debutto in Qatar con la moto italiana, ottiene un quattordicesimo posto. In questa stagione \u00e8 costretto a saltare il Gran Premio di Spagna a causa di una contusione al piede sinistro rimediata nelle prove libere del GP e il Gran Premio di San Marino a causa di un trauma alla spalla sinistra rimediato nelle prove libere del GP. Conclude la stagione al 16\u00ba posto con 43 punti, ottenendo come miglior risultato un sesto posto in Australia (portando l'Aprilia al comando per un giro).\nDoping.\nLa Federazione internazionale di motociclismo il 17 dicembre 2019 ha annunciato di aver momentaneamente sospeso l'atleta dalle corse perch\u00e9 risultato positivo ad un controllo antidoping. In un campione delle sue urine sono state trovate tracce di steroidi anabolizzanti, che sarebbero risalenti al Gran Premio motociclistico della Malesia del 3 novembre, del medesimo anno. Nel gennaio 2020 i risultati delle controanalisi hanno confermato la presenza della sostanza proibita. Il 10 novembre dello stesso anno viene squalificato per quattro anni dal TAS di Losanna e tutti i suoi risultati ottenuti dal 1\u00ba novembre 2019 vengono considerati non validi."}
{"id": "367408", "revid": "928766", "url": "https://it.wikipedia.org/wiki?curid=367408", "title": "Simone Grotzkyj", "text": "Carriera.\nNel 2000 inizia il primo anno di attivit\u00e0 nel mondo delle minimoto, classificandosi 3\u00ba nel campionato regionale, 8\u00ba nel campionato italiano e 4\u00ba nel campionato europeo. Nel 2001 vince il campionato interregionale, \u00e8 2\u00ba nel campionato regionale, 3\u00ba nel campionato italiano e 2\u00ba nel campionato europeo. Nel 2002 rivince il campionato interregionale, \u00e8 2\u00ba nel campionato regionale e 4\u00ba nel campionato italiano. La carriera nelle minimoto si conclude con 42 podi su 60 gare disputate.\nNel 2003 sale su una moto di cilindrata da 125cm\u00b3 e approda nel campionato italiano e nel trofeo Honda. Al suo primo anno conquista un podio nell'ultima prova del trofeo Honda nel circuito di Misano. Nel 2004, causa la caduta a met\u00e0 stagione durante la gara del campionato europeo nel circuito di Vallelunga, si rompe il polso e piede destro, ed \u00e8 costretto ad una lunga convalescenza.\nNel 2005 cambia moto e passa ad Aprilia, disputando il campionato Italiano e quello Spagnolo. Nell'Italiano sale sei volte su sei sul podio, ed all'ultima gara si laurea Campione d'Italia. Nel campionato spagnolo invece conclude 4 delle 7 gare previste, portando a casa un 3\u00ba posto nella gara di Albacete e chiudendo 10\u00ba nella classifica generale. Sempre nel 2005 \u00e8 iscritto come wild card nel motomondiale - classe 125 in occasione del GP d'Italia, ma non prende il via alla gara.\nNel 2006 partecipa stabilmente al motomondiale con una Aprilia RS 125 R del team Campetella Racing Junior, con compagno di squadra Andrea Iannone, ottenendo come miglior piazzamento un 16\u00ba posto a Motegi in Giappone. Nel 2007 in sella all'Aprilia del team Multimedia Racing chiude la stagione in 29\u00aa posizione nella classifica generale, conquistando un punto nella gara di Jerez in Spagna. Il suo compagno di squadra \u00e8 stato Raffaele De Rosa. Nel 2008, dopo un breve passaggio nel campionato Europeo Superstock 600, viene chiamato dal team Campetella Racing per correre con una Gilera RSV 250, andando a sostituire, a partire dal GP di San Marino, Manuel Poggiali nel mondiale classe 250. Grotzkyj esordisce in questa classe, conquistando 5 punti mondiali in quattro gare e classificandosi 24\u00ba in campionato.\nNel 2009 subisce a marzo un infortunio durante una sessione di allenamento su moto da cross. Torna alle competizioni il 12 agosto nel campionato Italiano Velocit\u00e0 125 a Misano, ottenendo il terzo tempo in qualifica con una moto del team Gold Racing-Pas. A dicembre firma un accordo con il team FB Corse per competere, in alcune gare come wild card, in Moto2 nel motomondiale 2010. In giugno 2010 risolve consensualmente il contratto con FB Corse e rientra nel Motomondiale al GP del Mugello, in sella ad una Aprilia del team Fontana Racing. Classificandosi 15\u00ba in gara conquista un punto iridato, successivamente riesce ad andare a punti pi\u00f9 volte, ottenendo come miglior risultato un nono posto al GP d'Olanda e 26 punti iridati.\nNel 2011 passa al team Phonica Racing, con compagni di squadra Taylor Mackenzie e Giulian Pedone. Ottiene come miglior risultato un ottavo posto in Repubblica Ceca e termina la stagione al 16\u00ba posto con 32 punti. In questa stagione \u00e8 costretto a saltare i Gran Premi di San Marino, Aragona, Giappone, Australia e Malesia a causa di una frattura nella mano destra rimediata nelle prove libere del GP di San Marino. Nel 2012 resta nello stesso team (che per\u00f2 cambia denominazione in Ambrogio Next Racing), correndo nella nuova classe Moto3 alla guida inizialmente di una Oral M3 e, dal GP di Francia, di una Suter MMX3. Viene per\u00f2 sostituito dopo il Gran Premio d'Italia da \u00c1lex M\u00e1rquez, riuscendo a totalizzare solo un punto con il quindicesimo posto in Germania. In questa stagione \u00e8 costretto a saltare il Gran Premio del Portogallo a causa di un'intossicazione alimentare.\nNel 2013 si trasferisce nella Superstock 1000 FIM Cup in sella ad una Kawasaki ZX-10R del team Pedercini, i compagni di squadra per questa stagione sono Alessandro Andreozzi, Lorenzo Savadori, Federico Dittadi e Leandro Mercado. Grotzkyj chiude la stagione portando a termine tutte le gare in calendario, totalizzando 9 punti e il ventesimo posto in classifica finale. Nel 2014 inizia nuovamente la stagione come pilota titolare nella Superstock 1000 FIM Cup. Lo fa con la stessa moto e lo stesso team dell'anno precedente. I compagni di squadra, per questa stagione, sono Lorenzo Savadori, Romain Lanusse, Javier Alviz e Bal\u00e1zs N\u00e9meth. Pur prendendo parte solo ai primi quattro eventi in calendario, Grotzkyj ottiene un punto in pi\u00f9 della stagione precedente, chiudendo la classifica al diciannovesimo posto."}
{"id": "367409", "revid": "123896637", "url": "https://it.wikipedia.org/wiki?curid=367409", "title": "Compaq", "text": "La Compaq era un'azienda statunitense finalizzata alla produzione nel settore dei personal computer, fondata nel 1982, in seguito divenuta uno dei marchi di Hewlett-Packard.\nLa societ\u00e0 fu creata da Rod Canion, Jim Harris e Bill Murto \u2014 in precedenza senior manager in Texas Instruments. Il nome \"Compaq\" \u00e8 derivato da \"Compatibility and Quality\" (compatibilit\u00e0 e qualit\u00e0), dal momento che alla sua creazione Compaq produceva alcuni dei primi computer IBM compatibile.\nUna volta il pi\u00f9 grande fornitore di personal computer nel mondo, Compaq \u00e8 esistita come una azienda indipendente fino al 2002, quando si fuse con Hewlett-Packard.\nPrima di essere rilevata la societ\u00e0 aveva il suo quartier generale nel nordovest della Contea di Harris, nel Texas.\nStoria.\nCompaq fu fondata nel febbraio del 1982 da Rod Canion, Jim Harris and Bill Murto, tutti senior manager della Texas Instruments, che investirono 1000 dollari ciascuno; primi investitori esterni all'azienda furono Ben Rosen e Sevin-Rosen.\nL'azienda si ciment\u00f2 inizialmente nel campo dei personal computer; sull'onda del successo ottenuto, nel novembre 1982 Compaq annunci\u00f2 \"Portable\", il primo portatile PC compatibile. Il prodotto fu messo in commercio nel marzo 1983 al prezzo di 2 995 dollari, molto conveniente rispetto alla concorrenza, e ottenne vendite notevoli che raggiunsero e superarono i 50.000 pezzi all'anno.\nNel giugno del 1984, poi, la societ\u00e0 lanci\u00f2 il \"Deskpro\", PC con processore a 16-bit Intel 8086 a 7,14\u00a0MHz, molto pi\u00f9 veloce di un PC IBM e completamente compatibile con i precedenti PC, che riscosse un grande successo.\nNel 1985 Compaq introdusse il Deskpro 286, un desktop a 16-bit che usava un Intel 80286 a 8\u00a0MHz con 7\u00a0MB di RAM, pi\u00f9 veloce dell'IBM PC AT a 6\u00a0MHz e dal costo di 2000 dollari per la versione con disco fisso da 40\u00a0MB. Nacque poi il Deskpro 386: basato su Intel 80386, divenne presto il leader per potenza tra i PC, facendo presto perdere a IBM la leadership per prestazioni e tecnologia e causandone il declino in tale campo.\nNel 1992, poi, Compaq inizi\u00f2 a produrre PC di ogni tipo, anche con microprocessori diversi da Intel, come AMD e Cyrix, riuscendo a produrre PC sotto i 1000 dollari, nonch\u00e9 la linea di portatili Contura.\nNel 1997 fu acquistata \"Tandem Computers\", nota come produttrice dei server \"NonStop\".\nNel 1998 fu acquistata Digital Equipment Corporation per estendere la linea server.\nNel 1999 il gruppo si trov\u00f2 in difficolt\u00e0 e il CEO Eckhard Pfeiffer fu licenziato nello stesso anno. Come sostituto, fu scelto Michael Capellas, che per\u00f2 non riusc\u00ec a raddrizzare del tutto le sorti del gruppo. Dell era oramai vicina nelle vendite a Compaq. Nel novembre del 1999 Compaq inizi\u00f2 a lavorare con Microsoft per creare la prima linea di computer per applicazioni web.\nNel 2000 si ebbero i primi accordi con Hewlett-Packard nel campo della vendita dei computer e delle stampanti.\nNel 2001 Compaq cominci\u00f2 a pensare ad una fusione proprio con HP. Molti investitori, a iniziare da Walter Hewlett (discendente dei proprietari di HP), si opposero a questa idea. Ne risult\u00f2 una guerra pubblica con gravi conseguenze per i due marchi. Alla fine la fusione fu approvata con una maggioranza ristretta e l'appoggio di una banca esterna. Il CIO di HP Capellas si dimise e Carly Fiorina, il CEO di HP, prese anche i suoi poteri. Nei tre anni seguenti Fiorina ristruttur\u00f2 l'azienda risultante dalla fusione, licenziando migliaia di dipendenti Compaq, tra cui molti degli anziani.\nIn seguito il marchio Compaq apparve solo in pochi prodotti, soprattutto in portatili e monitor TFT."}
{"id": "367410", "revid": "2021998", "url": "https://it.wikipedia.org/wiki?curid=367410", "title": "Amministrazione centrale tibetana", "text": "L'Amministrazione centrale tibetana (\"Central Tibet Administration\" - CTA), noto anche come \"Governo tibetano in esilio\", rappresenta il tradizionale governo del Tibet, i cui componenti sono fuggiti in esilio in India nel marzo del 1959 insieme al Dalai Lama dopo la rivolta di Lhasa contro l'esercito cinese. Il governo tibetano \u00e8 stato dichiarato illegale da parte della Repubblica popolare cinese il 28 marzo 1959, ma contemporaneamente il Dalai Lama formava un governo provvisorio presso il villaggio Lhuntse Dzong, pochi giorni prima di varcare il confine indiano.\nIl 29 aprile dello stesso anno il Governo tibetano in esilio si \u00e8 insediato nella localit\u00e0 indiana di Mas\u016br\u012b (Mussoorie). Il trasferimento definitivo a Dharamsala, ove opera tutt'oggi, \u00e8 avvenuto nel maggio del 1960.\nIl Governo tibetano in esilio ha principalmente le funzioni di sostenere gli esuli in arrivo dal Tibet, amministrare i campi profughi e gli insediamenti permanenti, preservare la cultura tibetana e promuovere l'istruzione dei profughi.\nLa fonte primaria del diritto \u00e8 costituita dalla \"Carta dei Tibetani in esilio\" (Charter of the Tibetans in Exile), un documento adottato nel 1991 dall'Assemblea dei Deputati. Si basa sulla Dichiarazione Universale dei Diritti dell'Uomo e sul principio della separazione dei poteri.\nOrgani.\nL'attuale struttura dell'Amministrazione centrale tibetana \u00e8 frutto di un processo di democratizzazione iniziato gi\u00e0 nei primi anni dell'esilio.\nNell'esecutivo sono attivi i sette ministeri (\"Lhenkhang\") elencati di seguito.\nI ministeri ed altre Istituzioni gestiscono inoltre alcuni Istituti:"}
{"id": "367418", "revid": "928766", "url": "https://it.wikipedia.org/wiki?curid=367418", "title": "Michele Conti (motociclista)", "text": "Carriera.\nNel 2001 chiude al quindicesimo posto nella classe 125 del Campionato Italiano Velocit\u00e0. Nel 2002 chiude quinto e disputa una gara anche nell'italiano Superbike. Nel 2003 vince una gara e chiude sesto. Continua a gareggiare al livello nazionale anche nelle stagioni successive parallelamente agli impegni mondiali. Nel 2005 vince il campionato europeo della classe 125, nel 2006 ha corso nella classe 125 del motomondiale, con il numero 16, nel team Valsir Seedorf Racing dotato di Honda RS 125 R, il compagno di squadra \u00e8 Fabrizio Lai.\nNel 2007 \u00e8 tornato al team Kuja Racing, disputando Campionato Italiano 125 GP ed Europeo classe 125, finendo terzo quest'ultimo. Nel 2008 inizia la sua carriera con le moto a 4 tempi, sempre in sella alla Honda ma 1000 classe superstock, finisce quarto la Coppa Europa Stocksport 1000\u00a0cm\u00b3. Nel 2009 rimane in sella alla CBR 1000RR, con il numero 24 sulla carenatura, finisce nono con 30 punti il Campionato Italiano Stock 1000.\nNel 2010 continua nel Campionato Italiano Stock 1000 confermato nel team Kuja Racing ma cambia moto passando alla BMW S1000 RR. Nel 2011 fa il suo esordio come wildcard nel campionato mondiale Supersport nella prova disputatasi a Brno, collezionando un 18\u00ba posto. Nel 2011 vince il campionato European ALPE ADRIA nella classe 600 Supersport."}
{"id": "367424", "revid": "1983214", "url": "https://it.wikipedia.org/wiki?curid=367424", "title": "National", "text": ""}
{"id": "367428", "revid": "339392", "url": "https://it.wikipedia.org/wiki?curid=367428", "title": "Registration Autorithy", "text": ""}
{"id": "367434", "revid": "838137", "url": "https://it.wikipedia.org/wiki?curid=367434", "title": "Matrice elementare", "text": "In algebra lineare, con matrice elementare si indica generalmente una matrice quadrata di un certo tipo, utile in alcuni algoritmi come l'algoritmo di Gauss o le fattorizzazioni LU e QR.\nDefinizione.\nNella pi\u00f9 grande generalit\u00e0, una matrice elementare \u00e8 una matrice quadrata a coefficienti reali o complessi, del tipo\ndove formula_2 \u00e8 la matrice identit\u00e0 e formula_3 \u00e8 una matrice con rango al pi\u00f9 uno. In altre parole, le colonne (o le righe) di formula_3 sono tutte multiple una dell'altra, ad esempio:\nEquivalentemente, formula_6 \u00e8 il prodotto di due vettori, il primo formula_7 colonna ed il secondo formula_8 riga (perch\u00e9 formula_8 indica la trasposta di formula_10). Nell'esempio, abbiamo\nRisulta quindi comodo esprimere una matrice elementare come\ndove formula_13 \u00e8 un coefficiente (reale o complesso) e formula_14 sono vettori non nulli.\nPropriet\u00e0.\nLe principali propriet\u00e0 delle matrici elementari sono:\nMatrici elementari di Gauss.\nLe matrici elementari di Gauss sono matrici elementari molto semplici, definite per interpretare le mosse di Gauss come moltiplicazione per una matrice. Sono di tre tipi, ciascuno corrispondente ad un tipo di mossa.\nScambio di righe.\nLa matrice formula_15 \u00e8 ottenuta dalla matrice identit\u00e0 scambiando le righe formula_16-esima e formula_17-esima:\nPu\u00f2 essere anche definita come \ndove \n\u00e8 l'formula_21-esimo vettore della base canonica.\nMoltiplicazione di una riga per uno scalare.\nAnalogamente, formula_22 \u00e8 ottenuta dalla matrice identit\u00e0 moltiplicando la riga formula_16-esima per un numero formula_24.\nPu\u00f2 anche essere definita come\nCombinazione lineare.\nLa matrice formula_27 \u00e8 ottenuta dalla matrice identit\u00e0 aggiungendo alla riga formula_16-esima la riga formula_17-esima moltiplicata per formula_24.\nPu\u00f2 anche essere definita come\nRelazione con l'algoritmo di Gauss.\nSe formula_33 \u00e8 una matrice qualsiasi con formula_34 righe, allora le matrici formula_35 sono le matrici ottenute da formula_33 operando le corrispondenti mosse di Gauss.\nMatrici elementari di Householder.\nUna matrice di Householder \u00e8 una matrice elementare del tipo formula_37 dove formula_10 \u00e8 un vettore di norma uno. \nLe matrici elementari di Householder sono utili per definire le trasformazioni di Householder e quindi la fattorizzazione QR."}
{"id": "367437", "revid": "125738498", "url": "https://it.wikipedia.org/wiki?curid=367437", "title": "Adobe Acrobat", "text": "Adobe Acrobat \u00e8 un'applicazione di desktop publishing realizzata da Adobe per creare e modificare file in formato PDF.\nIn quanto prodotto dalla stessa societ\u00e0 che ha sviluppato il PDF, \u00e8 stato il primo programma in grado di lavorare su questo formato.\nConcorrenza.\nFin dai primi anni novanta Acrobat si \u00e8 dovuta scontrare con altri programmi simili, ognuno funzionante con un proprio particolare formato di file:\nAlla fine degli anni novanta, per\u00f2, il PDF divenne lo standard de facto nella distribuzione di contenuti integrati di testo e immagini, eliminando la concorrenza di altri formati e garantendo il futuro di Adobe Acrobat.\nOggi esistono diversi programmi per la creazione e la modifica dei file PDF, per esempio, Ghostscript e PrimoPDF.\nVarie distribuzioni Unix-like permettono la creazione nativa di file PDF direttamente dalla finestra di stampa delle applicazioni. Anche molti software permettono la creazione diretta di un PDF a partire dal documento aperto: ad esempio, LibreOffice pu\u00f2 esportare i propri file in formato PDF senza strumenti aggiuntivi, come ormai anche la suite di Microsoft Office.\nAdobe Acrobat Reader.\nAdobe Acrobat Reader \u00e8 un'applicazione complementare ad Adobe Acrobat. Per le versioni dalla 7 alla XI era stato denominato \"Adobe Reader\"; poi fu ripristinato il nome originario.\n\u00c8 un programma freeware scaricabile dal sito web di Adobe; come Acrobat, anche Reader \u00e8 multipiattaforma. Per tanti anni \u00e8 stato l'unico lettore disponibile di file PDF, dato che fu Adobe a inventare questo formato (si legga sotto).\nReader permette agli utenti di aprire, visualizzare e stampare (salvo restrizioni come il DRM) i documenti PDF, ma non di crearli e modificarli, ad eccezione dei moduli compilabili.\nNel 2008 il formato PDF ha ottenuto la certificazione come standard internazionale. Pur restando un formato proprietario, l'Adobe ne ha reso pubblica la specifica. Grazie a questo sono nati \"software\" come Foxit Reader, Nuance PDF Reader, Sumatra PDF, in grado non solo di leggere, ma di includere commenti nei documenti PDF e numerose funzionalit\u00e0. Gi\u00e0 prima che le specifiche del formato divenissero pubbliche, esistevano altri software analoghi, ad esempio, il software libero Xpdf ed Evince.\nIn precedenza Adobe deteneva il brevetto del formato, e tutti i programmi per la modifica dovevano essere acquistati dalla casa madre.\nAdobe Acrobat DC.\nIl 6 aprile 2015 Adobe ha rilasciato una nuova edizione del programma, denominata Adobe Acrobat DC (con passaggio da release 11.2 a release 15.0, quindi DC 2015.0). \"DC\" sta per \"Document Cloud\".\n\u00c8 un'edizione totalmente rinnovata, sia nell'interfaccia che nella struttura, focalizzata sul cloud. Sono state aggiunte diverse funzioni e ridisegnati radicalmente i men\u00f9 e le logiche: ad esempio, con Acrobat DC Adobe \u00e8 passata all'utilizzo delle schede multiple tipo browser. Ora le release sono nominate con l'anno di riferimento, mentre le versioni sono identificate con codice \"anno.versione\" (es. release 2017-versione 17.012.20098).\nCon Adobe Acrobat DC si potrebbe parlare di un nuovo prodotto e non di una nuova edizione. Similmente alle precedenti edizioni di Acrobat, anche Acrobat DC \u00e8 in versione \"standard\" (funzioni base) e in versione \"pro\" (tutte le funzioni), entrambe a pagamento; inoltre, c'\u00e8 il solo lettore (\"player\") che riprende il termine \"reader\" (Adobe Acrobat Reader DC), come sempre gratuito per qualsiasi piattaforma. Adobe Acrobat DC utilizza un'applicazione autonoma (Adobe Sign) per la firma digitale dei documenti, oltre, ovviamente, alla modifica e formattazione native dei PDF. L'insieme delle applicazioni (tra cui Acrobat DC) forma la suite Adobe Document Cloud."}
{"id": "367442", "revid": "416175", "url": "https://it.wikipedia.org/wiki?curid=367442", "title": "Fill", "text": "Nella musica moderna l'indicazione fill (dall'inglese \"riempimento\"), normalmente accompagnata dal nome di uno strumento: \"drum fill\", \"guitar fill\" e dall'indicazione di una durata in battute, viene notata su uno spartito per indicare l'esecuzione di un passaggio libero, normalmente improvvisato. L'intento \u00e8 indicare un passaggio \"riempitivo\" di un breve insieme di battute, di cui in genere si indicano sullo spartito gli accordi su cui il musicista si deve basare.\nI \"fill\" sono distinti dall'assolo per il fatto di essere molto pi\u00f9 brevi (la durata tipica dei fill \u00e8 raramente superiore alle quattro-otto battute) e perch\u00e9 il musicista nella loro esecuzione, privilegia la libert\u00e0 e l'aderenza stilistica al carattere generale del pezzo piuttosto che l'originalit\u00e0 espressiva e la costruzione dell'esecuzione."}
{"id": "367446", "revid": "7", "url": "https://it.wikipedia.org/wiki?curid=367446", "title": "Isola di Sant'Elena", "text": ""}
{"id": "367448", "revid": "1318658", "url": "https://it.wikipedia.org/wiki?curid=367448", "title": "Arrondissement di Tolone", "text": "L\"arrondissement\" di Tolone \u00e8 un \"arrondissement\" dipartimentale della Francia situato nel dipartimento del Varo, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 34 comuni raggruppati in 22 cantoni, 9 dei quali all'interno della citt\u00e0 di Tolone e di seguito elencati:"}
{"id": "367451", "revid": "1784938", "url": "https://it.wikipedia.org/wiki?curid=367451", "title": "Aborto volontario", "text": ""}
{"id": "367452", "revid": "124437446", "url": "https://it.wikipedia.org/wiki?curid=367452", "title": "Cotopaxi", "text": "Il Cotopaxi \u00e8 un vulcano delle Ande che si trova in Ecuador.\nSituato a 50\u00a0km sud-est della capitale Quito e a 33\u00a0km a nord-est da Latacunga, con un'altitudine di 5.872\u00a0m s.l.m. \u00e8 la seconda montagna pi\u00f9 alta dell'Ecuador dopo il Chimborazo (6.310\u00a0m) e il terzo vulcano pi\u00f9 alto del mondo, dopo il Sabancaya (5.985\u00a0m, Per\u00f9) e l'Ojos del Salado (6.893\u00a0m, Cile)\nSi tratta di uno stratovulcano ed ha la forma di un cono perfetto di pi\u00f9 di 3000\u00a0m di altezza misurati dalla sua base. Il cratere alla sommit\u00e0 misura circa 700\u00a0m di diametro e la base del cono \u00e8 larga circa 23\u00a0km.\nEtimologia.\nIl suo nome significa \"Collo della Luna\" nella locale lingua quechua e la luna sembra in effetti posarsi sopra il cono del vulcano, dando l'impressione che il Cotopaxi sia il suo collo. Dal nome del vulcano deriva anche quello di una delle province dell'Ecuador, con capoluogo Latacunga, situata immediatamente a sud della provincia di Pichincha, dove si trova la capitale Quito.\nIl vulcano \u00e8 stato rappresentato nel 1855 e nel 1862 in dipinti di Frederic Edwin Church.\nEruzioni.\nLa prima grande eruzione nota \u00e8 del 1534, quando un'eruzione sorprese i conquistadores spagnoli che erano in battaglia con gli indigeni locali per il possesso delle terre dell'attuale Ecuador. Lo storico spagnolo Agust\u00edn de Z\u00e1rate menzion\u00f2 anche di un villaggio di nome Contiega distrutto \ndalla quantit\u00e0 di acqua e fango causati dal disgelo delle nevi del vulcano in eruzione.\nA partire dal 1738 si contano pi\u00f9 di 50 eruzioni del vulcano, che \u00e8 circondato da numerose vallate costituite dalle possenti lahar (\"colate di fango\"). Le eruzioni costituiscono tuttora un rischio per la popolazione locale, i loro insediamenti e i loro campi; la citt\u00e0 di Latacunga \u00e8 stata distrutta almeno due volte nel corso della sua storia. Le maggiori eruzioni in tempi storici sono avvenute nel 1744, nel 1768 e in particolare nel 1877, quando flussi piroclastici scesero da tutti i lati del vulcano e con \"lahars\" che giunsero ad oltre 100\u00a0km di distanza, fino all'oceano Pacifico e alla parte occidentale del bacino del Rio delle Amazzoni. La grande eruzione del 1880 fu osservata dallo scalatore britannico Edward Whymper, che in quel momento stava scalando la cima del Chimborazo e ne descrisse gli effetti dal suo punto di vista, da oltre 100\u00a0km di distanza.\nUn'altra notevole eruzione ebbe luogo tra il 1903 e il 1904, e ancora nei 2-3 anni successivi, quando il vulcano manifest\u00f2 dei flussi piroclastici con espulsioni di cenere. Prima del 2015, l'attivit\u00e0 pi\u00f9 recente riguarda un aumento delle emissioni di vapore, che ha comportato il fondersi del manto nevoso in alcuni punti, e piccoli terremoti nel 1975 e nel 1976.\nA partire da giugno del 2015 il vulcano \u00e8 tornato a mostrare segni di attivit\u00e0, e dopo le iniziali emissioni di gas, nell'agosto dello stesso anno diverse eruzioni hanno espulso una grande quantit\u00e0 di materiale vulcanico sotto forma di cenere, facendo scattare lo stato di emergenza nel Paese e la conseguente evacuazione di diverse persone dalle zone limitrofe.\nAlpinismo.\nIl primo europeo che cerc\u00f2 di scalare la montagna fu Alexander von Humboldt nel 1802, tuttavia egli raggiunse solo una altezza di circa 4500\u00a0m. Nel 1858 Moritz Wagner studi\u00f2 il Cotopaxi, ma anche lui non riusc\u00ec a raggiungere la vetta. Il 28 novembre 1872, il geologo tedesco Wilhelm Reiss ed il suo compagno colombiano Angelo Escobar finalmente raggiunsero la vetta, cos\u00ec come, nel 1873, far\u00e0 Moritz Alphons St\u00fcbel, e nel 1880 Edward Whymper. Il pittore Rudolf Reschreiter, con Hans Meyer, raggiunse la cima nel 1903 e il Cotopaxi sar\u00e0 raffigurato in molti dei suoi dipinti."}
{"id": "367455", "revid": "26630", "url": "https://it.wikipedia.org/wiki?curid=367455", "title": "Niagara", "text": ""}
{"id": "367458", "revid": "113896601", "url": "https://it.wikipedia.org/wiki?curid=367458", "title": "Tom-tom", "text": "Il tom-tom (detto anche muto o semplicemente tom in italiano) \u00e8 un tamburo, di forma cilindrica chiuso alle estremit\u00e0 da due membrane tese, le \"pelli\", dette \"battente\" e \"risonante\". Il fusto \u00e8 solitamente in legno, ma ne esistono versioni anche in acrilico.\nStoria e caratteristiche.\nSi suppone che sia originario dei nativi d'America o di culture Asiatiche. I primi tom-tom della moderna batteria erano in effetti dei tom cinesi. Il tamburo africano djembe \u00e8 talvolta chiamato tom-tom.\nInizialmente i tom-tom avevano pelli naturali tese e direttamente inchiodate al bordo; l'accordatura avveniva inumidendole e riscaldandole. In seguito venne adottato il sistema analogo a quello del rullante, con cerchi, viti e blocchetti metallici per fissare la pelle al bordo.\nIn origine le misure dei fusti erano di 12' o 13' (30 e 33 cm) per i tom pi\u00f9 acuti e 14' o 16' (36 e 41 cm) per quelli pi\u00f9 gravi. Oggi i diametri pi\u00f9 comuni del fusto variano tra gli 8' (20 cm) e i 18' (46 cm), ma ne esistono anche di misure inferiori (6', 15 cm) e superiori (20', 51 cm).\nLa profondit\u00e0 del fusto di ciascun tom pu\u00f2 essere di diverse misure. A quelle classiche dette \"regular\" si sono aggiunte durante gli anni '80 misure pi\u00f9 profonde, dette \"deep\" o \"power\". Oggi tom di uno stesso diametro vengono solitamente prodotti in pi\u00f9 profondit\u00e0 diverse. La profondit\u00e0 del fusto incide parzialmente sul volume, ma soprattutto sul timbro dello strumento, avvertibile specie tra fusti di lunghezza molto diversa.\nPer quanto il pi\u00f9 diffuso materiale di fabbricazione dei fusti sia tuttora il legno (soprattutto acero, betulla, bubinga, mogano), sono stati sperimentati e messi in produzione fusti in PVC (come nel caso dei Vistalite drums), vetroresina o altre materie plastiche, e anche in metallo (acciaio, bronzo e alluminio).\nOltre a quella cilindrica, per i fusti sono state sperimentate, specie negli anni '70, forme tronco coniche o a \"tromba\" (come per le batterie North e le Staccato).\nUtilizzo.\nI Tom-tom sono elementi fondamentali per una batteria, ma possono anche far parte di un set di percussioni.\nIn una batteria solitamente i tom sono pi\u00f9 di uno e vengono posizionati di fronte al batterista, sospesi su appositi sostegni \"reggi-tom\" fissati alla grancassa, ma \u00e8 frequente l'utilizzo di speciali supporti, che si agganciano alle aste per piatti tramite appositi morsetti. Tom di diametro largo possono venire poggiati a terra, dotati di piedini. In questi casi, in passato in Italia sono stati chiamati erroneamente ma sistematicamente \"timpani\", ma non hanno niente dello strumento classico (sono appoggiati a terra all'estrema destra rispetto al batterista). \nIl suono dei tom \u00e8 dato dal grado di tensione della pelle superiore (battente; non esiste un'accordatura standard il suono viene modificato a seconda dei gusti del singolo batterista) mentre la pelle inferiore (risonante) serve per dare la lunghezza al suono (anche per questa non esiste un'accordatura standard \u00e8 il batterista che sceglie un suono pi\u00f9 stoppato o pi\u00f9 armonico).\nNella configurazione minima i tom sono due, il timpano uno.\nConcert Toms.\nEsistono tom-tom dotati della sola pelle battente (senza la risonante), caratterizzati da un suono pi\u00f9 secco e con armonici molto limitati, accordabili pi\u00f9 facilmente a un'altezza determinata. In questo caso prendono il nome di concert toms o anche \"melodic toms\", e sono stati diffusi soprattutto negli anni '70. Uno dei rari batteristi che li utilizza ancora oggi \u00e8 Phil Collins, ma anche nel set attuale di Terry Bozzio si trova una serie di tom-tom a pelle singola, accordati melodicamente.\nAttualmente vengono prodotti per impieghi soprattutto orchestrali e in ensemble di musica contemporanea, come si pu\u00f2 ascoltare ad esempio in \"Pleiades\" del compositore Iannis Xenakis.\nSpeciali tipi di \"concert toms\" sono i tymp-toms, simili alle timbales, i gong bass drums e gli octoban, detti anche \"tube toms\"."}
{"id": "367460", "revid": "339392", "url": "https://it.wikipedia.org/wiki?curid=367460", "title": "S. Stefano", "text": ""}
{"id": "367463", "revid": "1318658", "url": "https://it.wikipedia.org/wiki?curid=367463", "title": "Governo Fanfani", "text": "Governo Fanfani pu\u00f2 riferirsi a sei governi della Repubblica Italiana guidati da Amintore Fanfani:"}
{"id": "367464", "revid": "1718925", "url": "https://it.wikipedia.org/wiki?curid=367464", "title": "Ecologia della comunit\u00e0", "text": "Ecologia della comunit\u00e0 - Le comunit\u00e0 di organismi viventi, dal punto di vista dell'ecologia, vengono denominate biocenosi. Per la precisione una biocenosi \u00e8 una comunit\u00e0 di organismi viventi che coabitano in uno stesso ambiente (biotopo) e che interagiscono fra di loro attraverso vari rapporti (neutralismo, competizione, predazione, simbiosi ecc.).\nLa possibilit\u00e0 di abitare in un dato biotopo, quindi, comporta sia la capacit\u00e0 degli organismi di adattarsi ai cosiddetti fattori abiotici dell'ambiente (luce, temperatura, pressione, elementi chimici, composti inorganici ed organici..., cio\u00e8 tutte le relazioni che riguardano la cosiddetta autoecologia), sia gli adattamenti reciproci degli organismi all'interno di una stessa comunit\u00e0 (sinecologia).\nIn particolare assume grande importanza quella che viene dafinita sinecologia dinamica, ovvero lo studio di come si evolvono le diverse comunit\u00e0 nel tempo in funzione di un ambiente che, incerti casi, rimane pi\u00f9 o meno costante, mentre, in altri, pu\u00f2 essere variabile. La variabilit\u00e0 di un dato biotopo, a sua volta, pu\u00f2 dipendere ed essere conseguenza delle attivit\u00e0 svolte al suo interno dalla comunit\u00e0 stessa.\nFlusso energetico.\nL'aspetto fondamentale affinch\u00e9 una biocenosi si instauri in un dato biotopo \u00e8 il cosiddetto flusso di energia: questa proviene dall'esterno (solitamente sotto forma di luce), viene \"organicata\", cio\u00e8 trasformata in composti chimici di tipo organico, da parte di alcuni organismi definiti produttori e quindi trasferita attraverso tutti gli organismi che compongono la biocenosi, per poi essere gradualmente dispersa (solitamente sotto forma di calore), secondo i principi della termodinamica. La successione dei passaggi di energia viene definita catena alimentare.\nQuando un nuovo ambiente si rende disponibile alla colonizzazione di nuove specie (specie pioniere) che lo raggiungono attraverso i naturali meccanismi di dispersione si verificano alcuni fenomeni: innanzitutto le specie devono adattarsi alle condizioni chimico-fisiche del biotopo, ma allo stesso tempo la loro azione modifica alcune componenti ambientali; questo fa s\u00ec che altre specie possano occupare quell'ecosistema apportandogli ulteriori modificazioni secondo il fenomeno che prende il nome di successione ecologica. L'afflusso di sempre nuove specie porta, di conseguenza, a diverse forme di interazione entro la biocenosi.\nIn primo luogo alla competizione che, da un lato, pu\u00f2 determinare la scomparsa delle specie pioniere e la loro sostituzione con altri e pi\u00f9 numerosi organismi (successione), ma che, d'altro canto, pu\u00f2 portare a una spinta adattativa reciproca tra le specie che occupano il biotopo, le quali finiscono per occupare tutte le nicchie ecologiche possibili (e, talvolta, ne creano di nuove) e che, quindi, raggiungono un equilibrio. Questo, ovviamente, \u00e8 pur sempre un equilibrio dinamico, ma pu\u00f2 risultare stabile nel tempo: tale condizione prende il nome di climax (o di condizione climacica).\nIl climax.\nUn climax pu\u00f2 apparire, sotto l'aspetto descrittivo e sotto quello funzionale, di due tipi:\nCome esempio della prima situazione si pu\u00f2 citare, ad esempio, il caso di una foresta matura (magari composta prevalentemente da una sola o da poche specie di alberi): piante che, data la loro et\u00e0, presentano spesso dimensioni considerevoli, condizionano infatti numerosi fattori abiotici (cio\u00e8 di tipo fisico-chimico e climatico), dalla luce alla temperatura, dall'intensit\u00e0 del vento al conseguente ricambio atmosferico al di sotto della copertura vegetale, dall'umidit\u00e0 a livello del suolo alla composizione di lettiera e strato umifero ed al pH del terreno.\nTutte queste sono condizioni che, a loro volta, influiscono sulle specie vegetali che costituiscono il sottobosco. Quindi, limitato il numero di organismi vegetali (che costituiscono l'insieme dei produttori all'interno della biocenosi, dato che sono in grado di trasformare composti inorganici in organici attraverso la fotosintesi), anche le specie animali saranno condizionate di conseguenza e cos\u00ec pure gli organismi che parassitano o vivono in simbiosi con gli altri componenti della comunit\u00e0.\nIl secondo tipo pu\u00f2 essere, per esempio, il caso di un fiume che, soprattutto nel tratto iniziale del suo corso, \u00e8 quasi del tutto privo di organismi produttori. Infatti, a causa della forte corrente, il fitoplancton (che svolge la funzione di produttore nelle acque di laghi o mari), qualora riuscisse a svilupparsi, sarebbe immediatamente trascinato via. Cos\u00ec pure il substrato roccioso e privo i depositi di materiali fini, non consente l'insediamento di vegetali o alghe, tranne alghe verdi o diatomee microscopiche che aderiscono alla superficie meno tormentata dalla corrente fluviale di pietre e rocce.\nSenza organismi produttori i composti organici giungono nelle acque sotto forma di detriti che cadono nelle acque dagli ambienti circostanti e vengono trascinati verso valle: di questi si alimentano numerosi organismi consumatori e degradatori, soprattutto di tipo bentonico (cio\u00e8 sessili, termine che indica come siano in qualche modo legati al substrato): si vengono quindi a creare vari gruppi di specie che demoliscono e metabolizzano tali detriti (definiti come masticatori, raschiatori, filtratori, saprobi ecc. a seconda delle dimensioni dei detriti di cui si nutrono e dal metodo con cui li aggrediscono), tutte ugualmente favorite dalle stesse condizioni ambientali. Ed a questi corrispondono vari gruppi di predatori pi\u00f9 o meno specializzati.\nLa genetica.\nDal punto di vista genetico l'adattamento di uno stesso ambiente \u00e8 molto complesso: essendo costanti determinati parametri, le numerose nicchie ecologiche vengono occupate da specie appartenenti ad uno stesso genere o a generi affini, oppure da specie che, pur essendo geneticamente diverse, sono state portate dall'evoluzione ad adattare certe loro condizioni metaboliche, fisiologiche e morfologiche in una certa precisa direzione (convergenza evolutiva).\nIn certe biocenosi la presenza costante di generi tra di loro pi\u00f9 o meno affini ha portato un'ulteriore spinta evolutiva all'interno di questi gruppi con differenziazioni in numerose specie diverse o addirittura all'interno di livelli sistematici inferiori alla specie.\nOgni individuo, infatti, deve adattarsi non soltanto alle componenti abiotiche dell'ecosistema, ma anche a quelle biotiche (organismi viventi e loro associazioni e relazioni) fino a definire con estrema precisione la propria nicchia ecologica: in questo consiste il processo di specializzazione. D'altro canto una precisa delimitazione della propria nicchia pu\u00f2 costituire anche un limite, perch\u00e9 l'organismo che la occupa diviene dipendente da tutte le condizioni fisico-chimiche e dalle interazioni con le altre specie che caratterizzano tale nicchia: il processo di adattamento \u00e8 quindi estremamente delicato.\nL'ampiezza di una biocenosi \u00e8 molto variabile e cos\u00ec anche il numero di organismi e specie che la costituiscono. Cos\u00ec si pu\u00f2 avere una biocenosi estesa per centinaia o addirittura migliaia di km2, come la tundra o il deserto, per\u00f2 costituita da un numero limitato di specie, a causa delle condizioni climatiche proibitive, oppure una biocenosi di pochi km2, ad esempio una singola valle alpina, che per\u00f2, a causa di un particolare microclima, \u00e8 ricca di nicchie ecologiche e quindi di specie."}
{"id": "367466", "revid": "256896", "url": "https://it.wikipedia.org/wiki?curid=367466", "title": "Storia del tunnel del Monte Bianco", "text": ""}
{"id": "367467", "revid": "767487", "url": "https://it.wikipedia.org/wiki?curid=367467", "title": "Kudai (gruppo musicale cileno)", "text": "I Kudai sono un gruppo musicale cileno di pop latino. Il gruppo ha questo nome dal 2004, ed \u00e8 composto da due ragazzi e due ragazze Pablo Hloman, Nicole Natalino, Tom\u00e1s Ca\u00f1as e B\u00e1rbara Sep\u00falveda.\nCarriera.\nNel 2006 Nicole Natalino lascia il gruppo, al suo posto arriva la cantante ecuadoriana Gabriela Villalba (20 settembre 2004).\nIl gruppo fu fondato nel 2000, quando venne creata una boy band di ragazzini che potessero cantare alcuni vecchi successi discografici italiani degli anni ottanta. Il gruppo venne chiamato Ciao e incise un solo disco che ebbe un discreto successo.\nNel 2004 il gruppo cambia nome in Kudai (dal mapudungun \"kudaw\", \"lavoro\") e incide un nuovo album \"Vuelo\". Il primo singolo, \"Sin Despertar\", scala rapidamente le classifiche di vendita cilene; all'inizio del 2005 esce il secondo singolo, la ballata \"Ya Nada Queda\" che ottenne un successo ancora maggiore come pure il terzo singolo estratto \"Escapar\". Nell'agosto dello stesso anno ricevettero il disco di platino per \"Vuelo\".\nNel settembre 2005 vengono nominati come \"Mejor Banda Central\" e \"Mejor Nueva Banda Central\" agli MTV Video Music Awards Latinoam\u00e9rica 2005. Nel 2006 hanno vinto il premio \"Orgullosamente Latino 2006\" e l'MTV Latinoam\u00e9rica 2006 Award come miglior artista pop.\nNel 2010 la banda annunci\u00f2 la sua separazione spiegando che \u00e8 tempo che gli integranti crescano separatamente.\nNel 2016 viene ufficializzata la reunion del gruppo."}
{"id": "367470", "revid": "1543377", "url": "https://it.wikipedia.org/wiki?curid=367470", "title": "Distretto di Tukums", "text": "Il distretto di Tukums (in lettone \"Tukuma rajons\") \u00e8 stato uno dei 26 distretti della Lettonia situato nella parte occidentale del paese e affacciato al golfo di Riga. In base alla nuova suddivisione amministrativa \u00e8 stato abolito a partire dal 1\u00ba luglio 2009"}
{"id": "367471", "revid": "928766", "url": "https://it.wikipedia.org/wiki?curid=367471", "title": "Sergio Gadea", "text": "Carriera.\nInizia a partecipare alle gare del motomondiale come wild card in classe 125 nel 2003 disputando 4 gran premi a bordo di una Aprilia RS 125 R del Racing Team Gadea (squadra di propriet\u00e0 della sua famiglia). Nello stesso anno \u00e8 principalmente impegnato nel campionato spagnolo dove si classifica secondo con 82 punti nella classe 125.\nNel 2004 corre la sua prima stagione completa nel motomondiale, che conclude 19\u00ba ottenendo 29 punti, avendo come compagno di squadra Pablo Nieto nel team Master - Repsol. Ottiene come miglior risultato un quinto posto in Comunit\u00e0 Valenciana.\nAlla sua seconda stagione in 125 ottiene una pole nel Gran Premio della Comunit\u00e0 Valenciana e un secondo posto nel Gran Premio di Francia conquistando cos\u00ec la 12\u00aa posizione con 68 punti.\nL'anno successivo mostra ancora meglio le sue qualit\u00e0 che gli valsero la quinta posizione nel mondiale con 160 punti ottenendo 5 podi cos\u00ec suddivisi: 1 secondo posto (Olanda) e 4 terzi posti (Qatar, Turchia, Catalogna e Comunit\u00e0 Valenciana) lottando con i piloti di vertice e suoi compagni di team (Bautista, Faubel e Pasini).\nNel 2007 ottenne sempre 160 punti come l'anno precedente, ma terminando in settima posizione, nonostante qualche caduta di troppo che gli valsero per\u00f2 3 podi totali, suddivisi con: la sua prima vittoria al Gran Premio di Francia, un secondo posto al Gran Premio d'Italia e un terzo al Gran Premio della Comunit\u00e0 Valenciana. In questa stagione i suoi compagni di squadra sono stati Faubel e G\u00e1bor Talm\u00e1csi.\nIl 2008 inizia con la vittoria in Qatar, ma in seguito ottiene pessimi risultati e parecchie cadute, cos\u00ec finisce 12\u00ba in campionato con 83 punti. Ottiene una pole position in Francia.\nHa gareggiato dal 2004 nel team Aspar di Jorge Mart\u00ednez (sempre in 125) ed anche nel 2009 viene riconfermato con 2 nuovi compagni di squadra: Juli\u00e1n Sim\u00f3n e Bradley Smith. Ha all'attivo in questa stagione una vittoria nel Gran Premio d'Olanda, due secondi posti (Spagna e Germania) e due terzi posti (Francia e Catalogna), finendo 5\u00ba nel campionato mondiale con 141 punti.\nNel 2010 passa in Moto2 al team Tenerife 40 Pons con una Pons Kalex, con compagno di squadra Axel Pons. Ottiene un secondo posto in Italia e termina la stagione al 17\u00ba posto con 67 punti.\nNel 2011 torna in 125, ingaggiato dal team Blusens by Paris Hilton Racing con una Aprilia RSA 125; il suo compagno di squadra \u00e8 Maverick Vi\u00f1ales. Ottiene due terzi posti (Qatar e Olanda). In questa stagione corre il Gran Premio d'Aragona in Moto2 con la Moriwaki MD600 per il team Desguaces La Torre G22 in sostituzione dell'infortunato Carmelo Morales, per poi prenderne definitivamente il posto dal Gran Premio del Giappone, in cui per\u00f2 non pu\u00f2 correre a causa di un infortunio, che lo costringe a saltare anche i successivi GP d'Australia, Malesia e Comunit\u00e0 Valenciana. In 125 ha totalizzato 103 punti, in Moto2 nessuno.\nNel 2012 disputa una gara del mondiale Superbike a Monza per sostituire il connazionale infortunato Joan Lascorz nel team Kawasaki Racing. Non Partito in gara 2, dopo che gara 1 venne annullata. Non prende punti validi per il mondiale.\nNel 2013 corre in Moto2 in Qatar in sostituzione dell'infortunato Thomas L\u00fcthi, sulla Suter MMX2 del team Interwetten Paddock. Chiude la gara al ventesimo posto, non ottenendo punti validi per la classifica mondiale.\nTorna a disputare una gara mondiale nel 2015, correndo come pilota sostitutivo il Gran Premio del Qatar in sella ad una Honda CBR600RR del team Lorini. Chiude la gara al dodicesimo posto ottenendo quattro punti mondiali e il ventinovesimo posto in classifica finale.\nNel 2020 fa il coach nel team easyRace Team nel CEV Moto2."}
{"id": "367474", "revid": "287204", "url": "https://it.wikipedia.org/wiki?curid=367474", "title": "Mateo T\u00fanez", "text": "Carriera.\nDopo aver gareggiato nel campionato Spagnolo di Velocit\u00e0 ed averlo vinto nella classe 125 nel 2005, l'infortunio occorso a Juli\u00e1n Miralles nel Gran Premio motociclistico d'Italia 2005 gli ha dato la possibilit\u00e0 di esordire nel motomondiale; nella prima stagione del 2005 partecipa a 11 gran premi, senza conquistare punti validi per la classifica iridata.\nNel motomondiale 2006 ha corso ancora nella stessa classe, con il numero 21, alla guida di una Aprilia RS 125 R del team Master - MVA Aspar, avendo come compagno di squadra Sergio Gadea; anche in questa seconda occasione partecipa a 12 gran premi senza conquistare punti."}
{"id": "367475", "revid": "1215998", "url": "https://it.wikipedia.org/wiki?curid=367475", "title": "Siouxsie and the Banshees", "text": "I Siouxsie and the Banshees (pronuncia inglese ) sono stati un gruppo musicale britannico formato dalla cantante Siouxsie Sioux e dal bassista Steven Severin a Londra, nel 1976, e sciolto nel 1996. Sono stati uno dei pionieri del post-punk.\nInizialmente associati alla scena punk rock inglese, la band si \u00e8 evoluta velocemente per creare \"una forma di post-punk dissonante completa di audaci sperimentazioni ritmiche e sonore\". Il \"Times\" ha citato i Siouxsie and the Banshees come \"uno dei pi\u00f9 audaci e intransigenti avventurieri musicali del periodo post-punk\".\nSiouxsie and the Banshees pubblicarono il loro primo singolo, \"Hong Kong Garden\", nel 1978; in Gran Bretagna la canzone fu un successo, entrando nella top 10. Il primo album \"The Scream\" (1978) \u00e8 riconosciuto da diversi critici come una pietra miliare della musica rock degli anni settanta. Con l'arrivo del chitarrista John McGeoch nel 1980, la band registra canzoni pi\u00f9 colorate e pop con i singoli \"Happy House\" e \"Christine\": l'album \"Kaleidoscope\" riceve il fervore del pubblico e si colloca al quinto posto in Inghilterra. Con la realizzazione di \"Juju\" nel 1981, il gruppo ha avuto anche un'importante influenza sull'emergente movimento gotico. \"Tinderbox\" con il singolo \"Cities in Dust\" e \"Peepshow\" con il singolo \"Peek-a-Boo,\" hanno permesso al gruppo di diventare uno dei rappresentanti della scena emergente del rock alternativo alla fine degli anni '80. Il gruppo ha avuto molto successo negli Stati Uniti nel 1991 con il singolo \"Kiss Them for Me\". Il gruppo si \u00e8 sciolto nel 1996, ma Siouxsie e il batterista Budgie continuano a produrre come The Creatures, una seconda band che avevano formato nei primi anni '80. Dal 2004 Siouxsie ha intrapreso una carriera come solista.\nSiouxsie and the Banshees sono stati citati come influenze da gruppi a loro quasi contemporanei, come Joy Division, The Cure, U2, e The Smiths, fino a quelli dei decenni seguenti, come Radiohead, PJ Harvey, Sonic Youth, e TV on the Radio. Dalle loro canzoni hanno tratto delle cover Massive Attack, Jeff Buckley, Tricky, e LCD Soundsystem.\nStoria.\nGli inizi (1976-77).\nSiouxsie Sioux e Steven Severin si incontrano ad un concerto dei Roxy Music nel settembre 1975, in un momento in cui il glam rock si stava affievolendo e non c'era nulla di nuovo con cui potersi identificare. Dal febbraio 1976 Siouxsie, Severin e alcuni amici cominciano a seguire una band senza contratto, i Sex Pistols.\nLa giornalista Caroline Coon li soprannomina \"Bromley Contingent\", siccome la maggior parte di loro proviene da Bromley, regione del Kent, un'etichetta che per\u00f2 Severin disprezza. \u201cNon c'era nulla di simile, era solo un gruppo di persone che stavano insieme a sentire e a guardare.\u201d Sono tutti ispirati dai Sex Pistols \u2013 e osservandoli, si rendono conto che chiunque pu\u00f2 farlo.\nQuando apprende che una delle band previste per suonare al 100 Club Punk Festival, organizzato dal manager dei Sex Pistols, Malcolm McLaren, si sta ritirando dal programma all'ultimo minuto, Siouxsie suggerisce a Severin che \u00e8 arrivato il momento di suonare, anche se la band non ha ancora un nome, n\u00e9 membri aggiuntivi. Due giorni dopo la coppia appare al festival tenuto a Londra il 20 settembre 1976, con due musicisti in prestito al loro fianco, Marco Pirroni alla chitarra e John Simon Ritchie (gi\u00e0 comunemente conosciuto come Sid Vicious) alla batteria. La loro esibizione consiste in un'improvvisazione di 23 minuti del Padre Nostro.\nNonostante la band sia destinata a dividersi dopo il concerto, \u00e8 invitata a suonare di nuovo due mesi pi\u00f9 tardi. Siouxsie e Severin reclutano il batterista Kenny Morris e il chitarrista Peter Fenton.\nDopo aver suonato in diversi concerti all'inizio del 1977, la band si rende conto che Fenton non \u00e8 adatto a loro perch\u00e9 \u00e8 \"un vero chitarrista rock\". John McKay, infine, prender\u00e0 il suo posto nel mese di luglio dello stesso anno.\n\"The Scream\" e \"Join Hands\" (1978\u201379).\nMentre la band registra il tutto esaurito fuori Londra all'inizio del 1978, ha ancora problemi per ottenere il contratto discografico giusto che pu\u00f2 darle il \"completo controllo artistico\". La Polydor, finalmente, offre loro questa garanzia e firma nel mese di giugno. Il loro primo singolo, \"Hong Kong Garden\", con un tema di xilofono in evidenza, arriva al n\u00b0 7 della \"chart\" inglese poco dopo. Una recensione del \"NME\" lo acclama come \"un brillante, vivido racconto, simile a delle immagini dal finestrino di un treno ad alta velocit\u00e0 giapponese, potenza addebitata alla pi\u00f9 originale, inebriante chitarra che ho sentito suonare da tanto, tanto tempo\u201d.\nLa band pubblica il suo album d'esordio, \"The Scream\", nel novembre 1978: il disco venne accolto molto bene, sia come critica che dal lato vendite. \"Record Mirror\" ha pubblicato una recensione su 5 stelle su 5, dicendo: \"The Scream\" \"indica il futuro, vera musica per la nuova era. [...] \u00c8 vitale, si sta muovendo. \u00c8 un ... punto di riferimento\". \"Melody Maker\" ha descritto il suono come \"forte, abrasivo, viscerale e costantemente inventivo, con una spinta che rende gli spazi uguali alle note\".\nIl secondo album, \"Join Hands\", pubblicato nel 1979, ha un'atmosfera oscura e intensa. Nel \"Melody Maker\", Jon Savage descrive \"Poppy Day\" come \"una breve, potente evocazione dei cimiteri della Grande Guerra\", e \"Record Mirror\" ha descritto l'intero disco come un lavoro pericoloso che \"dovrebbe essere ascoltato\". Due giorni prima del debutto del \"tour\" promozionale per l'album, McKay e Morris lasciano all'improvviso il gruppo, costringendo il manager dei Banshees a chiamare il batterista Budgie, precedentemente con The Slits e chiedendogli di fare un provino. Budgie viene ingaggiato, ma Siouxsie e Severin non hanno successo con le audizioni dei chitarristi. Robert Smith dei Cure offr\u00ec il suo appoggio nel caso in cui non fossero riusciti a trovare un chitarrista (il suo gruppo era gi\u00e0 la band di supporto del tour), cos\u00ec il gruppo lo ha tenuto con s\u00e9 dopo aver visto troppi \"virtuosi del rock\". Il tour riprende a settembre e, dopo l'ultimo concerto, Smith torna ai Cure sostituito da John McGeoch, prima nei Magazine, mentre Budgie non lascer\u00e0 mai pi\u00f9 i Banshees.\n\"Kaleidoscope\", \"Juju\" e \"A Kiss in the Dreamhouse\" (1980\u201382).\nIl gruppo integra l'influente chitarrista John McGeoch. Nel 1980 esce il terzo album \"Kaleidoscope\", che ha visto i Banshees esplorare nuovi territori musicali con l'uso di altri strumenti come sintetizzatori, sitar e drum machine. Il gruppo inizialmente coltivava il progetto di fare di ogni canzone un suono completamente diverso, senza considerare se il materiale poteva essere eseguito in concerto. \"Melody Maker\" descrive il risultato come \"un caleidoscopio di suoni e di immagini, di nuove forme e contenuti, lampeggianti davanti ai nostri occhi\". \"Kaleidoscope\" \u00e8 stato un successo commerciale raggiungendo il n\u00b0 5 della classifica degli album nel Regno Unito. I singoli estratti sono \"Happy House\" e \"Christine\", che balzano in vetta alle classifiche.\nQuesta formazione, con McGeoch alla chitarra, \u00e8 andata in tourn\u00e9e per la prima volta per promuovere l'album negli Stati Uniti, suonando i loro primi concerti a New York nel novembre 1980.\nEsattamente un anno dopo il gruppo pubblica \"Juju\", dal quale vengono estratti come singoli \"Spellbound\" e \"Arabian Knights\", che tocca la posizione n\u00b0 7 delle classifiche britanniche. Per \"Juju\" la band ha adottato un approccio diverso e ha provato le canzoni durante i concerti prima di registrarle. Secondo Severin, \"Juju\" \u00e8 diventato un concept-album non intenzionale che \"ha attirato su di s\u00e9 gli elementi pi\u00f9 dark\u201d. Sounds lo ha acclamato come \"intrigante, intenso, cupo e potentemente atmosferico\". I contributi alla chitarra di McGeoch su \"Juju\" saranno poi elogiati da Johnny Marr degli Smiths.\nDurante il tour promozionale del 1981, Siouxsie e Budgie diventano segretamente una coppia. Contemporaneamente fondano anche un duo voce-batteria chiamato The Creatures, realizzando il loro primo EP, \"Wild Things\".\nIl 1982 vede la pubblicazione di \"A Kiss in the Dreamhouse\". McGeoch si rivela, oltre che un chitarrista di scuola post-punk, un vero e proprio poli-strumentista, suonando anche dulcimer e sitar. Nonostante le canzoni presenti non siano tutte di matrice propriamente post-punk, come la psichedelica \"Obsession\", Il disco, con gli archi in diversi brani, si rivela intenzionalmente in contrasto rispetto al lavoro precedente, con Severin che pi\u00f9 tardi lo descriver\u00e0 come un \"album sexy\". La stampa britannica lo accoglie entusiasticamente. Richard Cook conclude la sua recensione sul \"NME\" con questa frase: \"Prometto che... questa musica vi toglier\u00e0 il fiato\".\nIn quel periodo, McGeoch \u00e8 alle prese con problemi di alcool e al suo ritorno da un viaggio promozionale a Madrid viene ricoverato in ospedale. La band lo licenzier\u00e0 poco dopo.\nSeverin chiede a Robert Smith di prendere nuovamente il posto di chitarrista; Smith accetta unendosi al gruppo nel novembre del 1982.\n\"Hy\u00e6na\", \"Tinderbox\" e \"Through the Looking Glass\" (1983\u201387).\nNel 1983 il gruppo si prende una pausa, dividendosi in due coppie: Siouxsie e Budgie pubblicano il loro primo album come \"The Creatures\", \"Feast\", mentre Steven Severin forma il duo The Glove con Robert Smith.\nSmith insiste poi con i Banshees per pubblicare una cover dei The Beatles, \"Dear Prudence\", nel settembre del 1983. Diventer\u00e0 la loro pi\u00f9 grande hit, raggiungendo la posizione numero 3 nella chart inglese.\nPubblicano anche il \"live\" \"Nocturne\" (doppio vinile, poi ristampato su un unico CD) e l'album \"Hy\u00e6na\" (1984), da cui vengono estratti \"Swimming Horses\" e \"Dazzle\".\nAlla fine del 1984 Smith lascia di nuovo il gruppo, per concentrarsi definitivamente sulla sua \"band\", i Cure; i Banshees lo sostituiscono con l'ex chitarrista dei Clock DVA John Valentine Carruthers.\nI Banshees rielaborano poi quattro pezzi del loro repertorio, aggiungendo una sezione d'archi, per il loro EP \"The Thorn\". NME alla sua uscita elogia il progetto: \"La potenza di un'orchestra classica \u00e8 la pellicola ideale per i suoni macinati insistenti della band\".\nLa formazione dei nuovi Banshees trascorre gran parte del 1985 a lavorare su un nuovo disco, \"Tinderbox\". Il gruppo conclude la canzone \"Cities in Dust\" prima dell'uscita dell'album e, precipitosamente, lo pubblicano come singolo prima del loro pi\u00f9 lungo tour nel il Regno Unito. Finalmente \"Tinderbox\" esce nell'aprile 1986, e contiene i due singoli \"Cities in Dust\" e \"Candyman\".\nNel 1987, a causa del lungo tempo impiegato per lavorare su \"Tinderbox\", il gruppo decide spontaneamente di registrare un album di cover: \"Through the Looking Glass\", entro il quale figurano \"This Wheel's on Fire\" di Bob Dylan e \"The Passenger\" di Iggy Pop. La rivista \"Mojo\" eloger\u00e0 la loro versione di \"Strange Fruit\".\nDopo l'uscita dell'album, la band si rende conto che Carruthers non \u00e8 pi\u00f9 adatto e decide di lavorare sul nuovo materiale come trio.\n\"Peepshow\" (1988\u201390).\nSiouxsie and the Banshees reclutano il tastierista Martin McCarrick e il chitarrista Jon Klein e pubblicano \"Peepshow\" nel 1988, con strumentazioni rock non tradizionali tra cui violoncello e fisarmonica (una collezione di brani acustici, che contiene uno dei brani pi\u00f9 famosi della band, \"Peek-a-Boo\" e gli altri due singoli estratti, \"The Killing Jar\" e \"The Last Beat of My Heart\"). Dopo il tour, la band decide di prendersi una pausa.\nSiouxsie e Budgie registrano con i Creatures il loro album pi\u00f9 acclamato dalla critica fino ad oggi, \"Boomerang\" nel 1989. Severin e McCarrick lavorano insieme al nuovo materiale.\n\"Superstition\", \"The Rapture \" e lo scioglimento (1991\u201399).\nNel 1991, Siouxsie and the Banshees ritornano con il singolo \"Kiss Them for Me\", un mix di archi su un ritmo ballabile di exotica. Il gruppo collabora con un non ancora conosciuto musicista asiatico di tabla, Talvin Singh, che ha anche cantato durante il bridge. Il singolo riceve recensioni entusiastiche e successivamente raggiunge la posizione n\u00b0 23 della classifica americana, consentendogli di raggiungere un nuovo pubblico.\nDopo la pubblicazione dell'album \"Superstition,\" seguito poco dopo (prodotto da Stephen Hague, orientato verso ritmi quasi ballabili e melodie pi\u00f9 aperte), il gruppo partecipa al concerto inaugurale di Lollapalooza negli Stati Uniti. Nel 1992 viene chiesto ai Banshees di comporre \"Face to Face\" come singolo per il film \"Batman - Il ritorno\".\nNel 1993 registrano nuove canzoni con arrangiamenti d'archi, ma fermano subito le sessioni per suonare ai festival all'estero. Al ritorno, assumono l'ex Velvet Underground John Cale per produrre il resto del disco che esce nel 1995 con il titolo di \"The Rapture\". A poche settimane dalla pubblicazione, la Polydor modifica il roster della band e Klein viene sostituito nell'ultimo tour del 1995 dall'ex chitarrista dei Psychedelic Furs Knox Chandler.\nNell'aprile del 1996 il gruppo decide di sciogliersi dopo 20 anni di lavoro insieme.\nSiouxsie e Budgie, sposatisi nel frattempo, dal 1991 si concentrano a tempo pieno sul loro progetto The Creatures registrando l'album \"Anima Animus,\" pubblicato nel 1999 con successo di critica, Nel frattempo Severin fonda la propria etichetta discografica \"RE:\", con la quale produce lavori sperimentali, colonne sonore di opere cinematografiche e teatrali, oltre ad album per altri artisti.\nDal 2000 a oggi.\nNel 2002 un invito a suonare da parte del Coachella Music &amp; Arts Festival, che si tiene annualmente in California, d\u00e0 vita al \"Seven Year Itch Tour\", accompagnato successivamente da un \"Best Of Siouxsie and the Banshees\" e dal CD/DVD registrato nelle serate di Londra, intitolato \"The Seven Year Itch\", che ripropone brani meno noti del repertorio della \"band\".\nLa tourn\u00e9e non porta alla riunione della band, e il giorno dopo la conclusione dell'ultimo concerto Siouxsie e Budgie si chiudono in studio per lavorare al terzo album dei Creatures, \"H\u00e1i!\", una sorta di concept album dai temi nipponici la cui edizione limitata contiene anche un DVD intitolato \"Tokyo Drum Session\", che riprende una lunga improvvisazione del batterista con un ospite locale d'eccezione; con divertita curiosit\u00e0, una Siouxsie dai capelli cortissimi si limita a guardare, fuori scena, il compagno al lavoro.\nNel 2004 esce \"Downside Up\", un cofanetto di 4 CD, contenente b-side e rarit\u00e0, come l'EP \"The Thorn\" del 1984. Il Times ha scritto nella sua recensione: \"Perch\u00e9 questo \u00e8 un gruppo che non ha mai riempito B-side con tracce inferiori usa e getta. Piuttosto le vedevano come uno sbocco per alcuni dei lavori pi\u00f9 radicali e impegnativi\".\nNel 2005 ha inizio il progetto di ristampe digitali per ripubblicare gli album in studio del gruppo. Nel 2006 i primi quattro dischi della band vengono rimasterizzati e completati con tracce bonus inedite. Diverse registrazioni effettuate per il programma radiofonico di John Peel 1978-1986 vengono pubblicati su \"\". Il secondo lotto di ri-masterizzazioni, per quanto riguarda il periodo 1982-1986, viene pubblicato nel mese di aprile 2009. Sono incluse altre quattro ristampe (compreso l'altamente considerato \"A Kiss in the Dreamhouse\" del 1982). Nel giugno dello stesso anno esce \"At the BBC\", contenente un DVD con tutte le performance televisive dal vivo nel Regno Unito della band e tre CD con registrazioni in concerto.\nIl 10 settembre 2007 Siouxsie pubblica il suo primo album solista, \"Mantaray\", per l'etichetta Universal.\nNel mese di aprile 2014, il singolo d'esordio \"Hong Kong Garden\" \u00e8 stato ri-pubblicato come doppio 7\". \u00c8 stato annunciato che questo farebbe parte di un progetto di tre anni con la Universal. A fine ottobre, gli ultimi quattro album in studio (\"Through the Looking Glass\" del 1987, \"Peepshow\" del 1988, \"Superstition\" del 1991 e \"The Rapture\" del 1995) sono stati ri-stampati in versione rimasterizzata con tracce bonus. La cantante e il suo ex-bassista Steven Severin rilasciano una lunga intervista a \"Mojo\" con Siouxsie sulla copertina della rivista. I due musicisti curano \"It's a Wonderful Life: un cd\" per i lettori del mensile che contiene una selezione di colonne sonore e musica classica da cui hanno tratto ispirazione.\nNel 2015, dopo l'uscita di un'altra compilation intitolata \"Spellbound: The Collection\", che include singoli, brani degli album e b-side, la band ristampa \"Join Hands\" del 1979 in vinile per la Record Store Day con una diversa copertina.\nNel 2018, a partire da agosto, sono programmate le riedizioni in vinile di 180 grammi dai nastri analogici originali di tutti i loro album: la prima serie comprende \"Juju\" (1981), \"Tinderbox\" (1986), \"Through the Looking Glass\" (1987) e \"Join Hands\" (1979), seguito a settembre da \"The Scream\" (1978), \"A Kiss in the Dreamhouse\" (1981) e \"Superstition\" (1991) e a novembre da \"The Rapture\" (1995), \"Kaleidoscope\" (1980), \"Hyaena\" (1984) e \"Peepshow\" (1988). \"The Rapture\" viene distribuito su doppio vinile per la prima volta nel 2018, proprio come \"Superstition\" il cui lato D ha un motivo inciso nel vinile. \u00c8 stata pubblicata anche un'edizione limitata di \"\" su vinile trasparente con un poster e una stampa extra inclusi.\nNell'ottobre 2021, \"Tinderbox\" viene pubblicato in vinile colorato per il National Album Day del Regno Unito in edizione limitata.\nStile musicale.\nI Siouxsie and the Banshees sono stati descritti come lo sviluppo di \"una forma di post-punk dissonante completa di audaci sperimentazioni ritmiche e sonore\". Il \"Times\" ha scritto che \"I Banshees stanno con orgoglio [come] uno dei pi\u00f9 audaci e intransigenti avventurieri musicali del periodo post-punk\". Con parte del loro materiale \"dark\", la band ha anche aiutato a dare origine al movimento gothic rock.\nEredit\u00e0.\nUna biografia del chitarrista dei Banshees John McGeoch sulla sua vita e la sua eredit\u00e0 \u00e8 stata pubblicata nel 2022 da Omnibus Press. \"The Light Pours Out of Me - The Authorized Biography of John McGeoch\" di Rory Sullivan-Burke, contiene interviste recenti e inedite con molti musicisti che hanno citato McGeoch come un'influenza sul loro lavoro, come Johnny Marr di The Smiths, Jonny Greenwood di Radiohead e John Frusciante di Red Hot Chili Peppers, tra molti altri, oltre a una nuova intervista con Siouxsie Sioux.."}
{"id": "367479", "revid": "928766", "url": "https://it.wikipedia.org/wiki?curid=367479", "title": "Raffaele De Rosa", "text": "Vincitore della Superstock 1000 FIM Cup nel 2016.\nCarriera.\nHa esordito nel Campionato Italiano Velocit\u00e0, classe 125, disputando due gare nel 2002 senza ottenere punti. Nel 2003 ha preso parte all'intera stagione conquistando due punti. Nel 2004 chiude al quindicesimo posto. In questa stessa stagione ha esordito nella classe 125 del motomondiale con la Honda del team Angaia Racing nel Gran Premio di Gran Bretagna, in sostituzione di Mark\u00e9ta Jan\u00e1kov\u00e1, senza ottenere punti (giunse infatti 24\u00ba).\nNel 2005 passa all'Aprilia nel team Matteoni Racing, concludendo la stagione in 23\u00aa posizione con 13 punti e ottenendo come miglior risultato un undicesimo posto in Australia.\nNel 2006 resta fedele alla stessa casa e passa al team Multimedia Racing, insieme a Pablo Nieto e Vincent Braillard, terminando 16\u00ba con 37 punti e ottenendo come miglior risultato un sesto posto in Francia.\nNel 2007 viene confermato nel team, con compagno di squadra Dominique Aegerter, giungendo 16\u00ba con 56 punti e ottenendo come miglior risultato due quarti posti (Qatar e Turchia).\nNel 2008 passa alla KTM nel team Onde 2000, con Pablo Nieto quale compagno di squadra, ottenendo una pole position in Italia e concludendo la stagione al 18\u00ba posto con 37 punti, con due noni posti (Cina e Francia) come miglior risultato in gara.\nNel 2009 passa alla Honda nel team Scot Racing Team 250cc, con compagno di squadra il giapponese Hiroshi Aoyama, ottenendo due terzi posti (Australia e Comunit\u00e0 Valenciana) e una pole position in Australia e terminando la stagione al 6\u00ba posto con 122 punti.\nNel 2010 viene ingaggiato dal team Tech 3 nella classe Moto2, il suo compagno di squadra \u00e8 Y\u016bki Takahashi. Ottiene come miglior risultato un sesto posto in Portogallo e termina la stagione al 27\u00ba posto con 15 punti.\nNel 2011 passa al team Desguaces La Torre G22, ma dopo quattro gran premi viene rimpiazzato da Carmelo Morales. Successivamente viene chiamato come pilota sostitutivo da diverse squadre: in Gran Bretagna corre sulla FTR del team SAG al posto di Santiago Hern\u00e1ndez, in Italia gareggia per il Team Aspar a bordo di una Suter al posto dell'infortunato Juli\u00e1n Sim\u00f3n, mentre a partire dal Gran Premio di Indianapolis fino alla fine della stagione viene ingaggiato dal team Forward Racing al posto di Alex Baldolini, nuovamente con una Suter; non riesce ad ottenere punti iridati.\nNel 2012 passa al campionato mondiale Superbike nel team Pro Ride Real Game Honda con una Honda CBR1000RR, corre per\u00f2 solo la prima prova stagionale in Australia a Phillip Island senza ottenere punti, venendo subito sostituito dal suo team con Lorenzo Alfonsi. Nello stesso anno corre sei gare del mondiale Supersport a bordo di una Honda CBR600RR in qualit\u00e0 di wild card e tre gare nel CIV Supersport dove conquista 21 punti.\nNel 2013 ha chiuso al 19\u00ba posto in classifica finale nel campionato mondiale Supersport, disputato con la Honda CBR600RR del team Lorini. Nel 2014 continua a partecipare al mondiale Supersport a bordo della Honda CBR600RR del team CIA Insurance Honda. Nella prima gara della stagione esordisce con un podio (3\u00ba posto) in Australia.\nNel 2015 prende parte alla Superstock 1000 FIM Cup in sella alla Ducati 1199 Panigale R del team Althea Racing. Sale sul podio in sei gare su otto totalizzando 121 punti che gli permettono di chiudere la stagione al terzo posto.\nNel 2016 rimane nella Superstock 1000 FIM Cup, sempre con il team Althea, che in questa stagione gli mette a disposizione una BMW S1000RR. In occasione della tappa del mondiale Superbike a Laguna Seca sostituisce Markus Reiterberger sulla BMW S1000 RR del team Althea Racing. Il 16 ottobre 2016 vince la Superstock 1000 FIM Cup con quattro punti di vantaggio sul suo diretto avversario, l'argentino Leandro Mercado. In questa stagione vince due Gran Premi\u02d0 Paesi Bassi e Gran Bretagna, inoltre porta a termine tutte le gare in calendario. Conclusa la Superstock 1000 FIM Cup partecipa, in qualit\u00e0 di wild card, al Gran Premio del Qatar nel mondiale Superbike in sella ad una BMW S1000 RR del team Althea Racing. Chiude entrambe le gare a punti, piazzandosi al ventunesimo posto in classifica piloti. In questa stagione inoltre prende parte, in qualit\u00e0 di wild card, al Gran Premio di Vallelunga del campionato Italiano Superbike ottenendo la pole position ed un podio.\nNel 2017 De Rosa continua la collaborazione con il team Althea Racing lavorando allo sviluppo della BMW S1000RR con l'obiettivo di partecipare a qualche prova del mondiale Superbike in qualit\u00e0 di terzo pilota. A partire dal Gran Premio d'Olanda \u00e8 chiamato a sostituire il tedesco Markus Reiterberger nel team Althea. Chiude la stagione al quindicesimo posto con cinquantatr\u00e9 punti ottenuti. Nel 2018 si trasferisce nel Campionato mondiale Supersport. Diviene pilota ufficiale, insieme al connazionale Ayrton Badovini, del MV Agusta Reparto Corse by Vamag, che gli affida una MV Agusta F3 675. A fine stagione risulta essere il migliore tra i piloti che non guidano una Yamaha, giungendo sesto in classifica piloti con 133 punti all'attivo e cinque piazzamenti a podio consecutivi. Nel 2019 corre nuovamente nel mondiale Supersport, con lo stesso team della stagione precedente confermandosi al sesto posto in classifica finale. Nel 2020 disputa il terzo campionato con MV Agusta, i compagni di squadra sono Randy Krummenacher e Federico Fuligni. Nel primo GP della stagione giunge secondo al traguardo, ma la MV viene squalificata a causa della mancanza dei sigilli regolamentari sui motori delle tre F3 675. Termina la stagione, per il terzo anno consecutivo, al sesto posto tra i piloti conquistando quattro piazzamenti a podio.\nNel 2021 passa al team Orelac Racing Verdnatura di Nacho Calero, in sella ad una Kawasaki ZX-6R. In occasione della prima manche del Gran Premio di Mandalika, in condizioni di pista parzialmente bagnata, conquista la sua prima vittoria nel mondiale Supersport, prima vittoria per il team ed unica vittoria stagionale per Kawasaki. Con altri tre piazzamenti a podio in stagione e due giri veloci in gara, si classifica al settimo posto."}
{"id": "367481", "revid": "124235982", "url": "https://it.wikipedia.org/wiki?curid=367481", "title": "John Denver", "text": "Tra i pi\u00f9 noti artisti degli anni Settanta, nel corso della sua carriera ha registrato e realizzato duecentottantanove canzoni, delle quali centoquaranta scritte da lui stesso.\nCanzoni come \"Take Me Home, Country Roads\", \"Leaving on a Jet Plane\", \"Thank God I'm A Country Boy\", \"Rhymes and Reasons\", \"Annie's Song\", \"The Bells of Rhymney\" e \"Rocky Mountain High\" sono entrate a far parte degli standard musicali.\nBiografia.\nSuo padre, Henry Deutschendorf, Sr., era un ufficiale dell'aeronautica statunitense ed istruttore di volo di origine tedesca. Durante la sua infanzia si spost\u00f2 spesso negli Stati Uniti d'America, dal Sud-Ovest al Sud.\nDa adolescente, ricevette da sua nonna una chitarra acustica Gibson 1910, e dimostr\u00f2 presto la sua abilit\u00e0 cominciando a suonare nei \"club\" quando frequentava il college. In seguito adott\u00f2 il cognome \"Denver\" in omaggio alla capitale del suo Stato preferito, il Colorado.\nUscito dalla Texas Tech University nel 1964, si spost\u00f2 a Los Angeles in California e si un\u00ec al Chad Mitchell Trio, un gruppo folk music. Lasci\u00f2 il gruppo, allora conosciuto come Denver, Boise e Johnson, nel 1969 per perseguire la carriera da solista, e realizz\u00f2 il suo primo LP, \"Rhymes and Reasons\".\nL'album non ebbe particolare successo, ma conteneva \"Leaving, on a Jet Plane,\" che divenne un numero 1 portato al successo da Peter, Paul and Mary due anni dopo. Registr\u00f2 altri due album nel 1970: \"Whose Garden Was This?\" e \"Take Me to Tomorrow\".\nIl successo.\nNel 1971 l'album \"Poems, Prayers and Promises\" ne decret\u00f2 il successo su scala nazionale. L'album conteneva la canzone \"Take Me Home, Country Roads\", che ascese al secondo posto nella Billboard charts. Il successo venne confermato dall'album successivo, \"Rocky Mountain High\". Per tutti gli anni Settanta Denver sforn\u00f2 una serie di album fortunatissimi, conditi da una serie di partecipazioni televisive (registr\u00f2 addirittura un album insieme ai Muppets).\nNel 1974 il singolo \"Sunshine on My Shoulders\" arriva primo nella Billboard Hot 100 ed Annie's Song arriva primo per due settimane.\nNel 1975 \"Thank God I'm a Country Boy\" riporta il cantante primo nella Billboard Hot 100 ed in Canada seguito da \"I'm Sorry\" che arriva ancora primo nella Billboard Hot 100.\nNel 1977 lo stato del Colorado lo insign\u00ec anche del titolo di poeta laureato. Negli anni ottanta e novanta, pur senza raggiungere le vendite del decennio precedente, la popolarit\u00e0 di Denver rimase molto alta in tutti gli Stati Uniti. Parallelamente alla carriera musicale, Denver divenne vegetariano e port\u00f2 avanti una serie di campagne ambientaliste e umanitarie.\nLa morte.\nAccanto alla musica, John Denver coltivava una grande passione per il volo. Pilota esperto, possedeva vari aerei. Il 12 ottobre 1997 precipit\u00f2 mentre era ai comandi del suo Rutan Long-EZ nella baia di Monterey in California.\nLa versione ufficiale riporta che abbia perso i comandi mentre cercava di azionare la leva della riserva, avendo esaurito il carburante. Gli esami clinici rivelarono che il cantante non aveva fatto uso di droghe, alcol o altre sostanze che potessero alterarne le abilit\u00e0 di pilotaggio.\nI resti recuperati in mare vennero cremati e sparsi sulle Montagne Rocciose."}
{"id": "367483", "revid": "984922", "url": "https://it.wikipedia.org/wiki?curid=367483", "title": "Distretto di Valka", "text": "Il distretto di Valka (in lettone \"Valkas Rajons\") \u00e8 stato uno dei 26 distretti della Lettonia nella regione storica della Livonia.\nIn base alla nuova suddivisione amministrativa \u00e8 stato abolito a partire dal 1\u00ba luglio 2009\nComuni.\nIl distretto comprendeva quattro citt\u00e0:\ne i seguenti comuni"}
{"id": "367490", "revid": "928766", "url": "https://it.wikipedia.org/wiki?curid=367490", "title": "Aleix Espargar\u00f3", "text": "Ha un fratello, Pol Espargar\u00f3, anch'egli motociclista professionista.\nCarriera.\nDopo aver vinto il campionato spagnolo della classe 125 nel 2004, nello stesso anno esordisce nella classe 125 del motomondiale correndo il Gran Premio della Comunit\u00e0 Valenciana con una Honda RS 125 R del team Racc Caja Madrid in qualit\u00e0 di wildcard, terminando 24\u00ba.\nNel 2005 corre la sua prima stagione completa nel motomondiale nel team Seedorf RC3 - Tiempo Holidays, con compagno di squadra \u00c1lvaro Bautista, terminando la stagione 16\u00ba con 36 punti e ottenendo come miglior risultato un settimo posto in Cina. Nel motomondiale 2006 passa al team Wurth Honda BQR iniziando la stagione in 125, per poi passare a correre nella classe 250 dal GP d'Olanda nello stesso team, con compagno di squadra Arturo Tiz\u00f3n, terminando la stagione 19\u00ba con 20 punti e ottenendo come miglior risultato un nono posto in Malesia; in 125 invece non ha ottenuto punti, infatti il suo miglior risultato \u00e8 stato un sedicesimo posto in Cina. Nel 2007 continua in 250 con l'Aprilia RSV 250 del team Blusens Aprilia, terminando la stagione 15\u00ba con 47 punti e ottenendo come miglior risultato un decimo posto in Malesia. Nel 2008 passa al team Lotus Aprilia, con compagno di squadra Alex Deb\u00f3n, terminando la stagione 12\u00ba con 92 punti e ottenendo come miglior risultato un quinto posto in Malesia. Nel 2009 corre due Gran Premi in 250 per il team Balaton Racing in sostituzione dell'infortunato Bal\u00e1zs N\u00e9meth, ottenendo come miglior risultato un quarto posto nei Paesi Bassi e terminando la stagione 20\u00ba con 22 punti.\nSempre nel 2009 viene ingaggiato in MotoGP dal team Pramac Racing come sostituto di Mika Kallio (passato momentaneamente al team ufficiale Ducati Marlboro per rimpiazzare Casey Stoner) nei Gran Premi di Indianapolis e San Marino. Con lo stesso team ha corso anche i Gran Premi di Malesia e Comunit\u00e0 Valenciana al posto di Niccol\u00f2 Canepa, infortunatosi nelle prove libere del Gran Premio d'Australia. Ottiene come miglior risultato due undicesimi posti (San Marino e Malesia) e termina la stagione 18\u00ba con 16 punti.\nNel 2010 corre nello stesso team, con compagno di squadra Mika Kallio. Il occasione del GP di Germania rimane coinvolto con \u00c1lvaro Bautista (illeso) e Randy de Puniet (frattura scomposta di tibia e perone alla gamba sinistra) in un incidente dove riporta la frattura alla sesta vertebra cervicale e un piccolo taglio su ginocchio. Ottiene come miglior risultato due ottavi posti (Italia e Australia) e termina la stagione al 14\u00ba posto con 65 punti.\nNel 2011 passa in Moto2 con la Kalex Moto2 del team Pons HP 40; il compagno di squadra \u00e8 Axel Pons. Ottiene un terzo posto in Catalogna e termina la stagione al 12\u00ba posto con 76 punti. Nel 2012 torna in MotoGP, ingaggiato dal team Power Electronics Aspar, che gli affida una ART GP12 (moto che rispetta il nuovo regolamento per le CRT); il compagno di squadra \u00e8 Randy De Puniet. Ottiene come miglior risultato un ottavo posto in Malesia e termina la stagione al 12\u00ba posto con 74 punti, risultando essere il migliore dei piloti dotati di moto CRT. Nel 2013 rimane nello stesso team. Ottiene come miglior risultato quattro ottavi posti (Italia, Catalogna, Paesi Bassi e Germania) e termina la stagione all'11\u00ba posto con 93 punti, confermandosi primo nel contesto dei piloti alla guida di moto CRT.\nNel 2014 passa al team Forward Racing, alla guida di una Forward Yamaha con specifiche Open; il compagno di squadra \u00e8 Colin Edwards. Ottiene la sua prima pole position in carriera nel motomondiale al GP d'Olanda, mentre al GP d'Aragona giunge secondo realizzando il suo primo piazzamento a podio in MotoGP. Conclude la stagione al 7\u00ba posto con 126 punti, risultando essere il migliore dei piloti dotati di moto Open.\nNel 2015 passa alla Suzuki; il suo compagno di squadra \u00e8 Maverick Vi\u00f1ales. Il 13 giugno 2015 riesce ad ottenere la seconda pole position in carriera al GP di Catalogna, riportando la Suzuki a scattare dalla prima casella in griglia dopo 8 anni (l'ultima pole della Suzuki risaliva al 2007, conquistata da Chris Vermeulen). Chiude la stagione all'undicesimo posto con 105 punti. Nel 2016 rimane nello stesso team, ottenendo come miglior risultato un quarto posto in Giappone e terminando la stagione all'11\u00ba posto con 93 punti.\nNel 2017 passa alla guida dell'Aprilia RS-GP del Aprilia Racing Team Gresini; il compagno di squadra \u00e8 Sam Lowes. Ottiene come miglior risultato due sesti posti (Qatar e Aragona) e termina la stagione al 15\u00ba posto con 62 punti. In questa stagione \u00e8 costretto a saltare il Gran Premio della Malesia a causa della frattura del quarto metacarpo della mano sinistra rimediata nel precedente GP d'Australia. Nel 2018 rimane nello stesso team, con compagno di squadra Scott Redding. Ottiene come miglior risultato un sesto posto in Aragona e termina la stagione al 17\u00ba posto con 44 punti. In questa stagione \u00e8 costretto a saltare il Gran Premio di Germania a causa di una contusione toracica rimediata nel warm up del GP. Nel 2019 rimane nello stesso team, con compagno di squadra Andrea Iannone; ottiene come miglior risultato un settimo posto in Aragona e termina la stagione al 14\u00ba posto con 63 punti. Nel 2020 rimane nello stesso team. Ottiene come miglior risultato un ottavo posto in Portogallo e termina la stagione al 17\u00ba posto con 42 punti.\nNel 2021 rimane nello stesso team, con compagno di squadra Lorenzo Savadori. La moto si dimostra da subito molto pi\u00f9 competitiva, tanto da permettere a Espargar\u00f3 di concludere con frequenza nelle prime dieci posizioni. In particolare, nel Gran Premio di Gran Bretagna, dopo essere partito dalla seconda fila, conclude la gara in terza posizione, regalando ad Aprilia il primo podio in MotoGP. Chiude la stagione all'ottavo posto con 120 punti."}
{"id": "367493", "revid": "101175", "url": "https://it.wikipedia.org/wiki?curid=367493", "title": "Manuel Hern\u00e1ndez Garc\u00eda", "text": "Carriera.\nSeguendo le orme del padre omonimo che aveva gi\u00e0 concorso nelle gare del motomondiale un ventennio prima, dopo aver corso nel campionato spagnolo e nel campionato Europeo della 125 a partire dal 2002, esord\u00ec nel motomondiale 2003 nella classe 125 con una Aprilia RS 125 R correndo come wild card nel GP della Comunit\u00e0 Valenciana, raggiungendo il 27\u00ba posto in qualifica ma senza tuttavia prendere la partenza. In quell'anno ottenne anche il 3\u00ba posto nel Campionato spagnolo della 125 e il 7\u00ba posto nell'Europeo della ottavo di litro.\nIl vero e proprio debutto viene pertanto rimandato all'anno successivo, sempre con la stessa moto, partecipando a 5 gare ma senza raccogliere punti. Nella stessa stagione fu di nuovo terzo nel Campionato spagnolo 125 e 14\u00ba nel campionato europeo della ottavo di litro.\nNel motomondiale 2005 prende parte a tutta la stagione sempre in sella ad una Aprilia del team Totti Top Sport - NGS, ad eccezione degli ultimi due GP corsi con una Honda RS 125 R del team Angaia Racing.\nNella stagione 2006 continua con il team Nocable Angaia Racing tornando a guidare un'Aprilia, giungendo 28\u00ba al termine della stagione.\nNel 2007 partecipa a due gare in Superstock 1000 FIM Cup con una Yamaha YZF-R1 del team DBR Racing come pilota sostitutivo, senza ottenere risultati tali da consentirgli di guadagnare punti nella classifica piloti.\nPartecipa di nuovo sporadicamente alla stagione 2008 del motomondiale, questa volta nella classe 250 alla guida di un'Aprilia RSV 250 del team Blusens Aprilia, racimolando al termine dell'anno 5 punti."}
{"id": "367498", "revid": "174925", "url": "https://it.wikipedia.org/wiki?curid=367498", "title": "Karel Abraham", "text": "Carriera.\nFra il 1996 e il 2001 si dedica allo sci alpino, dopodich\u00e9 cambia completamente interessi, passando a correre su pista. Nel 2002 e nel 2003 partecipa ai campionati ceco ed europeo di minimoto. Nel 2003 giunge terzo nel campionato nazionale Junior B 125. Nel 2004 partecipa ai campionati ceco, tedesco e europeo.\nEsordisce nella classe 125 del motomondiale nel 2005, correndo con il team dell'Aprilia Semprucci Cardion Blauer, con compagno di squadra Dario Giuseppetti. In questa stagione \u00e8 costretto a saltare il GP d'Australia per infortunio. Non ottiene punti iridati. Nel 2006 passa al nuovo team fondato da suo padre, il Cardion AB Motoracing, e ottiene come miglior risultato un undicesimo posto in Portogallo e terminando la stagione al 24\u00ba posto con 8 punti.\nNel 2007 passa alla classe 250, rimanendo nello stesso team, ottenendo come miglior risultato due decimi posti (Gran Bretagna e Portogallo) e terminando la stagione al 16\u00ba posto con 31 punti. Nel 2008 ottiene come miglior risultato due settimi posti (Qatar e Italia) e termina la stagione al 16\u00ba posto con 40 punti. In questa stagione \u00e8 costretto a saltare il GP del Giappone per infortunio. Nel 2009 ottiene come miglior risultato due sesti posti (Australia e Comunit\u00e0 Valenciana) e termina la stagione al 14\u00ba posto con 74 punti.\nNel 2010 passa dapprima alla RSV e in seguito alla FTR, nella nuova classe Moto2 che ha sostituito la 250, ottenendo la sua prima vittoria in occasione del GP della Comunit\u00e0 Valenciana e un terzo posto nel GP del Giappone e terminando la stagione al 10\u00ba posto con 96 punti. In questa stagione \u00e8 costretto a saltare i GP di Repubblica Ceca, Indianapolis e San Marino per una forte botta alla testa rimediata nelle qualifiche del GP della Repubblica Ceca.\nNel 2011 passa in MotoGP alla guida di una Ducati Desmosedici. Ottiene come miglior risultato due settimi posti (Spagna e Gran Bretagna) e termina la stagione al 14\u00ba posto con 64 punti. In questa stagione \u00e8 costretto a saltare il Gran Premio del Giappone a causa di una commozione cerebrale rimediata nel Gran Premio d'Aragona. Nel 2012 corre nello stesso team. Ottiene come miglior risultato un settimo posto in Comunit\u00e0 Valenciana e termina la stagione al 14\u00ba posto con 59 punti. In questa stagione \u00e8 costretto a saltare i Gran Premi di Gran Bretagna, Olanda, Germania e Italia per lesioni alla mano sinistra rimediate in un test sul Circuito di Alca\u00f1iz.\nNel 2013 rimane nello stesso team, questa volta alla guida di una motocicletta che rispetta il regolamento per le CRT, la ART GP13. In questa stagione \u00e8 costretto a saltare i Gran Premi delle Americhe e di Spagna per una frattura alla clavicola destra rimediata nelle qualifiche del GP delle Americhe e i Gran Premi di Indianapolis e Gran Bretagna a causa di una lesione alla spalla sinistra rimediata nelle prove libere del GP di Indianapolis. Viene sostituito dal Gran Premio d'Aragona da Luca Scassa. Ha ottenuto cinque punti, con un quattordicesimo posto negli Stati Uniti come miglior risultato.\nNel 2014 rimane nello stesso team, alla guida di una Honda RCV1000R con specifiche Open. Ottiene come miglior risultato due undicesimi posti (Indianapolis e San Marino) e termina la stagione al 17\u00ba posto con 33 punti. Nel 2015 \u00e8 costretto a saltare i Gran Premi di Catalogna, Olanda, Germania e Indianapolis a causa di un infortunio a un dito del piede sinistro rimediato nelle prove libere del GP di Catalogna. Disputa dieci delle 18 gare in calendario senza ottenere punti validi per la classifica mondiale.\nNel 2016, dopo 11 anni di militanza nel motomondiale, si trasferisce nel campionato mondiale Superbike, dove diventa pilota titolare nel team Milwaukee BMW, che gli affida una BMW S1000RR. Il compagno di squadra \u00e8 Joshua Brookes. Chiude la stagione al diciottesimo posto in classifica piloti con trentatr\u00e9 punti all'attivo.\nNel 2017 torna in MotoGP, guidando la Ducati del Team Aspar, con compagno di squadra lo spagnolo \u00c1lvaro Bautista. Ottiene come miglior risultato un settimo posto in Olanda e termina la stagione al 20\u00ba posto con 32 punti. Nel 2018 rimane nello stesso team, rinominato \u00c1ngel Nieto Team. Ottiene come miglior risultato un undicesimo posto in Australia e termina la stagione al 23\u00ba posto con 12 punti.\nNel 2019 passa alla guida della Ducati del team Avintia Racing, con compagno di squadra Esteve Rabat. Ottiene come miglior risultato tre quattordicesimi posti (Italia, Australia e Comunit\u00e0 Valenciana) e termina la stagione al 24\u00ba posto con 9 punti.\nIl 24 novembre 2019 viene annunciata la rescissione del contratto con il team Avintia Racing per inadempienza contrattuale."}
{"id": "367499", "revid": "44627", "url": "https://it.wikipedia.org/wiki?curid=367499", "title": "Siouxsie and The Banshees", "text": ""}
{"id": "367500", "revid": "44627", "url": "https://it.wikipedia.org/wiki?curid=367500", "title": "Siouxsie &amp; the Banshees", "text": ""}
{"id": "367501", "revid": "44627", "url": "https://it.wikipedia.org/wiki?curid=367501", "title": "Siouxsie &amp; The Banshees", "text": ""}
{"id": "367506", "revid": "928766", "url": "https://it.wikipedia.org/wiki?curid=367506", "title": "Imre T\u00f3th", "text": "Carriera.\nEsordisce nella classe 125 del motomondiale nel 2002 con la Honda, nel team Semprucci Angaia Racing, con compagno di squadra Noboru Ueda. In questa stagione non ottiene punti, stessa sorte l'anno successivo. Nel motomondiale 2004 passa ad una motocicletta Aprilia, ma rimanendo nello stesso team, con Vesa Kallio come compagno di squadra; conclude la stagione al 29\u00ba posto. Nella stagione 2005 rimane nello stesso team rinominato Road Racing Team Hungary, con compagno di squadra Vincent Braillard e termina la stagione al 28\u00ba posto. Nel 2006 passa al Team T\u00f3th, senza ottenere punti. Nel 2007 passa alla classe 250 nel Team T\u00f3th Aprilia, con H\u00e9ctor Barber\u00e1 come compagno di squadra, concludendo la stagione al 28\u00ba posto; anche nel 2008 viene confermato nel team; termina la stagione in 20\u00aa posizione. Nel 2009 viene confermato nel team di propriet\u00e0 del padre con compagno di squadra Mattia Pasini, giungendo 22\u00ba.\nNel 2010 passa nel mondiale Supersport partecipando come wildcard ad otto gare con una Honda CBR600RR sempre nel Team Toth. Racimola solo due punti grazie ad un 14\u00ba posto al Gran Premio di Germania, posizionandosi 37\u00ba nella graduatoria mondiale piloti. Partecipa anche al Campionato mondiale Supersport 2011 sempre in sella ad una Honda del Team Hungary Toth. Il suo compagno di squadra \u00e8 Bal\u00e1zs N\u00e9meth, chiude la stagione al diciannovesimo posto con 13 punti. Rimanendo nello stesso team e con la stessa moto, partecipa anche al campionato mondialie supersport del 2012 e del 2013. Nel 2012 chiude 20\u00ba con 19 punti, ottenendo il miglior risultato della sua carriera in una gara mondiale; chiude al quarto posto il Gran premio d'italia a Monza. La stagione successiva si rivela amara di risultati, T\u00f3th infatti chiude la sua stagione con zero punti all'attivo.\nNel 2014 passa al campionato mondiale Superbike, dove guida una BMW S1000 RR del BMW Team Toth. Riesce ad andare a punti in due occasioni totalizzando 5 punti che gli valgono la ventottesima piazza assoluta in classifica mondiale. Nel 2015 guida la stessa moto per lo stesso team. Riesce ad andare a punti nelle due gare di Imola e nell'ultimo atto del mondiale a Losail, ottenendo in totale 7 punti che gli valgono la trentesima posizione assoluta nel mondiale, appena dietro al compagno di squadra e connazionale G\u00e1bor Rizmayer. Nel 2016 rimane nello stesso team cambiando per\u00f2 motocicletta; viene utilizzata infatti la nuova Yamaha YZF-R1. In questa stagione Toth \u00e8 costretto a saltare diversi Gran Premi a causa di infortuni. Il suo posto in squadra viene preso dal polacco Pawe\u0142 Szkopek. Chiude la stagione senza ottenere punti validi per la classifica mondiale.\nTerminata la carriera agonistica rimane nel mondo del motociclismo continuando a svolgere mansioni manageriali."}
{"id": "367523", "revid": "1718925", "url": "https://it.wikipedia.org/wiki?curid=367523", "title": "Juli\u00e1n Sim\u00f3n", "text": "Carriera.\nEsordisce nella classe 125 del motomondiale nel 2002, correndo quattro Gran Premi in qualit\u00e0 di wild card a bordo di una Honda, totalizzando due punti. Nel 2003 diventa pilota titolare ingaggiato dalla Malaguti, con Fabrizio Lai come compagno di squadra. Otteine come miglior risultato un dodicesimo posto in Australia e termina la stagione al 29\u00ba posto con 4 punti. In questa stessa stagione disputa un Gran Premio nel campionato italiano 125 senza ottenere punti. \nNel 2004 passa al team Angaia Racing, con compagno di squadra Mattia Angeloni, ottenendo come miglior risultato un sesto posto in Malesia e terminando la stagione al 14\u00ba posto con 60 punti. In questa stagione \u00e8 stato costretto a saltare i GP di Portogallo e Giappone per infortunio. Nel 2005 passa alla KTM, con compagni di squadra Mika Kallio e G\u00e1bor Talm\u00e1csi, ottenendo la sua prima vittoria in Gran Bretagna e terminando la stagione al 7\u00ba posto con 123 punti. In questa stagione \u00e8 costretto a saltare il GP di Turchia per infortunio.\nNel 2006 ha corso per il secondo anno di seguito nella classe 125, con il numero 60, nel team Red Bull KTM GP 125, questa volta solo con Kallio come compagno di squadra, ottenendo un terzo posto in Giappone e terminando la stagione al 9\u00ba posto con 97 punti. In questa stagione \u00e8 costretto a saltare i GP di Olanda, Gran Bretagna e Germania a causa di una frattura al femore destro rimediata durante la gara del GP di Catalogna.\nNel 2007 passa alla classe 250 con una Honda RS 250 R del team Repsol Honda, con compagno di squadra Sh\u016bhei Aoyama, ottenendo come miglior risultato un quinto posto in Francia e terminando la stagione al 9\u00ba posto con 123 punti. Nel 2008 passa alla KTM, ottenendo come miglior risultato due quarti posti (Giappone e Australia) e terminando la stagione al 10\u00ba posto con 109 punti.\nNel 2009 torna in 125, ingaggiato dal team Bancaja Aspar, con compagni di squadra Sergio Gadea e Bradley Smith e vince il titolo, ottenendo sette vittorie (Francia, Germania, Gran Bretagna, San Marino, Australia, Malesia e Comunit\u00e0 Valenciana), quattro secondi posti (Qatar, Giappone, Paesi Bassi e Repubblica Ceca), un terzo posto in Italia, sette pole position (Qatar, Spagna, Catalogna, Germania, Indianapolis, Portogallo e Comunit\u00e0 Valenciana) e 289 punti iridati. Il 14 giugno 2009, durante il GP della Catalogna, alla fine del penultimo giro si ferma per esultare credendo che la gara fosse finita. In realt\u00e0 mancava ancora un giro al termine e alla fine riesce ad ottenere il 4\u00ba posto.\nNel 2010 passa alla Moto2 correndo con una RSV e dal GP di Francia con una Suter MMX, sempre per il team Aspar; il compagno di squadra \u00e8 Mike Di Meglio. Ottiene cinque secondi posti (Francia, Indianapolis, San Marino, Aragona e Giappone), due terzi posti (Gran Bretagna e Comunit\u00e0 Valenciana) e tre pole position (Indianapolis, Giappone e Malesia) e termina la stagione al 2\u00ba posto con 201 punti. Nel 2011 rimane nello stesso team, questa volta con compagno di squadra Javier For\u00e9s. Ottiene un secondo posto in Portogallo e termina la stagione al 14\u00ba posto con 68 punti. In questa stagione \u00e8 costretto a saltare i Gran Premi di Gran Bretagna e Olanda per la frattura di tibia e perone destri rimediata nel Gran Premio di Catalogna e il Gran Premio della Repubblica Ceca a causa della perdita dell'unghia dell'anulare della mano destra rimediata nelle qualifiche del GP. Salta inoltre i Gran Premi di Giappone, Australia e Malesia a seguito di un'operazione alla gamba infortunata in Catalogna.\nNel 2012 viene ingaggiato dal team Blusens Avintia, che gli affida inizialmente una FTR e poi, dal GP di Spagna, una Suter. Ottiene un secondo posto in Comunit\u00e0 Valenciana e un terzo posto a Indianapolis e termina la stagione al 13\u00ba posto con 81 punti. Nel 2013 passa al team Italtrans Racing, alla guida di una Kalex, con compagno di squadra Takaaki Nakagami. Ottiene come miglior risultato un quarto posto in Germania e termina la stagione al 13\u00ba posto con 81 punti.\nNel 2014 rimane nello stesso team, con compagno di squadra Franco Morbidelli. Ottiene come miglior risultato due sesti posti (Giappone e Malesia) e termina la stagione al 17\u00ba posto con 56 punti. Nel 2015 passa al team QMMF Racing, che gli affida una Speed Up; il compagno di squadra \u00e8 Anthony West. Chiude la stagione diciottesimo con 58 punti. Nel 2016 rimane nello stesso team, con compagno di squadra Xavier Sim\u00e9on; ottiene un terzo posto in Germania. In questa stagione \u00e8 costretto a saltare il Gran Premio di Spagna a causa di un trauma cranico rimediato nel warm up del GP e il GP della Malesia a causa di microfratture alle vertebre T6 e T7 rimediate nelle prove libere dello stesso. Chiude la stagione al diciottesimo posto in classifica piloti con quaranta punti all'attivo.\nNel 2017 disputa i GP del Qatar e di Argentina, col team Garage Plus Interwetten, alla guida di una Kalex in sostituzione del connazionale Iker Lecuona. Sempre nel 2017 fa il suo esordio nel mondiale Superbike disputando il Gran Premio di Aragona in sella ad un'Aprilia RSV4 RF del team Milwaukee, in sostituzione dell'infortunato Lorenzo Savadori. Torna nel motomondiale per disputare il Gran Premio delle Americhe alla guida della Tech 3 Mistral 610 del team Tech 3 Racing in sostituzione dell'infortunato Remy Gardner. Nel mondiale Superbike chiude la stagione al trentaquattresimo posto, nel motomondiale non ottiene punti validi per la classifica piloti.\nNel 2018 viene ingaggiato dalla casa motociclistica austriaca KTM come collaudatore della motocicletta utilizzata nella classe Moto2."}
{"id": "367528", "revid": "587852", "url": "https://it.wikipedia.org/wiki?curid=367528", "title": "Mike Di Meglio", "text": "Nel 2008 ha vinto il titolo iridato nella classe 125 del motomondiale.\nCarriera.\nEsordisce nella classe 125 del motomondiale nel 2003, iniziando la stagione con l'Aprilia RS 125 R del team Freesoul Racing, per poi venir ingaggiato a partire dal GP del Brasile dal team Metasystem Racing Service con una Honda RS 125 R. Ottiene come miglior risultato un tredicesimo posto al GP di Catalogna e termina la stagione al 28\u00ba posto con 5 punti.\nNel 2004 passa al team Globet.com Racing, ottenendo come miglior risultato un quinto posto al GP del Sudafrica e terminando la stagione al 18\u00ba posto con 41 punti. In questa stagione \u00e8 costretto a saltare i GP del Qatar, per una frattura a una caviglia, e della Comunit\u00e0 Valenciana. Nel 2005 passa al team Kopron Racing World; il compagno di squadra \u00e8 Fabrizio Lai. Ottiene la sua prima vittoria al GP di Turchia e un secondo posto a quello di Gran Bretagna e termina la stagione all'11\u00ba posto con 104 punti. Nel 2006 passa al team FFM Honda Grand Prix 125, ottenendo come miglior risultato due tredicesimi posti (al GP d'Olanda e a quello della Repubblica Ceca) e terminando la stagione al 25\u00ba posto con 8 punti. In questa stagione \u00e8 costretto a saltare i GP di Germania e della Comunit\u00e0 Valenciana per infortuni.\nNel 2007 passa al Kopron Team Scot, ottenendo come miglior risultato un quarto posto al GP del Giappone e terminando la stagione al 17\u00ba posto con 42 punti. In questa stagione \u00e8 costretto a saltare i GP di Spagna e Turchia a causa di un infortunio rimediato nelle qualifiche del GP di Spagna.\nNel 2008 passa al team Ajo Motorsport; il compagno di squadra \u00e8 Dominique Aegerter. In questa stagione vince il titolo mondiale, con quattro vittorie (ai GP di Francia, Catalogna, Germania e d'Australia), quattro secondi posti (ai GP di Cina, Gran Bretagna, Repubblica Ceca e Giappone), un terzo posto al GP della Comunit\u00e0 Valenciana, due pole position (Giappone e Australia) e 264 punti iridati, precedendo Simone Corsi e G\u00e1bor Talm\u00e1csi. Rispetto ai due competitori il francese si fa preferire per la sua regolarit\u00e0: nel corso della stagione si ritira una volta sola.\nNel 2009 passa alla classe 250, nel team dell'Aprilia Mapfre Aspar 250cc, ottenendo un secondo posto al GP del Portogallo, un terzo posto in Qatar e una pole position al GP di Indianapolis e terminando la stagione all'8\u00ba posto con 107 punti. Nel 2010 continua a gareggiare per lo stesso team, nella classe Moto2, iniziando la stagione con una RSV per poi passare dal GP di Francia ad una Suter MMX; il compagno di squadra \u00e8 Juli\u00e1n Sim\u00f3n. Ottiene come miglior risultato un sesto posto in Australia e termina la stagione al 20\u00ba posto con 34 punti. Nel 2011 passa al team Tech 3 Racing, con compagno di squadra Bradley Smith. Ottiene come miglior risultato un settimo posto al GP della Comunit\u00e0 Valenciana e termina la stagione al 23\u00ba posto con 30 punti.\nNel 2012 inizia la stagione al team S/Master Speed Up, in seguito, al GP d'Italia e per i due successivi GP, sostituisce l'infortunato Alexander Lundh al team Cresto Guide MZ Racing. Nel GP di San Marino fino al termine del campionato, corre sulla Kalex Moto2 del team Kiefer Racing in sostituzione dell'infortunato Max Neukirchner. Ottiene come miglior risultato un settimo posto in Qatar e totalizza 17 punti. Nel 2013 passa al team JiR Moto2 alla guida di una TSR 6, marchiata ai fini del campionato costruttori come MotoBi. Chiude la stagione anzitempo per una frattura all'osso sacro rimediata nel GP della Repubblica Ceca, con un settimo posto in Francia come miglior risultato e il 20\u00ba posto finale con 19 punti.\nNel 2014 passa in MotoGP, alla guida di una motocicletta (con specifiche Open) sviluppata dal team Avintia Racing; il compagno di squadra \u00e8 H\u00e9ctor Barber\u00e1. Ottiene come miglior risultato un dodicesimo posto al GP di Indianapolis e termina la stagione al 25\u00ba posto con 9 punti. Nel 2015 rimane nello stesso team pur cambiando moto, guida infatti una Ducati Desmosedici GP14 con specifiche open. Chiude la stagione al 24\u00ba posto con 8 punti. Nel 2016 viene ingaggiato come pilota collaudatore dall'Aprilia per sviluppare la RS-GP.\nNel 2017 viene ingaggiato come pilota del campionato mondiale Endurance in sella alla Yamaha YZF-R1 del team GMT94 Yamaha, con compagni di squadra David Checa e Niccol\u00f2 Canepa. All'esordio in questo campionato vince la 24 Ore di Le Mans, la 8 Ore di Oschersleben e la 8 Ore dello SlovakiaRing. Sempre nello stesso anno vince l'81\u00aa edizione del Bol d'Or. Conclude il campionato piloti in terza posizione. Nel 2018 rimane sello stesso team della stagione precedente, trasferendosi per\u00f2 nel Campionato mondiale Supersport, alla guida di una Yamaha YZF-R6.\nRientra a correre nelle competizioni del motomondiale nel 2019, quando prende parte alla coppa del mondo della classe MotoE con il team EG 0,0 Marc VDS. Ottiene un terzo posto in Germania e una vittoria in Austria andando a chiudere la stagione al quinto posto tra i piloti con 63 punti ottenuti. Nel 2020 rimane nello stesso team, ottiene due secondi posti nel Gran Premio di Francia e chiude la stagione al quarto posto con 75 punti."}
{"id": "367535", "revid": "928766", "url": "https://it.wikipedia.org/wiki?curid=367535", "title": "Mattia Pasini", "text": "Anche suo padre, Luca Pasini, ha corso come pilota professionista.\nCarriera.\nNel 2003 si classifica al quarto posto nel Campionato Italiano Velocit\u00e0 classe 125 conquistando due piazzamenti a podio.\nMalgrado una menomazione permanente che gli limita la funzionalit\u00e0 del braccio destro, esordisce nella classe 125 del motomondiale nel 2004, con una Aprilia RS 125 R del team Safilo Carrera - LCR, con compagno di squadra Roberto Locatelli, terminando la stagione 15\u00ba con 54 punti e ottenendo come miglior risultato un settimo posto in Malesia.\nNel 2005 passa al team Totti Top Sport - NGS, con compagno di squadra Manuel Hern\u00e1ndez Garc\u00eda, ottenendo due vittorie (Cina e Catalogna), un secondo posto in Turchia e tre terzi posti (Olanda, Malesia e Comunit\u00e0 Valenciana) e terminando la stagione 4\u00ba con 183 punti. In questa stagione \u00e8 stato costretto a saltare il GP di Francia a causa di una frattura al polso rimediata nelle qualifiche del GP. Nel 2006 ha corso nel team Master - MVA Aspar di Jorge Mart\u00ednez in sella ad un'Aprilia con Sergio Gadea, \u00c1lvaro Bautista, Mateo T\u00fanez ed H\u00e9ctor Faubel come compagni di squadra. In questa stagione ottiene due vittorie (Italia e Germania), un secondo posto in Cina, tre terzi posti (Spagna, Gran Bretagna e Australia) e due pole position (Spagna e Francia) e termina la stagione 4\u00ba con 192 punti.\nNel 2007 nelle prime gare della stagione a causa di problemi tecnici alla sua Aprilia \u00e8 costretto a numerosi ritiri, in seguito a met\u00e0 stagione conquista due vittorie consecutive. In tutta la stagione ha ottenuto quattro vittorie (Gran Bretagna, Paesi Bassi, San Marino e Giappone), un secondo posto in Repubblica Ceca e nove pole position (Spagna, Turchia, Cina, Francia, Gran Bretagna, Paesi Bassi, Portogallo, Giappone e Australia) e termina la stagione 5\u00ba con 174 punti. In questa stagione ha corso nel team Polaris World, con Joan Oliv\u00e9 come compagno di squadra.\nIl 9 marzo 2008 esordisce con l'Aprilia nella classe 250 con la vittoria nella gara notturna in Qatar; alla fine giunge 9\u00ba in classifica con 132 punti. Ha ottenuto anche un secondo posto in Spagna e due terzi posti (Cina e Francia). Per la stagione 2009 viene confermato all'Aprilia, passando al Team Toth, con compagno di squadra Imre T\u00f3th. Conquista un podio a Motegi, giungendo terzo, in seguito vince sotto la pioggia il Gran Premio d'Italia al Mugello davanti a Marco Simoncelli. Quello di casa \u00e8 l'unico vinto da Pasini in quest'annata, che gli consegna altri podi (terzo a Donington, secondo a Brno e Misano). Riesce a fare meno punti dell'anno prima (128), ma riesce a piazzarsi al 5\u00ba posto, migliorando il posizionamento della stagione precedente. Il 17 agosto 2009 sale per la prima volta in carriera su una MotoGP provando la Ducati del team Pramac, guidando per la prima volta una moto 800 a 4 tempi.\nNel 2010 passa al team JiR Moto2 con una MotoBi nella classe Moto2, il compagno di squadra \u00e8 Simone Corsi. Dopo sei gare disputate con 12 punti raccolti e quattro ritiri, il team JiR decide di chiudere i rapporti con Mattia Pasini. Il suo posto viene preso da Yusuke Teshima. Nello stesso anno corre come wildcard il Gran Premio di San Marino a bordo di una Suter MMX e il Gran Premio d'Aragona in sostituzione dell'infortunato Michael Ranseder nel team Vector Kiefer Racing.\nNel motomondiale 2011 corre ancora in Moto2 col team Ioda Racing Project, il compagno di squadra \u00e8 Simone Corsi. Ottiene come miglior risultato un sesto posto in Olanda e termina la stagione al 24\u00ba posto con 28 punti. Nel 2012 Pasini esordisce in MotoGP con il team Speed Master, a bordo della ART GP12. Viene sostituito dopo il Gran Premio motociclistico d'Aragona dal pilota torinese Roberto Rolfo. Nell'ultima gara del motomondiale corre in Moto2 a Valencia con una FTR M212 del team Forward Racing in sostituzione dell'infortunato Alex De Angelis.\nContinua in Moto2 anche nel 2013 correndo con la Speed Up SF13 del team NGM Mobile Racing. Ottiene come miglior risultato un sesto posto in Francia e termina la stagione al 15\u00ba posto con 58 punti. Nel 2014 rimane nello stesso team, alla guida di una Forward KLX; il compagno di squadra \u00e8 Simone Corsi. Ottiene come miglior risultato un sesto posto in Catalogna e termina la stagione al 21\u00ba posto con 35 punti. Nel 2015 corre come wildcard i Gran Premi d'Italia e San Marino a bordo di una Kalex Moto2 del team Gresini Racing. Nel 2016 corre nel team Italtrans Racing, alla guida di una Kalex. Ottiene come miglior risultato due quarti posti (Germania e Repubblica Ceca) e termina la stagione all'11\u00ba posto con 72 punti.\nNel 2017 rimane nello stesso team, con compagno di squadra Andrea Locatelli. Il 4 giugno 2017 vince la gara di Moto2 del Mugello. Ottiene un altro piazzamento a podio in occasione del GP di Catalogna, risultato che gli viene tolto il 2 luglio quando viene comunicata la squalifica da parte della FIM, in quanto nella sua moto viene rilevato un lubrificante non conforme ai regolamenti. Ottiene la sua 1\u00ba pole position in Moto2 in Repubblica Ceca. Si ripete nei GP successivi ottenendo 4 pole di fila. In Gran Bretagna e Aragona giunge secondo. Conquista un'altra pole position in Australia. Conclude la stagione al 6\u00ba posto con 148 punti.\nNel 2018 \u00e8 confermato dal team come pilota titolare in Moto2. In occasione del Gran Premio d'Argentina ottiene la sua dodicesima vittoria nel motomondiale. Ottiene inoltre tre pole position (Italia, Germania e Australia). Conclude la stagione al 9\u00ba posto con 141 punti. Nel 2019 corre il Gran Premio delle Americhe in sostituzione dell'infortunato Augusto Fern\u00e1ndez sulla Kalex del team Flexbox HP 40, il Gran Premio di Spagna in sostituzione dell'infortunato Jake Dixon sulla KTM del \u00c1ngel Nieto Team e i Gran Premi di Francia e Italia in sostituzione dell'infortunato Khairul Idham Pawi sulla Kalex del team Petronas Sprinta Racing. Dal Gran Premio di Brno corre sulla Kalex del team Tasca Racing in sostituzione di Simone Corsi. Totalizza 35 punti. In questa stagione \u00e8 costretto a saltare i Gran Premi di San Marino e Aragona a causa della frattura della dodicesima vertebra dorsale rimediata nelle prove libere del GP di San Marino.\nNel 2020 corre il Gran Premio dell'Emilia Romagna sulla Kalex del team Red Bull KTM Ajo in sostituzione di Jorge Mart\u00edn, positivo al SARS-CoV-2. Chiude la gara ai margini della zona punti. Sempre nel 2020 prende parte alle prove del Gran Premio di Imola nel campionato italiano Superbike con una Yamaha YZF-R1."}
{"id": "367539", "revid": "1318658", "url": "https://it.wikipedia.org/wiki?curid=367539", "title": "SME (azienda)", "text": "La SME, acronimo di Societ\u00e0 Meridionale di Elettricit\u00e0, \u00e8 stata, in origine, una societ\u00e0 italiana produttrice di energia elettrica attiva in Campania e nel resto del Meridione. Negli anni trenta pass\u00f2 all'IRI e dagli anni sessanta effettu\u00f2 acquisizioni nel settore agricolo e alimentare, diventando il pi\u00f9 grande gruppo alimentare italiano. Negli anni novanta il gruppo fu smembrato.\nStoria.\nOrigini.\nNacque il 20 marzo 1899 ad opera della Compagnia Napoletana di Illuminazione e Gas, della Comit e della \"Societ\u00e0 Franco Suisse\" di Ginevra.\nLa SME stabil\u00ec un monopolo sull'energia elettrica del Mezzogiorno continentale, dal momento che controllava la Societ\u00e0 per le Forze Idrauliche dell'Abruzzo, la Societ\u00e0 Elettrica della Campania, la Societ\u00e0 Elettrica del Sannio, la Societ\u00e0 Molisana per Imprese Elettriche, la Societ\u00e0 per applicazioni di energia elettrica nelle province di Napoli e Salerno, la Societ\u00e0 Generale Pugliese di Elettricit\u00e0, la Societ\u00e0 Lucana per Imprese Idroelettriche, la Societ\u00e0 Elettrica delle Calabrie, la Societ\u00e0 Forze Idroelettriche Meridionali, la Societ\u00e0 Forze Idrauliche della Sila.\nDel gruppo SME facevano parte anche le due compagnie napoletane del gas: la \"Societa Generale d'Illuminazione\" e la \"Compagnia Napoletana d'Illuminazione\".\nNel 1924 la compagnia elettrica fu quotata alla Borsa di Milano.\nNel 1937 fu tra le aziende che passarono dalle banche al neocostituito IRI, incorporando due anni dopo la societ\u00e0 Unione Esercizi Elettrici (UNES), costituita a Roma l'11 febbraio 1905 che eserc\u00ec fra l'altro la tranvia di Perugia e quella di Sulmona; fu poi inquadrata nella caposettore Finelettrica (1962).\nIl settore alimentare.\nSuccessivamente, dopo la nazionalizzazione del settore dell'energia elettrica effettuata dal Governo Fanfani IV nel 1962, impieg\u00f2 le risorse derivate dagli indennizzi ricevuti dallo Stato investendo nel settore agricolo ed alimentare. Il 30 maggio 1963 diventa \"Societ\u00e0 Meridionale Finanziaria\". Le prime aziende acquisite furono la Romana Supermarkets (poi ridenominata GS - Societ\u00e0 Generale Supermercati) da Marco Brunelli e Guido Caprotti nel 1961, la Cirio dalla famiglia Signorini nel 1970 e la Surgela. Seguirono poi:\nNegli anni settanta la SME era il pi\u00f9 grande gruppo alimentare italiano. Questa crescita disordinata della SME appariva poco giustificabile con le finalit\u00e0 di sviluppo che aveva avuto l'IRI negli anni del miracolo economico italiano e provoc\u00f2 polemiche che prendevano di mira i \u00abpanettoni di Stato\u00bb di Motta-Alemagna come simbolo di uno \u201cStato-imprenditore\u201d che si era allargato a settori economici ben poco strategici.\nIn realt\u00e0, a partire dai primi anni ottanta la SME fu una delle caposettore dell'IRI a riportare i migliori risultati economici: in particolare Italgel ed Autogrill portavano buoni dividendi, mentre la GS era un importante presidio nella grande distribuzione, allora agli inizi del suo sviluppo; nonostante i non positivi risultati della Sidalm, SME riport\u00f2 sempre bilanci in attivo ed era quindi uno dei pezzi dell'IRI pi\u00f9 ambiti dagli industriali privati. In effetti, l'IRI tent\u00f2 di privatizzare la SME negli anni ottanta, inserendo il gruppo alimentare dentro un piano di dismissioni fatte per potersi concentrare in settori definiti pi\u00f9 strategici rispetto al ramo alimentare.\nIn un primo momento nel 1985 venne decisa dal consiglio di amministrazione la cessione dell'intero gruppo SME all'imprenditore Carlo De Benedetti, all'epoca proprietario di Buitoni e Perugina, ma a seguito per\u00f2 di pesanti ostacoli da parte del Governo, arrivarono nuove offerte di diversi compratori; tra queste vi fu quella della \"IAR-Industrie Alimentari Riunite\", societ\u00e0 neocostituita dal Gruppo Fininvest di Silvio Berlusconi, apparentemente interessato al settore distributivo di SME (ossia i supermercati GS) e dai gruppi alimentari Barilla e Ferrero, il cui reale intento sembr\u00f2 pi\u00f9 che altro un tentativo di evitare la creazione di un supergruppo alimentare italiano \"SME-BUITONI\" che le avrebbe sicuramente schiacciate.\nDopo varie discussioni e liti giudiziarie, la cessione di SME al Gruppo Buitoni di De Benedetti venne annullata e la privatizzazione in quegli anni non venne perci\u00f2 attuata, poich\u00e9 nuovi indirizzi di governo indicarono come ancora strategico il mantenimento da parte di IRI del settore alimentare. In quell'anno - il 1985 - il valore della SME era stimato in 497,15 miliardi di lire.\nLa privatizzazione.\nUna prima, seppur parziale, privatizzazione del gruppo SME fu attuata nel 1990, quando venne effettuata una marcata dismissione nel settore dolciario, con lo scioglimento di Alivar (la capogruppo dolciaria di SME), e la conseguente cessione di una quota del marchio Pavesi e del marchio \"Crackers Motta\" al gruppo Barilla attraverso la costituzione della societ\u00e0 Pavesi s.p.a., joint venture in cui SME deteneva il 51% del capitale e Barilla il restante 49%; inoltre vi fu la costituzione della societ\u00e0 Nuova Forneria s.p.a., altra joint venture a cui furono conferite tutte le attivit\u00e0 dei prodotti da forno a consumo continuativo (le \"Merendine Motta\") e i cui soci erano SME con il 51% del capitale insieme a Barilla Dolciaria e Ferrero, societ\u00e0 che detenevano ciascuna il 24,5% della quota di capitale rimanente. Altra minore privatizzazione avvenne nel 1992 con la cessione del marchio di patatine Pai al gruppo Unichips-San Carlo.\nNel 1993 venne attuata la pressoch\u00e9 totale privatizzazione del Gruppo SME, ma non in blocco come prospettato nel 1985, bens\u00ec mediante la cessione separata di varie parti dell'azienda: Italgel s.p.a. (surgelati a marchio Surgela e La Valle degli Orti, Gelati Motta) e Gruppo Dolciario Italiano s.p.a. (cioccolata, panettoni, pandoro Motta e Alemagna) furono ceduti a Nestl\u00e9; il gruppo Cirio Bertolli De Rica (oli, latte e conserve) fu venduto alla Fisvi di Carlo Saverio Lamiranda, il quale rivendette dopo breve tempo il marchio Bertolli a Unilever; in seguito il marchio Cirio pass\u00f2 sotto il controllo di Sergio Cragnotti. La parte restante della SME, ovvero Autogrill (ristorazione) e GS (distribuzione), vennero vendute alla famiglia Benetton ed a Leonardo Del Vecchio. Tuttavia, in base ad accordi parasociali favorevoli alla Benetton, GS ed Autogrill alla fine passarono a questo gruppo."}
{"id": "367554", "revid": "928766", "url": "https://it.wikipedia.org/wiki?curid=367554", "title": "\u00c1ngel Rodr\u00edguez", "text": "Carriera.\nHa iniziato la sua carriera con le minimoto. Ha partecipato poi al campionato nazionale di velocit\u00e0 spagnolo che ha vinto nel 2001.\nPer quanto riguarda le competizioni del motomondiale, ha esordito nella stagione 2000 in classe 125 e, lo stesso anno, ha partecipato al campionato Europeo Velocit\u00e0 giungendo al 6\u00ba posto stagionale.\nNel 2001 ha corso come pilota titolare con una Aprilia del team Valencia Circuit Aspar, mettendosi in mostra in alcune occasioni, come nel Gran Premio d'Australia, quando si \u00e8 trovato in lotta per la vittoria prima di essere coinvolto in un incidente con Simone Sanna all'ultimo giro.\nNel 2002 \u00e8 restato nella stessa squadra, disputando tuttavia solo la prima met\u00e0 della stagione; nell'ultimo Gran Premio dell'anno \u00e8 salito di categoria, correndo nella classe 250 come wild card a Valencia, senza ottenere punti.\nDue anni dopo, nel 2004, ha fatto il suo ritorno nel motomondiale, sempre in classe 125, con il Caja Madrid Derbi Racing, giungendo solo due volte in zona punti e ritirandosi nella maggior parte delle gare disputate.\nNel 2005 \u00e8 passato alla Honda correndo per il team LG Mobile Galicia per circa met\u00e0 stagione, prima di essere rimpiazzato da David Bonache; gli \u00e8 stata affidata in seguito una Aprilia del Team Toth in sostituzione di Vincent Braillard, concludendo due volte ottavo e facendo segnare il giro pi\u00f9 veloce in Australia.\nNel 2006 ha corso per il team 3C Racing fino a cinque gare dalla fine della stagione, quando \u00e8 stato sostituito da Roberto Lacalendola, dopo aver concluso in zona punti tre gare.\nNel 2007 ha preso parte al campionato spagnolo nella classe Supersport, giungendo in terza posizione nella classifica finale con due vittorie all'attivo.\nNel 2008 \u00e8 diventato campione spagnolo della Supersport, ha ottenuto il titolo europeo della stessa categoria nella prova unica disputatasi sul circuito di Albacete ed ha disputato tre GP nel campionato mondiale Supersport.\nNel 2009 ha corso un Gran Premio per il Balatonring Team in classe 250 in qualit\u00e0 di sostituto di G\u00e1bor Talm\u00e1csi, senza per\u00f2 riuscire a concludere la gara. Nello stesso anno corre nella classe Supersport del CEV, vincendo le prime tre gare; tuttavia ad agosto, prima del quarto round della stagione, viene resa nota la sua positivit\u00e0 in un test antidoping effettuato in occasione della prima gara ad aprile; poco dopo viene appiedato dal suo team, e a novembre gli viene confermata una squalifica di due anni, oltre alla perdita di tutti i punti conquistati nella stagione.\nNel 2012 torna a correre nel motomondiale nella classe Moto2 per il team Desguaces La Torre SAG, utilizzando dapprima una FTR e dal GP di Francia una Bimota HB4; tuttavia il rapporto con il team si conclude dopo il GP di Gran Bretagna."}
{"id": "367558", "revid": "287204", "url": "https://it.wikipedia.org/wiki?curid=367558", "title": "Stefano Bianco", "text": "Carriera.\nDopo aver iniziato a gareggiare nelle minimoto, nel 2000 \u00e8 passato a gareggiare nell'Aprilia Cup e, in occasione del Gran Premio motociclistico d'Australia 2000 fa il suo debutto nelle competizioni del motomondiale in sella ad una Honda del team Benetton Playlife come sostituto di Mirko Giansanti.\nIn quel momento \u00e8 stato il pi\u00f9 giovane pilota che abbia partecipato ad una gara del mondiale, avendo, al momento dell'inizio delle prove del venerd\u00ec, appena compiuto i 15 anni minimi previsti dal regolamento.\nNel 2001 corre nel campionato Europeo Velocit\u00e0 giungendo al quarto posto finale.\nCorre la sua prima stagione completa nella classe 125 del motomondiale 2002 guidando un'Aprilia del team Bossini Sterilgarda Racing ed ottenendo quale miglior risultato dell'anno due settimi posti in occasione del GP di Francia e del GP di Catalogna. Continua a correre nella stessa classe anche la stagione successiva, in questo caso utilizzando una Gilera 125 GP del team Metis Gilera Racing.\nNel 2004 disputa tre prove dell'europeo Superstock con una Suzuki GSX-R 1000 del team MNR Racing, ottenendo un ottavo posto a Valencia e il 25\u00ba posto in classifica. Nel 2005 lo si ritrova a competere nel campionato di velocit\u00e0 spagnolo 125, competizione nella quale raggiunge come risultato finale il terzo posto.\nIl suo ritorno continuativo nel mondiale avviene nel 2007 in cui corre sempre nella classe 125 con una Aprilia del team WTR e con compagno di squadra Andrea Iannone. Nel motomondiale 2008 corre le prime nove gare, sempre nella ottavo di litro e con la stessa squadra, conquistando 8 punti. Viene sostituito dopo le nove gare, e al suo posto arriva l'elvetico Bastien Chesaux.\nIn occasione del GP di Indianapolis viene ingaggiato dal team Campetella per sostituire l'infortunato Fabrizio Lai ed esordire in classe 250 su una Gilera; si qualifica al sedicesimo posto ma la prova delle 250 viene annullata prima della partenza a causa del maltempo dovuto al passaggio dell'uragano Ike. Nel finale di stagione partecipa al GP d'Australia, sempre della 250, in sella ad una Aprilia RSV del team Toth in qualit\u00e0 di sostituto di H\u00e9ctor Barber\u00e1 senza riuscire a qualificarsi per la gara.\nMuore l'11 marzo 2020 a Leini a seguito di un incidente stradale a bordo della sua moto."}
{"id": "367560", "revid": "1514393", "url": "https://it.wikipedia.org/wiki?curid=367560", "title": "Paraklausithyron", "text": ""}
{"id": "367564", "revid": "287204", "url": "https://it.wikipedia.org/wiki?curid=367564", "title": "Michael Ranseder", "text": "Carriera.\nLa sua carriera \u00e8 iniziata nel motocross, per passare alle gare di velocit\u00e0 nel 2002; dopo aver conseguito buoni risultati nel campionato nazionale tedesco, ha ottenuto le wild card per debuttare nei Gran Premi del motomondiale a bordo di una KTM, con la prima presenza registrata nel 2004 in occasione del GP della Repubblica Ceca e la seconda nel GP della Comunit\u00e0 Valenciana. Dopo le due partecipazioni del 2004, anche nel 2005 si \u00e8 presentato al via in quattro occasioni (Catalogna, Olanda, Germania e Repubblica Ceca), sempre come wild card, ottenendo 12 punti.\nNel 2006 ha corso la sua prima stagione completa nella classe 125, con il numero 9, nel team Red Bull KTM Junior con Stefan Bradl quale compagno di squadra, senza ottenere punti. In questa stagione \u00e8 costretto a saltare il GP di Germania per infortunio. L'anno seguente ha cambiato casa, passando a guidare la Derbi del team Ajo Motorsport, con compagno di squadra Robert Mure\u0219an. Al termine della stagione si \u00e8 classificato al 12\u00ba posto assoluto dopo aver conquistato 73 punti ed essere arrivato otto volte tra i primi dieci (settimo posto in Cina quale miglior risultato).\nUn nuovo cambio di moto, pur senza cambiare classe, nel 2008, corso con l'Aprilia dell'I.C. Team, sostituita da una Haojue nel 2009 fino al ritiro della casa cinese dalle competizioni; a quel punto il pilota austriaco ha firmato un contratto con il team CBC Corse guidando nuovamente un'Aprilia fino al termine della stagione. Nel 2008 ha avuto come compagni di squadra Andrea Iannone e Takaaki Nakagami e ha terminato la stagione al 23\u00ba posto con 22 punti, ottenendo un settimo posto in Cina come miglior risultato; in questa stagione \u00e8 stato costretto a saltare gli ultimi tre GP per infortunio. Nel 2009 ha avuto Matthew Hoyle come compagno di squadra alla Haojue, mentre quando \u00e8 passato a guidare, dal GP di Germania, l'Aprilia del team CBC Corse ha avuto come compagni di squadra Luca Vitali e Luca Marconi; ottiene come miglior risultato un undicesimo posto in San Marino e terminando la stagione al 25\u00ba posto con 9 punti.\nNel 2010 corre in sella ad una Yamaha YZF-R6 nel campionato tedesco Supersport. Nello stesso anno corre nella classe Moto2 del motomondiale a Indianapolis, nel team Vector Kiefer Racing con una Suter MMX in sostituzione di Vladimir Leonov, prendendone definitivamente il posto dal GP successivo, quello di San Marino. In questa stagione \u00e8 costretto a saltare il GP d'Aragona per infortunio. Ottiene 4 punti."}
{"id": "367571", "revid": "16467", "url": "https://it.wikipedia.org/wiki?curid=367571", "title": "Interruzione volontaria della gravidanza", "text": ""}
{"id": "367572", "revid": "928766", "url": "https://it.wikipedia.org/wiki?curid=367572", "title": "Stefan Bradl", "text": "Anche suo padre, Helmut Bradl, ha corso come pilota motociclistico professionista.\nCarriera.\nEsordisce nella classe 125 del motomondiale nel 2005, correndo tre Gran Premi in qualit\u00e0 di wild card a bordo di una KTM 125 FRR, ottenendo un punto. Nello stesso anno vince il campionato tedesco 125cc. Nel 2006 diventa pilota titolare, ingaggiato dal team Red Bull KTM Junior; il compagno di squadra \u00e8 Michael Ranseder. Ottiene come miglior risultato un dodicesimo posto in Repubblica Ceca e termina la stagione al 26\u00ba posto con 4 punti. In questa stagione \u00e8 costretto a saltare i GP di: Spagna, per infortunio nei test invernali; Catalogna, per infortunio nelle prove libere del GP e gli ultimi quattro GP (Australia, Giappone, Portogallo e Comunit\u00e0 Valenciana), per la frattura di tibia e piede destro.\nNel 2007 corre quattro Gran Premi in qualit\u00e0 di wildcard a bordo di un'Aprilia e corre gli ultimi cinque Gran Premi per il team Blusens Aprilia al posto di Hugo van den Berg, con compagno di squadra Pablo Nieto. Ottiene come miglior risultato un sesto posto in Portogallo e termina la stagione al 18\u00ba posto con 39 punti. Sempre nel 2007 vince il campionato spagnolo velocit\u00e0.\nNel 2008 passa al team Grizzly Gas Kiefer Racing; i compagni di squadra sono Robin L\u00e4sser e Robert Andrej Mure\u0219an. Ottiene due vittorie (Repubblica Ceca e Giappone), due secondi posti (Germania e Australia) e due terzi posti (Qatar e Indianapolis) e termina la stagione al 4\u00ba posto con 187 punti. Nel 2009 rimane nello stesso team, ottenendo come miglior risultato due quarti posti (Giappone e Portogallo) e terminando la stagione al 10\u00ba posto con 85 punti. Nel 2010 corre nella nuova classe Moto2, con una Suter MMX confermato nel team Viessmann Kiefer Racing. Nella prima gara in Qatar, cade alla prima curva, toccandosi con Alex De Angelis. In questa stagione \u00e8 costretto a saltare il GP di Catalogna per lesioni rimediate in un allenamento in motocross. Vince in Portogallo. Termina la stagione al 9\u00ba posto con 97 punti.\nNel 2011 rimane nello stesso team, alla guida di una Kalex Moto2. Inizia la stagione ottenendo quattro vittorie (Qatar, Portogallo, Catalogna, e Inghilterra), un quinto posto in Spagna, un terzo posto in Francia e cinque pole position nelle prime sei gare, tanto da presentarsi in Olanda (dove ottiene la pole position) con 62 punti di vantaggio sul secondo, l'italiano Simone Corsi. Durante la gara in Olanda cade e si ritira. Nelle due gare successive, in Italia e in Germania, giunge secondo dietro a M\u00e1rquez. In Repubblica Ceca giunge terzo dietro a Andrea Iannone e a M\u00e1rquez. Nel GP di Indianapolis chiude al sesto posto, dopo essere partito ventiduesimo. A San Marino ottiene la settima pole position della stagione, ma giunge secondo nuovamente dietro a M\u00e1rquez. Ad Aragona giunge ottavo, dopo aver duellato a lungo con Iannone e M\u00e1rquez. In Giappone giunge quarto, mentre M\u00e1rquez con il suo secondo posto, riesce a sottrargli per un solo punto il primo posto in campionato. Nella gara seguente in Australia, M\u00e1rquez viene costretto dalla direzione di gara a partire dall'ultima casella di griglia in gara, per aver provocato un incidente pericoloso durante le prove. Nonostante questo, M\u00e1rquez riesce ad arrivare terzo dietro a Alex De Angelis e proprio a Stefan Bradl. Durante le prime prove per il GP della Malesia M\u00e1rquez cade e riporta una contusione al braccio che gli impedisce di correre la gara, mentre Bradl giunge secondo. Con 23 punti di vantaggio, Bradl si laurea campione del mondo di Moto2 al termine delle qualifiche del GP di Valencia, dal momento che M\u00e1rquez rinuncia a correre anche l'ultima gara a causa di un problema alla vista, nonostante cada durante la gara e si ritiri. Termina la stagione al 1\u00ba posto con 274 punti.\nNel 2012 passa in MotoGP, alla guida della Honda RC213V del team LCR. Ottiene come miglior risultato un quarto posto in Italia e termina la stagione all'8\u00ba posto con 135 punti. Nel 2013 rimane nello stesso team. Ottiene pole position e secondo posto negli Stati Uniti e termina la stagione al 7\u00ba posto con 156 punti. In questa stagione \u00e8 costretto a saltare i Gran Premi di Malesia e Australia per una frattura alla caviglia destra rimediata nelle prove libere del GP della Malesia. Nel 2014 rimane nello stesso team. Ottiene come miglior risultato tre quarti posti (Americhe, Aragona e Malesia) e termina la stagione al 9\u00ba posto con 117 punti. Nel 2015 passa al team Forward Racing, alla guida di una Yamaha Forward con specifiche Open; il compagno di squadra \u00e8 Loris Baz. In questa stagione \u00e8 costretto a saltare il Gran Premio di Germania a causa della frattura dello scafoide destro rimediata nel precedente GP d'Olanda. A partire dal GP di Indianapolis rescinde il suo contratto con il team Forward Racing, trovando subito un ingaggio per correre con la Aprilia RS-GP del Aprilia Racing Team Gresini. Chiude la stagione al diciottesimo posto in classifica con 17 punti.\nNel 2016 rimane nello stesso team. Ottiene come miglior risultato un settimo posto in Argentina e termina la stagione al 16\u00ba posto con 63 punti. In questa stagione \u00e8 costretto a saltare il Gran Premio di Germania a causa di una commozione cerebrale rimediata nel warm up. Lascia il motomondiale per spostarsi nel 2017 nel campionato mondiale Superbike, correndo la sua stagione d'esordio nel mondiale per derivate dalla serie con una Honda CBR1000RR del team Red Bull Honda. In questa stagione \u00e8 costretto a saltare il Gran Premio di Francia a Magny-Cours a causa di un infortunio al polso destro. Il suo posto in squadra, per questo evento, viene preso da Jake Gagne. L'infortunio poi prosegue, impedendogli di rientrare prima della fine della stagione. Chiude il 2017 al quattordicesimo posto in classifica piloti con sessantasette punti ottenuti.\nNel 2018 diventa collaudatore HRC per la MotoGP. In occasione del Gran Premio di Germania, Bradl corre in sostituzione dell'infortunato Franco Morbidelli sulla Honda del team Marc VDS Racing. Corre poi il successivo Gran Premio di Repubblica Ceca come wild card con il team ufficiale Repsol Honda, non concludendo la gara a causa di una caduta al primo giro. Corre come wildcard anche il Gran Premio di San Marino. In Malesia e Comunit\u00e0 Valenciana corre in sostituzione dell'infortunato Cal Crutchlow sulla Honda del team LCR. Ha totalizzato 10 punti.\nNel 2019 corre come wildcard con la Honda in Spagna, mentre in Germania, Repubblica Ceca e Austria sostituisce l'infortunato Jorge Lorenzo. Totalizza 16 punti chiudendo al ventunesimo posto in classifica piloti. Nel 2020 corre con la Honda a partire dal Gran Premio della Repubblica Ceca in sostituzione dell'infortunato Marc M\u00e1rquez. Ha totalizzato 27 punti e un sesto posto in Portogallo come miglior risultato.\nNel 2021 corre le due gare del Qatar ancora come sostituto di M\u00e1rquez. In Spagna e nel Gran Premio di San Marino corre come wild card. Corre il Gran Premio dell'Algarve nuovamente in sostituzione dell'infortunato M\u00e1rquez. Ha totalizzato 14 punti classificandosi ventiduesimo."}
{"id": "367577", "revid": "101175", "url": "https://it.wikipedia.org/wiki?curid=367577", "title": "Roberto Tamburini", "text": "Carriera.\nNel 2006, ancora solo quindicenne, ha corso nella classe 125 con il numero 20, nel team Matteoni Racing con l'Aprilia RS 125 R, restando fedele alla casa di Noale anche per le gare del 2007. In 33 partecipazioni nell'arco dei due anni non \u00e8 per\u00f2 riuscito a conquistare punti validi per la classifica iridata.\nNel 2008 \u00e8 passato alle gare relative alle moto derivate di serie a 4 tempi con il team Wcr-Bike Service in sella ad una Yamaha YZF-R6. Nel 2009 ha debuttato nel campionato Italiano e nel campionato Europeo Superstock 600 sempre su Yamaha del team Bike Service. Il 23 agosto ha vinto la sua prima gara del CIV Superstock 600 sul circuito di Misano.\nNel 2010 \u00e8 iscritto al campionato Italiano Velocit\u00e0 nella categoria relativa alle Supersport 600, rimanendo alla guida della Yamaha YZF R6 del team Bike Service Racing. Si aggiudica il titolo piloti prevalendo di poche lunghezze su altri quattro piloti: Dionisi, Lamborghini, Migliorati (tutti staccati di soli 4 punti da Tamburini) e Vizziello (a meno 13 punti dal vertice). Il titolo era stato inizialmente assegnato a Gianluca Vizziello, vincitore dell'ultima gara, ma un'irregolarit\u00e0 tecnica sulla sua moto lo ha escluso, consegnando il primo posto in campionato a Tamburini.\nNello stesso anno partecipa come wildcard a cinque gare nel mondiale Supersport con la stessa moto e lo stesso team con cui compete nel campionato Italiano Supersport. Totalizza 32 punti e il quinto posto in gara al gran premio di San Marino a Misano come miglior risultato, posizionamento ottenuto da pilota esordiente come wildcard. In questa breve parentesi mondiale rimane coinvolto in un incidente in partenza con Joan Lascorz al gran premio di Gran Bretagna a Silverstone, nel quale rimedia la frattura della clavicola sinistra.\nNel 2011 diventa pilota titolare nel campionato mondiale Supersport con la stessa moto e lo stesso team con cui debutt\u00f2 in categoria l'anno precedente. Tamburini totalizza in stagione 80 punti che gli valgono il nono posto in classifica finale, il miglior risultato di stagione \u00e8 il quarto posto ottenuto nel Gran Premio d'Inghilterra. Sempre nel 2011 \u00e8 vice-campione italiano Supersport. Nel 2012 rimane nel mondiale Supersport come pilota titolare, ma cambia squadra passando al team Lorini che gli affida una Honda CBR600RR, il compagno di squadra \u00e8 Andrea Antonelli. In questa stagione ottiene meno punti della precedente (50) e chiude dodicesimo in campionato. Eguaglia il suo miglior piazzamento di categoria chiudendo in due occasioni al quarto posto, nei gran premi di Italia a Imola e di San Marino a Misano. Nella stessa stagione disputa sei delle otto gare in calendario nel CIV Supersport chiudendo al quarto posto in classifica finale.\nNel 2013 inizia la stagione con un nuovo team, il Suriano Racing, che gli affida una Suzuki GSX-R600, salvo poi tornare, a partire dal Gran Premio di Russia, sulla Honda del team Lorini, scambiandosi la moto con Alex Baldolini, che viceversa passa dal team Lorini a Suriano. In questa stagione totalizza 39 punti che gli valgono il sedicesimo posto in classifica mondiale. Sempre nel 2013 disputa, senza poter ottenere punti, due gare nel campionato Italiano Supersport. Nel 2014 passa a guidare la Kawasaki ZX-6R del team San Carlo Puccetti Racing. In occasione della gara inaugurale in Australia ottiene per la prima volta il giro veloce in gara. Chiude la stagione all'undicesimo posto con 70 punti.\nNel 2015 passa a gareggiare nella Superstock 1000 FIM Cup in sella alla BMW S1000RR del team MotoxRacing. In questa stagione Tamburini lotta fino all'ultima gara per il titolo contro Lorenzo Savadori, andando a vincere nei gran premi di Aragon, Jerez e in Portogallo, ottiene altri tre podi stagionali, ma alla fine chiude secondo a ventidue punti da Savadori. Nella stessa stagione e con lo stesso team, \u00e8 vicecampione anche nel campionato italiano Superbike. Nel 2016 rimane nella Superstock 1000 FIM Cup, ma cambia squadra, passa al team Nuova M2 Racing che gli affida un Aprilia RSV4 RF. Chiude la stagione al settimo posto, con sessantasei punti all'attivo, ma nessun piazzamento a podio. Da rimarcare la Pole Position ottenuta nel Gran Premio d'Italia a Imola. In questa stagione inoltre prende parte al Gran Premio di Vallelunga del campionato Italiano Superbike, con lo stesso team della Stock 1000, conquistando sette punti.\nNel 2017 \u00e8 nuovamente pilota titolare nella Superstock 1000 FIM Cup, passando per\u00f2 alla Yamaha del Pata Yamaha official Stock 1000 Team dove trova, come compagno di squadra, il francese Florian Marino. In questa stagione una Pole Position nel Gran Premio di Francia a Magny-Cours e tre piazzamenti a podio. Chiude la stagione al quarto posto in classifica piloti con centosei punti ottenuti. Contestualmente all'europeo disputa, con lo stesso team, il campionato italiano, classe Superbike, ottenendo tre piazzamenti a podio ed il sesto posto in graduatoria piloti.\nNel 2018 corre sempre nella Stock 1000. Diventa pilota titolare del Berclaz Racing Team SA che gli affida una BMW S1000RR. Il compagno di squadra, in questa stagione, \u00e8 il connazionale Luca Salvadori. Chiude la stagione al secondo posto, a soli quattordici punti di distacco dal vincitore Markus Reiterberger, contestualmente all'europeo, corre il secondo evento a Misano nel CIV conquistando un secondo ed un terso posto nelle due manches in programma. In questa stagione ottiene sei piazzamenti a podio su otto gare in calendario, compresa la vittoria ottenuta in Portogallo. Nel 2019 \u00e8 pilota titolare nel campionato italiano classe Superbike con una BMW del team Cherry Box 24 Guandalini Racing con cui conclude la stagione all'undicesimo posto."}
{"id": "367582", "revid": "122315509", "url": "https://it.wikipedia.org/wiki?curid=367582", "title": "Odissea Fantascienza", "text": "Odissea Fantascienza \u00e8 una collana di romanzi di fantascienza pubblicata dall'editrice Delos Books.\nEdita a partire dal mese di ottobre del 2005 e curata da Gianfranco Viviani, conosciuto per aver fondato a suo tempo l'Editrice Nord, una casa editrice specializzata in romanzi di fantascienza, questa collana punta sulla formula del romanzo breve. Dal numero 49 \u00e8 curata da Silvio Sosio. Le prefazioni dei volumi sono di Salvatore Proietti.\nLa numerazione dei volumi \u00e8 confusa: i numeri da 1 a 68 (da Ottobre 2005 a Marzo 2016) sono stati pubblicati dall'editore Delos Books (a volte \"Associazione Delos Books\") in formato cartaceo (collana 17). \nLa serie Odissea Fantascienza - Delos Digital, in formato cartaceo, ha numerazione da 64 a 104 (a luglio 2021) (collana 51). \nLa serie Odissea Fantascienza - Delos Digital, in formato digitale, ha numerazione da 3 a 106 (a luglio 2021) (collana 162).\nLa numerazione delle due collane Odissea Fantascienza - Delos Digital \u00e8 incoerente: lo stesso titolo ha numerazione diversa fra edizione digitale e edizione cartacea. La collana 162 (Delos Digital - digitale) ha numerazione in larga parte sovrapposta a quella della collana 17 (Delos Books - cartaceo), ma con titoli diversi.\nL'editore bandisce ogni anno il premio Odissea, per romanzi inediti di genere fantascientifico e fantastico in genere, che comprende la pubblicazione dell'opera vincitrice nella collana.\nVolumi pubblicati.\n73. Marco Passarello. \"Fanta-scienza\", 2021"}
{"id": "367583", "revid": "287204", "url": "https://it.wikipedia.org/wiki?curid=367583", "title": "Joey Litjens", "text": "Carriera.\nLa sua carriera inizia tra le minimoto nel 2000/2001 per passare alle competizioni nazionali olandesi in sella alla Aprilia RS 125 e gareggiare nel campionato Europeo Velocit\u00e0 nel 2004 e nel 2005.\nDopo aver esordito come wild card nel Gran Premio motociclistico d'Olanda 2005, nel motomondiale 2006 ha corso tutta la stagione nella classe 125, con il numero 37, nel team Arie Molenaar Racing con una Honda RS 125 R, restando fedele alla casa nipponica anche per le gare del motomondiale 2007.\nL'ultima partecipazione nel GP d'Olanda del 2008 dove incorre in un incidente al primo giro; nel corso delle sue partecipazioni al campionato mondiale non ha mai raccolto punti, ottenendo come miglior risultato il 16\u00ba posto nel Gran Premio motociclistico d'Italia 2007. Sempre nel 2008 arriva secondo nel campionato tedesco 125 ed esordisce nel campionato europeo Superstock 600 partecipando alla gara sul circuito di Portimao con una Yamaha YZF-R6 del team Zone Rouge in qualit\u00e0 di pilota sostitutivo.\nContinua nell'europeo Stock 600 anche nel 2009 sempre con una Yamaha YZF-R6 ma passando al team Vd Heyden Motors, totalizzando nelle tre gare a cui prende parte un piazzamento a podio nella gara di Assen."}
{"id": "367587", "revid": "587852", "url": "https://it.wikipedia.org/wiki?curid=367587", "title": "Bradley Smith", "text": "Carriera.\nEsordisce nella classe 125 del motomondiale nel 2006, ingaggiato dal team Repsol Honda. Ottiene come miglior risultato un ottavo posto in Giappone e termina la stagione al 19\u00ba posto con 20 punti. In questa stagione \u00e8 costretto a saltare i GP di Repubblica Ceca e Malesia per infortunio.\nNel 2007 rimane nello stesso team, questa volta con compagno di squadra Esteve Rabat. Ottiene un terzo posto in Francia e termina la stagione al 10\u00ba posto con 101 punti. In questa stagione \u00e8 costretto a saltare il GP d'Olanda per le fratture del metacarpo e del metatarso rimediate nelle prove libere del GP. Nel 2008 passa alla guida di una Aprilia RS 125 R, ingaggiato dal team Polaris World, ottenendo tre secondi posti (Francia, San Marino e Malesia), un terzo posto in Spagna e tre pole position (Qatar, Spagna e Cina) e terminando la stagione al 6\u00ba posto con 150 punti.\nNel 2009 passa al team Bancaja Aspar; i compagni di squadra sono Sergio Gadea e Juli\u00e1n Sim\u00f3n. Ottiene le sue prime vittorie nel motomondiale (Spagna e Italia), quattro secondi posti (Indianapolis, Australia, Malesia e Comunit\u00e0 Valenciana), tre terzi posti (Olanda, San Marino e Portogallo) e tre pole position (Italia, Gran Bretagna e San Marino) e termina la stagione al 2\u00ba posto con 223,5 punti. Nel 2010 rimane nello stesso team, avendo come compagno di squadra Nicol\u00e1s Terol. Ottiene una vittoria in Comunit\u00e0 Valenciana (che interrompe la striscia di 27 vittorie consecutive di piloti spagnoli), un secondo posto in Catalogna, quattro terzi posti (Gran Bretagna, Aragona, Giappone e Portogallo) e tre pole position (Repubblica Ceca, San Marino e Portogallo) e termina la stagione al 4\u00ba posto con 223 punti.\nNel 2011 passa in Moto2, ingaggiato dal team Tech 3 Racing; il compagno di squadra \u00e8 Mike Di Meglio. Ottiene un secondo posto in Gran Bretagna e due terzi posti (Olanda e Italia) e termina la stagione al 7\u00ba posto con 121 punti. In questa stagione \u00e8 costretto a saltare il Gran Premio della Malesia a causa della frattura della clavicola sinistra rimediata nelle prove libere del GP. Nel 2012 rimane nello stesso team, questa volta con compagno di squadra Xavier Sim\u00e9on. Ottiene come miglior risultato un quarto posto in Italia e termina la stagione al 9\u00ba posto con 112 punti. Nel 2013 passa in MotoGP alla guida di una Yamaha YZR-M1, rimanendo nello stesso team; il compagno di squadra \u00e8 Cal Crutchlow. Ottiene come miglior risultato tre sesti posti (Catalogna, Germania e Australia) e termina la stagione al 10\u00ba posto con 116 punti.\nNel 2014 rimane nello stesso team, con compagno di squadra Pol Espargar\u00f3. In questa annata, grazie al terzo posto ottenuto al Gran Premio d'Australia, realizza il primo posizionamento a podio della sua carriera in MotoGP, concludendo la stagione all'8\u00ba posto in classifica generale con 121 punti. Nel 2015 rimane nello stesso team. Ottiene un secondo posto nel Gran Premio di San Marino. Chiude la stagione al sesto posto in classifica con 181 punti, portando a termine tutte e 18 le gare in calendario e guadagnando sempre punti. Nella stessa stagione vince la 8 ore di Suzuka, alternandosi con Pol Espargar\u00f3 e Katsuyuki Nakasuga alla guida della Yamaha YZF-R1.\nNel 2016 disputa la quarta stagione consecutiva in MotoGP con lo stesso team, e ancora con Pol Espargar\u00f3 come compagno di squadra. Ottiene come miglior risultato un settimo posto in Italia e termina la stagione al 17\u00ba posto con 62 punti. In questa stagione \u00e8 costretto a saltare i Gran Premi di Gran Bretagna, San Marino e Aragona a causa di un infortunio rimediato disputando le prove della 8 ore di Oschersleben.\nNel 2017 passa al team Red Bull KTM Factory Racing alla guida della KTM RC16, con compagno di squadra lo spagnolo Pol Espargar\u00f3. Ottiene come miglior risultato due decimi posti (San Marino e Australia) e termina la stagione al 21\u00ba posto con 29 punti. Nel 2018 rimane nello stesso team. Ottiene come miglior risultato un ottavo posto in Comunit\u00e0 Valenciana e termina la stagione al 18\u00ba posto con 38 punti. Nel 2019 corre nella classe MotoE per il team One Energy Racing ottenendo quattro piazzamenti a podio in sei gare e chiudendo al secondo posto in classifica piloti. Fa anche il collaudatore per l'Aprilia in MotoGP, correndo come wild card in Qatar, Spagna, Catalogna e Aragona. Partecipa inoltre al Gran Premio di Gran Bretagna nella classe Moto2 in sostituzione dell'infortunato Khairul Idham Pawi.\nNel 2020 rimane nello stesso team in MotoE ma viene designato come sostituto di Andrea Iannone, sospeso per doping e in attesa della sentenza del Tribunale Arbitrale dello Sport, sull'Aprilia in MotoGP, correndo fino al Gran Premio di Teruel. Ha totalizzato 12 punti e un dodicesimo posto nel Gran Premio di Andalusia come miglior risultato."}
{"id": "367592", "revid": "1718925", "url": "https://it.wikipedia.org/wiki?curid=367592", "title": "Chimborazo", "text": "Il Chimborazo () \u00e8 una montagna delle Ande localizzata nell'entroterra ecuadoriano vicino a Riobamba a a sud di Quito. Rappresenta la cima pi\u00f9 alta delle Ande ecuadoriane; ha inoltre un diametro di 20\u00a0km e riesce a dominare una regione di .\n\u00c8 soprannominato dagli abitanti \"Taita Chimborazo\", ovverosia \"pap\u00e0 Chimborazo\", mentre la madre \u00e8 il Tungurahua.\nDa esso nascono i numerosi affluenti del fiume Guayas, cos\u00ec come quelli del Rio delle Amazzoni, e viene considerato la prima fonte di approvvigionamento idrico per le provincie di Bolivar e Chimborazo: Guaranda \u00e8 rifornita dai \"vertientes\", nell'alto \"p\u00e1ramo\" (un arido altopiano di circa situato a 25\u00a0km dalla citt\u00e0.\n\u00c8 la montagna pi\u00f9 alta in prossimit\u00e0 dell'equatore. A causa del rigonfiamento equatoriale, la sua vetta \u00e8 il punto pi\u00f9 distante dal centro della Terra.\nStoria.\nNel 1735 gli astronomi francesi Pierre Bouguer e Charles Marie de La Condamine si recarono in Sudamerica per tentare la misurazione del meridiano terrestre a un grado di latitudine.\nApprofittarono dell'occasione e della simmetria del Chimborazo per tentare anche un esperimento di deviazione del pendolo, ispirato gi\u00e0 da Isaac Newton ma mai condotto sul campo.\nA dicembre 1738, in condizioni molto difficili di terreno e di clima, condussero un paio di misurazioni alle altitudini di e .\nBouguer scrisse in un articolo del 1749 che essi erano stati in grado di rilevare una deviazione di 8 secondi ma senza raggiungere conclusioni scientificamente apprezzabili.\nNel 1802 il tedesco Alexander von Humboldt tent\u00f2 di scalare il vulcano insieme ad Aim\u00e9 Bonpland.\nArrivati a quota , tuttavia, i due dovettero rinunciare a causa della mancanza di ossigeno. ; poich\u00e9 molti sollevarono dei dubbi sul reale esito della spedizione, Whymper nello stesso anno scal\u00f2 una seconda volta la cima del vulcano, scegliendo un altro percorso, questa volta in compagnia degli ecuadoriani David Beltr\u00e1n e Francisco Campa\u00f1a.\nIl 1 Aprile del 1981 l'italiano Silvano Pauluzzo di 26 anni, di Giaveno, ha raggiunto in solitaria la cima Veintimilla a quota 6267 m.\nIl 25 maggio 2008 il peruviano Cesar Rosales (durante la spedizione Exp\u00e9/Chimborazo guidata da Giancarlo Sardini e Valerio Bertoglio) stabilisce il record di velocit\u00e0 partendo dal rifugio Carrel, coprendo il percorso rifugio \"Carrel-vetta Chimborazo-rifugio Carrel\" e seguendo la via normale, in un tempo di 2 ore e 38 minuti - attualmente il record \u00e8 ancora imbattuto.\nGeologia e geografia.\nGeologicamente \u00e8 un vulcano del Quaternario, provvisto di una cupola senza cratere. Sono state individuate alcune eruzioni nel tempo storico. Il \"Global Volcanism Program\" dello Smithsonian Institution riporta la seguente storia eruttiva su un arco di 10.000 anni:\nSecondo ricercatori francesi, i ghiacciai delle Ande, e quindi anche del Chimborazo, stanno andando incontro a un fenomeno di scioglimento abbastanza veloce e sono quindi destinati a scomparire nel giro di alcuni decenni.\nPer questo motivo si presume che citt\u00e0 come Quito, Lima e La Paz, che si basano su tale approvvigionamento idrico, avranno seri problemi in futuro.\nLa cima del Chimborazo \u00e8 l'elevazione pi\u00f9 lontana dal centro della Terra per lo schiacciamento di questa in corrispondenza dei poli a causa della rotazione terrestre; sebbene il vulcano sia metri pi\u00f9 basso dell'Everest, la sua sommit\u00e0 dista dal centro della Terra 2,5\u00a0km in pi\u00f9 della cima della montagna himalayana. Se si intende quindi come \"montagna pi\u00f9 alta\" quella che si protende maggiormente nello spazio, il vulcano ecuadoriano \u00e8 in assoluto la pi\u00f9 alta vetta terrestre. \nA ovest del vulcano si stende un'ampia distesa desertica di sabbie vulcaniche formatasi per l'accumulo dei materiali d'eiezione pi\u00f9 fini. Le colate di lava del Chimborazo si confondono con quelle del vicino Caruhuairazo."}
{"id": "367603", "revid": "767487", "url": "https://it.wikipedia.org/wiki?curid=367603", "title": "Virgin Tour", "text": "Il Virgin Tour \u00e8 stato il primo tour della cantante statunitense Madonna, tenutosi nel 1985 per promuovere i primi due album, ovvero \"Madonna\" e \"Like a Virgin\". Tocc\u00f2 le principali citt\u00e0 del Nord America, riscuotendo un enorme successo. Lo spettacolo fu seguito da oltre 200.000 persone.\nSinossi.\nLo show inizia con i Beastie Boys che suonano sei delle loro canzoni. In seguito parte un filmato che non \u00e8 altro che l'insieme di alcuni video musicali di Madonna. Quando il filmato finisce, l'artista in carne ed ossa appare in scena ed esegue \"Dress You Up\". Successivamente anche i ballerini si uniscono a Madonna per eseguire \"Holiday\". Arriva quindi il turno di \"Into the Groove\" e \"Everybody\". Dopo queste due tracce, l'atmosfera si calma e viene eseguita \"Angel\".\nA questo punto Madonna lascia la scena per ritornare poco dopo, indossando un nuovo abito, per eseguire \"Gambler\". In alcune date, la canzone veniva eseguita su un'impalcatura. Vengono eseguite poi \"Borderline\", \"Lucky Star\" e \"Crazy for You\" e Madonna si avvicina al pubblico per toccare loro le mani. Successivamente vengono eseguite \"Over and Over\", tratta dall'album \"Like a Virgin\" e \"Burning Up\", che chiude questa sezione.\nPer l'ultima sezione, Madonna torna in scena vestita da sposa ed esegue \"Like a Virgin\". Ad un certo punto della canzone esclama:\"Volete sposarmi?\": e lancia il suo bouquet sul pubblico. Sempre durante questa canzone, ad un tratto, la melodia diventa simile a quella di \"Billie Jean\" di Michael Jackson. Madonna inizia a ballare imitando il cantante e, poco dopo, la melodia ritorna quella di prima. In seguito viene mostrato un breve video che fa da interludio. Successivamente viene eseguita \"Material Girl\", che chiude l'intero show.\nRealizzazione.\nLa realizzazione dello spettacolo fu piuttosto semplice, senza molta tecnologia n\u00e9 effetti speciali, come invece avvenne nei tour successivi. La scenografia di Ian Knight era composta solo da una radio, qualche decorazione floreale e centinaia di palloncini bianchi e rosa con la scritta \"Dreams come true\".\nNella data di Detroit, la sua citt\u00e0 natale, Madonna fece un ringraziamento speciale a suo padre Silvio Ciccone e lo invit\u00f2 a raggiungerla sul palco al termine dell'esibizione di \"Material Girl\". Dallo spettacolo del 25 maggio a Detroit fu registrato un video promozionale dal titolo \"Madonna Live: The Virgin Tour\". All'inizio del video Madonna parla del suo sogno di diventare una star acclamata, una ballerina e una cantante, e di come quel sogno si stia realizzando.\nSuccesso.\nIl \"Virgin Tour\" infranse ogni precedente record: i quasi 18.000 biglietti per i due concerti al Radio City Music Hall di New York furono venduti in appena 34 minuti. E fu cos\u00ec anche in tutte le altre tappe dello show: a San Francisco le T-shirt ufficiali del tour venivano vendute alla media di una ogni 6 secondi.\nIl tour inizi\u00f2 il 10 aprile 1985 e termin\u00f2 il 13 giugno 1985. In questo periodo Madonna sfoggi\u00f2 un look che spazi\u00f2 tra lo stile rock e il punk, ed esplose negli Stati Uniti la \"Madonnamania\": milioni di ragazze imitarono il look stravagante e gli atteggiamenti maliziosi e provocanti della star.\nLa critica non fu clemente con Madonna: veniva criticata per il suo look, per la sua voce, per il suo repertorio. Paul Grein, corrispondente per il magazine \"Billboard\", scrisse: \"La sua immagine ha completamente oscurato la sua musica... Madonna sar\u00e0 fuori dalle scene entro appena sei mesi\". La previsione fu totalmente errata vista la lunga carriera che Madonna ebbe in seguito.\nScaletta.\n(*) la VHS \"Madonna Live: The Virgin Tour\" non contiene le esibizioni di questi brani"}
{"id": "367609", "revid": "287204", "url": "https://it.wikipedia.org/wiki?curid=367609", "title": "Giubiasco", "text": "Giubiasco \u00e8 una frazione di 8.751 abitanti del comune svizzero di Bellinzona, nel Cantone Ticino (distretto di Bellinzona). \nGeografia fisica.\nGiubiasco \u00e8 situato nella valle del fiume Ticino sul limite del Piano di Magadino.\nStoria.\nFino al 1\u00ba aprile 2017 \u00e8 stato un comune autonomo che nel 1867 aveva inglobato il comune soppresso di Vallemorobbia in Piano e che si estendeva per 6,2\u00a0km\u00b2; il 2 aprile 2017 \u00e8 stato accorpato al comune di Bellinzona assieme agli altri comuni soppressi di Camorino, Claro, Gnosca, Gorduno, Gudo, Moleno, Monte Carasso, Pianezzo, Preonzo, Sant'Antonio e Sementina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "367619", "revid": "287204", "url": "https://it.wikipedia.org/wiki?curid=367619", "title": "M6", "text": ""}
{"id": "367645", "revid": "287204", "url": "https://it.wikipedia.org/wiki?curid=367645", "title": "Cratere Cartan", "text": "Cartan \u00e8 un piccolo cratere lunare da impatto intitolato al matematico francese \u00c9lie Joseph Cartan; questa formazione si trova nei pressi del margine orientale dell'emisfero lunare sempre rivolto verso la Terra, appena ad ovest del cratere Apollonio, di dimensioni maggiori. Il bordo \u00e8 circolare, con un piccolo cratere lungo il margine orientale. Un cratere ancora pi\u00f9 piccolo collega il bordo meridionale con il cratere Apollonius H, formando una breve catena di crateri. Il pianoro interno ha un diametro pari a circa la met\u00e0 del bordo esterno.\n'Cartan' era inizialmente designato come 'Apollonius D', per poi assumere l'attuale denominazione per decisione della Unione Astronomica Internazionale."}
{"id": "367651", "revid": "486946", "url": "https://it.wikipedia.org/wiki?curid=367651", "title": "A.t.x.", "text": ""}
{"id": "367666", "revid": "729019", "url": "https://it.wikipedia.org/wiki?curid=367666", "title": "Castello della Manta", "text": "Il castello della Manta \u00e8 un maniero medievale situato sulle colline di Manta, in provincia di Cuneo. \nNel 1984 \u00e8 stato concesso in comodato al Fondo Ambiente Italiano dalla contessa Elisabetta de Rege Thesauro di Donato Provana del Sabbione, affinch\u00e9 fosse inserito in un unico progetto di gestione e valorizzazione culturale.\nIl castello della Manta fa anche parte del circuito dei \"Castelli Aperti\" del Basso Piemonte.\nStoria.\nLa struttura del castello \u00e8 frutto di aggregazioni posteriori all'impianto originario del XII secolo. L'edificio, trasformato nel tempo in dimora signorile, inizi\u00f2 ad assumere la fisionomia attuale solo all'inizio del Quattrocento grazie all'opera della famiglia Saluzzo della Manta, originata da Valerano, figlio illegittimo del marchese Tommaso III di Saluzzo.\nCon l'estinzione di questo ramo del casato, alla fine del XVIII secolo, fu abbandonato e cadde in rovina. Dai Saluzzo pass\u00f2 ai Radicati, quindi ai Provana e infine ai de Rege Thesauro. Dopo la donazione al FAI, nel 1984, sono stati avviati i lavori di recupero e restauro che hanno riportato il complesso alla sua condizione originaria.\nDescrizione.\nCicli pittorici.\nNumerose sono gli ambienti che lo caratterizzano: in una sala, all'interno di una piccola nicchia \u00e8 conservato un affresco raffigurante una \"Madonna del Latte\" in cui \u00e8 raffigurata la Vergine Maria nell'atto di allattare Ges\u00f9. L'opera risalente al Quattrocento \u00e8 opera di un anonimo pittore. Si esclude che possa essere l'anonimo artista che affresc\u00f2 la sala baronale.\nLa sala baronale conserva il pi\u00f9 importante ciclo pittorico conservato nel castello. Questo \u00e8 infatti arricchito da un'importante sequenza di affreschi che ne decora perimetralmente le pareti, capolavoro e rara testimonianza della pittura profana tardogotica attuata nell'Italia settentrionale. L'opera \u00e8 attribuita all'anonimo pittore Maestro del Castello della Manta.\nIl ciclo, completato poco dopo il 1420, rappresenta una serie di eroi ed eroine (presumibilmente coi tratti dei marchesi e marchese di Saluzzo) - qui illustrati secondo la tradizione iconografica classica, ebraica e cristiana ed effigiati con preziosi abiti del tempo - e la cosiddetta \"Fontana di giovinezza\", tema questo ripreso dall'antica tradizione dei romanzi francesi medievali. I suddetti personaggi sono ispirati ad un poema scritto da Tommaso III di Saluzzo, le \"Chevalier Errant\", e abbiamo, nell'ordine, Ettore, Alessandro Magno, Giulio Cesare, Giosu\u00e8, Davide, Giuda Maccabeo, Re Art\u00f9, Carlo Magno, Goffredo di Buglione, Deifile, Sinope, Ippolita, Semiramide, Etiope, Lampeto, Tomiri, Teuca, Pentesilea (tutti ancora ben visibili, tranne l'ultima eroina, rimasta mutilata dal crollo dell'intonaco).\nUn'importante testimonianza dell'arte manierista del Cinquecento \u00e8 invece data dalla \"Sala delle grottesche\", parte dell'appartamento di rappresentanza voluto intorno al 1560 da Michele Antonio della Manta: presenta un soffitto finemente dipinto e decorato con stucchi, grottesche, antiche rovine, architetture rinascimentali frutto della cultura tipica dell'Italia centrale del tempo.\nChiesa di Santa Maria al Castello.\nAnnessa al castello \u00e8 visitabile la chiesa castellana, nel cui interno sono custoditi due locali di particolare pregio, anch'essi riconducibili ai due momenti pi\u00f9 significativi della decorazione pittorica che caratterizza l'intero maniero.\nInteressanti affreschi sulla vita di Ges\u00f9 Cristo - risalenti allo stesso periodo della realizzazione della sala baronale del castello - corredano l'abside della chiesa, mentre la cappella funeraria di Michelantonio mostra una ricca decorazione a stucco e pitture anch'esse di gusto manieristico."}
{"id": "367686", "revid": "86599", "url": "https://it.wikipedia.org/wiki?curid=367686", "title": "Cratere Carver", "text": "Carver \u00e8 un cratere lunare di 62,45 km situato nella parte sud-occidentale della faccia nascosta della Luna], ad est del cratere Van der Waals. In direzione nord-est si trova il cratere Rosseland, mentre a sud-sud-est \u00e8 possibile individuare il cratere Kozyrev.\nLo spesso margine interno di Carver si presenta moderatamente eroso dagli impatti successivi, ma conserva ancora dei terrazzamenti. Vi sono numerosi piccoli crateri lungo il bordo e sulle pendici interne, ma non vi \u00e8 segno di impatti maggiori. Carver si sovrappone al margine nord-nord-est dell'antico cratere \"Carver M\", moderatamente eroso. Il pianoro interno presenta un modesto rilievo centrale e diversi piccoli crateri nella parte meridionale, mentre il resto della superficie \u00e8 priva di caratteristiche particolari.\nIl cratere \u00e8 dedicato al botanico statunitense George Washington Carver.\nCrateri correlati.\nAlcuni crateri minori situati in prossimit\u00e0 di Carver sono convenzionalmente identificati, sulle mappe lunari, attraverso una lettera associata al nome.\nIl cratere \"Carver K\" \u00e8 stato ridenominato dall'Unione Astronomica Internazionale Kozyrev nel 1997."}
{"id": "367688", "revid": "1573940", "url": "https://it.wikipedia.org/wiki?curid=367688", "title": "Archostemata", "text": "Gli Archostemata sono un sottordine dei Coleotteri che raggruppa poche famiglie di piccoli insetti alquanto primitivi, di cui per lo pi\u00f9 esistono tracce fossili gi\u00e0 a partire dall'era Mesozoica.\nTassonomia.\nIl sottordine Archostemata comprende le seguenti famiglie:\nTra le specie viventi va menzionata la \"Crowsoniella relicta\", piccolo coleottero diffuso unicamente in alcune zone dell'Italia centrale, unica specie della famiglia delle Crowsoniellidae."}
{"id": "367694", "revid": "1632387", "url": "https://it.wikipedia.org/wiki?curid=367694", "title": "Ludoteca", "text": "Il termine ludoteca \u00e8 usato secondo varie accezioni, ma nel senso pi\u00f9 proprio designa un luogo destinato al gioco e al divertimento, spesso di propriet\u00e0 pubblica, che sia gestito da educatori professionisti, educatori del tempo libero, animatori ludici o insegnanti.\nUna ludoteca \u00e8 un luogo protetto e stimolante per esperienze di socializzazione e amicizia che offre la possibilit\u00e0 di conoscere e utilizzare una grande quantit\u00e0 di giocattoli, difficilmente a disposizione di un singolo. Riveste una funzione educativa e aggregativa, in quanto spazio di ritrovo con finalit\u00e0 ricreative, di apprendimento e culturali. Pu\u00f2 anche essere inserita in contesti pedagogici pi\u00f9 ampi, collegata ad altri servizi sociali come la scuola.\nI giochi a disposizione possono essere molteplici, frutto di acquisti pubblici o di donazioni.\nDefinizione del servizio.\nIl Seminario Nazionale di Studio svolto nel 1985 a Ischia, organizzato dal C.I.G.I. (Comitato Italiano Gioco Infantile) e dal Centro Internazionale per la Documentazione delle Ludoteche ha dato una definizione del servizio di ludoteca:\nNel giugno 2010, al fine di coordinare molte realt\u00e0 disperse sul territorio italiano e di creare una comune Carta di qualit\u00e0 delle Ludoteche Italiane, ALI per Giocare, l'Associazione Italiana dei Ludobus e delle Ludoteche, ha promosso un Tavolo di Confronto Nazionale sulle Ludoteche.\nL'11 febbraio 2011 presso l'Istituto degli Innocenti di Firenze \u00e8 stata sottoscritta, da numerose amministrazioni pubbliche e organizzazioni del privato sociale, la Carta Nazionale Delle Ludoteche Italiane - Linee guida per la qualit\u00e0 del servizio di ludoteca.\nStruttura di una ludoteca.\nNella Ludoteca lo spazio \u00e8 organizzato privilegiando solitamente una suddivisione per fasce d'et\u00e0, prevedendo ad esempio uno spazio morbido per i bambini fino a 3 anni con pavimentazioni antitrauma, zone di movimento, tavolini e sedie per i bambini pi\u00f9 grandi, zone in cui si attivano laboratori manuali o animazioni specifiche, zone dedicate ai giovani e agli adulti.\nLa struttura di una ludoteca rispecchia le funzioni che vi vengono realizzate. Pur non essendovi uno standard, generalmente la struttura di una ludoteca consta di almeno tre locali:\nReception.\nNella reception viene fatta l'accoglienza agli utenti. All'interno della Reception un elemento indispensabile \u00e8 la Bacheca sul quale vengono riportati gli orari, le tariffe, il regolamento e la programmazione settimanale dei laboratorio.\nSala Giochi/sala comune.\nLa sala comune \u00e8 il cuore della ludoteca. Nella sala giochi devono essere presenti gli scaffali per l'esposizione dei giocattoli suddivisi per categorie e per fasce d'et\u00e0.\nL'ambiente pu\u00f2 essere organizzato e personalizzato in base al tema della ludoteca o alla fascia d'et\u00e0 che maggiormente frequenta la struttura.\nLa sala comune deve essere provvista di spazi e arredi idonei in modo da facilitare le interazioni del bambino con il gruppo dei pari.\nLaboratorio.\nLa sala del laboratorio \u00e8 l'ambiente dove si favorisce la creativit\u00e0 del bambino.\nLo spazio deve essere organizzato dal ludotecario e deve presentare alcuni elementi:\nSala per il prestito.\nLo spazio deve consentire un desk informatico con una relativa bacheca dove sono esposti gli orari del prestito, le tariffe e il regolamento.\nLo spazio deve essere diviso da dei scaffali che contengono libri e giocattoli divisi per fascia d'et\u00e0 e per categoria.\nIn alcuni casi per il prestito viene usata la sala dei Giochi\nLa sala giochi e la sala per il prestito possono essere differenziate; un magazzino e la disponibilit\u00e0 di uno spazio esterno completano gli spazi necessari.\nIl prestito dei giocattoli.\nIl prestito dei giocattoli \u00e8 uno dei servizi e finalit\u00e0 della Ludoteca, usato come mezzo per promuovere il gioco e il giocattolo.\nSolitamente nelle Ludoteche private si paga un tesseramento che consente all'utenti di affittare un giocattolo alla volta, mentre le ludoteche gestite dal Comune offrono questo servizio in maniera gratuita.\nIl prestito dei giocattoli spesso viene fatto in zone poco agiate per dare ai bambini il diritto di giocare.\nPer organizzare lo spazio \u00e8 necessario classificare i giocattoli presenti= Giocattoli di movimento, di socializzazione, di comunicazione, di esplorazione, di fantasia e si costruzione. Una volta classificati ad ogni categoria deve essere assegnato un segno identificativo (un numero, una lettera dell'alfabeto, un colore etc.)\nDopo la classificazione si passa alla creazione di un archivio che pu\u00f2 essere di tre tipi:\nRegolamento.\nIl regolamento indica le modalit\u00e0 di funzionamento del servizio: gli orari, le modalit\u00e0 di iscrizione e di prestito, oltre che le regole specifiche per le attivit\u00e0 di gioco e laboratoriali.\nOgni ludoteca ha il proprio regolamento, che in genere viene discusso e concordato con gli utenti.\nLegislazione.\nIn Italia le singole Regioni legiferano in materia, per questo motivo attualmente esistono varie leggi Regionali relative alle ludoteche. Questo ha prodotto di fatto che alcune regioni hanno legiferato pi\u00f9 testi in materia, mentre altre non hanno ancora prodotto leggi apposite riguardo alle ludoteche.\nLe ludoteche nonostante posti fissi e non itineranti, avendo a loro interno giochi gonfiabili o strutture playground sono regolamentate dalla normativa di spettacolo viaggiante e d \u00e8 necessaria qualora non sia un'associzione, una regolare licenza di spettacolo viaggiante."}
{"id": "367695", "revid": "110157", "url": "https://it.wikipedia.org/wiki?curid=367695", "title": "Distretto di Valmiera", "text": "Il distretto di Valmiera (in lettone \"Valmieras Rajons\") \u00e8 stato uno dei 26 distretti della Lettonia nella regione storica della Livonia. In base alla nuova suddivisione amministrativa \u00e8 stato abolito a partire dal 1\u00ba luglio 2009\nGeografia fisica.\nConfinava a ovest con il distretto di Limba\u017ei, con il distretto di Valka a est, con quello di C\u0113sis a sud e con l'Estonia a nord.\nSuddivisione.\nCitt\u00e0 regionali.\nIl distretto comprendeva tre citt\u00e0 regionali (\"miestai\"):\nComuni.\nIl distretto comprendeva 20 comuni, di cui 1 \"novads\" e 19 \"pagasts\":"}
{"id": "367703", "revid": "125222999", "url": "https://it.wikipedia.org/wiki?curid=367703", "title": "Jacob Burckhardt", "text": "Biografia.\nQuarto dei sette figli di Jacob, pastore protestante, arcidiacono e presidente degli ecclesiastici basilensi, e di Susanna Maria Schorndorff, dal 1836 al 1839 per volont\u00e0 del padre studi\u00f2 filologia, storia antica, storia dell'arte e teologia al Coll\u00e8ge Latin di Neuch\u00e2tel. In seguito abbandon\u00f2 tale indirizzo e si dedic\u00f2 per gran parte alla storia e alla filosofia, fino al 1843. Si trasfer\u00ec all'Universit\u00e0 di Berlino per studiare storia, frequentandovi le lezioni di Leopold von Ranke, fondatore di un'importante accademia storica che incentrava il proprio modello critico sull'analisi delle fonti e dei fatti piuttosto che su opinioni personali.\nNon fu una carriera atipica la sua, gran parte dei critici dell'arte suoi contemporanei si laurearono in materie scientifiche (come Giovanni Morelli), altri frequentarono corsi di mineralogia (come John Ruskin), altri ancora si laurearono in legge (come Alois Riegl). Per Burckhardt la Storia dell'Arte era una passione, un interesse che coltivava da vicino, alternandolo alle altre materie a lui preferite. Prima di laurearsi in Storia nel 1843, Jacob pubblic\u00f2 un'importante opera sugli artisti nord europei, essa si intitola \"\"I capolavori delle citt\u00e0 Belghe\", edita nel 1842. Nel 1843 Jacob si laure\u00f2 e divenne storiografo, ma fu l'arte ci\u00f2 che continu\u00f2 ad appassionarlo e cos\u00ec, quando si trov\u00f2 a Berlino, frequent\u00f2 senza indugiare la casa di Franz Kugler. Quest'ultimo, oltre ad essere uno dei maggiori esponenti della Scuola Berlinese di Critica d'arte fu un maestro e un punto di riferimento per il giovane Jacob.\nCasa Kugler a quel tempo era un luogo di ritrovo per artisti, poeti (tra cui Theodor Storm), intellettuali e giovani allievi, ai quali Burckhardt mostr\u00f2 tutto il suo carisma, la sua eloquenza e le sue capacit\u00e0, tanto da guadagnarsi il soprannome di \"malvagio\". Era abile, intelligente, dotato, caratteristiche che non sfuggirono all'occhio attento di Franz Kugler, che ripose tutte le sue speranze in lui affidandogli nel 1847 la seconda edizione di \"Storia della pittura\" e di \"Storia dell'arte\". Nel 1844 inizi\u00f2 a insegnare presso l'Universit\u00e0 di Basilea, ateneo al quale rester\u00e0 particolarmente legato, ottenendovi l'anno successivo un contratto come professore straordinario.\nNel 1846 part\u00ec per l'Italia, dove soggiorn\u00f2 per un biennio, restando affascinato dalla ricchezza del patrimonio culturale italiano e scoprendo soprattutto nelle opere del Rinascimento una bellezza senza pari. Tornato in patria, dopo due anni riprese l'insegnamento, ma nel 1853 l'Universit\u00e0 di Basilea lo licenzi\u00f2 a causa di ristrettezze economiche; questo avvenimento lo amareggi\u00f2 a tal punto che non si riprese mai completamente.\nSi affid\u00f2 alla letteratura, e nel 1853 pubblic\u00f2 la sua prima grande opera \"Il tempo di Costantino il Grande\" seguita da \"Il Cicerone. Guida al godimento delle opere d'arte in Italia\"\", (edizione originale Basilea 1855) ristampata a Firenze nel 1955, una guida per tutti coloro che si apprestavano a effettuare un soggiorno in Italia. L'opera, pur non completa, \u00e8 di agevole comprensione, il che ne favorir\u00e0 la diffusione soprattutto tra i non \"esperti in materia\", divenendo un modello di interpretazione estetica e di ricostruzione storica, dall'antica Grecia sino al Barocco, molto apprezzato e seguito; il suo maggiore merito fu quello di aver descritto l'opera d'arte ripescando il suo proprio linguaggio.\nNietzsche, suo allievo ed amico, dopo aver letto \"Der Cicerone\" si pronunci\u00f2 in modo favorevole e cit\u00f2 l'opera in alcuni suoi scritti. Grazie alla pubblicazione del Cicerone ottenne una cattedra presso l'Universit\u00e0 di Zurigo, dove insegn\u00f2 dal 1855 fino al 1858.\nAlla fine di quell'anno fu richiamato dall'Universit\u00e0 di Basilea che gli \"restitu\u00ec\" il posto di professore di storia; entusiasta, si rimise al lavoro e nel 1860 pubblic\u00f2 una delle sue opere pi\u00f9 importanti \"La civilt\u00e0 del Rinascimento in Italia\", in cui formul\u00f2 una netta separazione e antiteticit\u00e0 fra il periodo medioevale, definito oscurantista, e il rinnovamento rinascimentale. L'opera incontr\u00f2 consensi, ma fu anche criticata, per esempio dal filologo e storico tedesco Konrad Burdach, nell'opera \"Dal Medio Evo alla Riforma\", in cui si sosteneva la tesi opposta, ossia della continuit\u00e0 tra Medio Evo e Rinascimento.\nMolto approfondita fu l'analisi del Rinascimento, l'epoca da lui preferita; l'opera non ebbe per\u00f2 grande seguito e vendette meno di duecento copie. Tuttavia, il suo Autore non si perse d'animo, e nel 1867 diede alle stampe \"\"Storia del Rinascimento in Italia\", opera che doveva comprendere un'analisi della scultura, pittura e architettura rinascimentali, anche se fu pubblicata con riferimento alla sola architettura.\nDopo il 1867 Burckhardt non pubblic\u00f2 pi\u00f9 nulla. Egli si concentr\u00f2 sulla sua attivit\u00e0 di insegnante universitario e da profondo conoscitore delle civilt\u00e0 greca, dal 1870 tenne lezioni sulla cultura e la storia greca, lezioni riprese nel 1885 e registrate dagli allievi pi\u00f9 illustri.\nNel 1874 ricevette la proposta di insegnare storia dell'arte presso l'Universit\u00e0 di Berlino, ma rifiut\u00f2, essendo il suo legame con Basilea troppo forte; in quella citt\u00e0, infatti, rester\u00e0 fino alla morte, nel 1897. La nona edizione de \"Der Cicerone\" fu pubblicata a Lipsia nel 1904 a cura di Wilhelm Bode e Cornelius von Fabriczy.\nNel 1898, dopo la sua morte, gli venne dedicata una placca.\nLa storiografia di Burckhardt.\nCritico nei confronti della moderna societ\u00e0 industriale e contrario alle tendenze idealistiche e storicistiche dominanti nel mondo accademico dell'epoca, egli elabor\u00f2 una particolare disamina storiografica, chiamata \"Kulturgeschichte\" (storia della cultura - \"cultura\" nel senso di civilt\u00e0) nella quale enfatizzava lo studio dell'arte, della cultura e dell'estetica.\nTra le opere postume si ricordano \"Considerazioni sulla storia universale\"\", pubblicata nel 1905, e \"Storia della civilt\u00e0 greca\" (1898-1902, edizione italiana 1955), dove la civilt\u00e0 greca \u00e8 considerata essere il primo passo sul cammino di sviluppo dell'individualit\u00e0 e spiritualit\u00e0 umane.\nEbbe un ruolo marginale nel panorama dell'Ottocento, ma venne rivalutato tra le due guerre mondiali quando tornarono in auge le opere storiche di carattere scettico e pessimistico del secolo precedente.\n, egli si occup\u00f2 intensamente degli sviluppi economici e politici contemporanei, portando l'attenzione ai possibili scenari futuri e agli allarmanti militarismi e nazionalismi in crescita.\nFriedrich Nietzsche, all'et\u00e0 di ventiquattro anni, segu\u00ec alcune sue lezioni tenute presso l'ateneo di Basilea. Si conobbero, scoprirono la loro comune ammirazione per Arthur Schopenhauer e strinsero un legame. Burckhardt, uomo altezzoso e pieno di s\u00e9, non concesse mai a Nietzsche una vera e propria amicizia: egli era invidioso per il successo che il giovanissimo collega raccoglieva nei primi anni di Basilea, proprio in un campo vicino al suo, e nemmeno durante l'evidente follia del filosofo ne fu particolarmente scosso. Burckhardt fu anche destinatario di due biglietti della follia di Friedrich Nietzsche."}
{"id": "367705", "revid": "2194416", "url": "https://it.wikipedia.org/wiki?curid=367705", "title": "Video Graphics Array", "text": "Video Graphics Array, sigla VGA, \u00e8 uno standard analogico relativo a display per computer introdotto sul mercato nel 1987 da IBM.\nDescrizione.\nCi si riferisce a VGA come \"array\" (vettore) invece che \"adapter\" (adattatore, periferica) perch\u00e9 progettata sin dall'inizio come un chip singolo, rimpiazzando il Motorola 6845 e le dozzine di chip presenti sulle schede madri ISA che implementavano standard quali l'MDA (Monochrome Display Adapter), il CGA (Color Graphics Adapter) o l'EGA (Enhanced Graphics Adapter).\nIl chip VGA pu\u00f2 essere installato direttamente sulla scheda madre di un PC con molta facilit\u00e0 (si richiede solo della memoria video, un oscillatore quarzato e un RAMDAC esterno), e gi\u00e0 i primi modelli PS/2 erano equipaggiati col chip VGA sulla scheda madre.\nCome per molto dell'hardware IBM, sono stati prodotti cloni delle schede grafiche VGA da molti altri produttori. Nonostante lo standard VGA nella forma originale fosse considerato obsoleto da tempo, \u00e8 stato l'ultimo standard IBM che la maggior parte delle case produttrici decisero di seguire, facendone uno standard grafico tanto usato da essere presente negli attuali PC. Il VGA era gi\u00e0 stato tecnicamente superato dallo standard IBM eXtended Graphics Array (XGA), ma in realt\u00e0 \u00e8 stato ampiamente esteso dalle numerose estensioni fatte al VGA da altre case produttrici, come il Super VGA.\nIl VGA rimane tutt'oggi un importante standard grafico. \u00c8 il \"denominatore comune\" che tutte le schede grafiche devono essere in grado di gestire, ancor prima di caricare driver specifico della scheda. Nelle macchine Windows, lo splash screen che appare all'avvio \u00e8 visualizzato mentre la macchina sta lavorando in modalit\u00e0 VGA (non ha ancora caricato i driver specifici) ed \u00e8 anche il motivo per il quale la schermata ha sempre bassa risoluzione e bassa profondit\u00e0 di colore.\nModalit\u00e0 video.\nLe schede VGA gestiscono sia le modalit\u00e0 grafiche che testuali.\nModalit\u00e0 grafiche.\nLe modalit\u00e0 grafiche standard sono\nOltre alle modalit\u00e0 standard, l'adattatore VGA pu\u00f2 essere configurato per emulare molte modalit\u00e0 delle schede che ha sostituito, EGA, CGA ed MDA.\nIl termine \"VGA\" \u00e8 anche usato spesso per riferirsi alla risoluzione di 640\u00d7480, indipendentemente dall'hardware usato per generare l'immagine.\nPer i dispositivi integrati, basandosi sulla convenzione di riferirsi alla risoluzione di 640\u00d7480 col termine VGA, sono stati coniati i termini commerciali QVGA (320\u00d7240), QQVGA (160\u00d7120) e 1/8 VGA (240\u00d7680).\nUno schermo XVGA ha 1024 per 768 pixel in 256 colori. IBM si riferisce a questa modalit\u00e0 come \"8514\", dal nome del primo monitor IBM capace di mostrare questa risoluzione.\nIl termine \"VGA\" \u00e8 anche usato per riferirsi alle tecniche di connessione del computer al monitor (per esempio un \"connettore VGA\" si distingue da un \"connettore DVI\"). La connessione VGA standard tra PC e monitor termina con uno spinotto/connettore maschio a 15-pin (in lingua inglese, DE-15 D-subminiature). Il cavo VGA trasporta l'immagine allo schermo anche a risoluzioni come 1600\u00d71200 o pi\u00f9 alte. Qualche periferica VGA usa ancora spinotti a 9-pin (dello stesso tipo di quelli usati per gli standard EGA, CGA e MDA), invece degli standard pi\u00f9 recenti che utilizzano quelli 15-pin.\nTecniche di programmazione.\nUna tecnica di programmazione diffusa ma poco documentata, chiamata Mode X (coniata per la prima volta da Michael Abrash), fu usata per rendere disponibili tecniche e risoluzioni grafiche non possibili con la modalit\u00e0 standard \"Mode 13h\" (una modalit\u00e0 standard a 256 colori delle schede VGA dell'IBM. Supporta una risoluzione 320\u00d7200 pixel e fu usata per programmare giochi e software di animazione fino al 1990). Questo fu fatto \"suddividendo\" la memoria a della VGA in quattro \"piani\" separati, che utilizzavano tutti i 256\u00a0kB di RAM disponibili nella modalit\u00e0 a 256 colori. Questo fu un compromesso tra una maggiore complessit\u00e0 e perdita di prestazioni in qualche tipo di operazioni grafiche, ma il problema fu mitigato da operazioni che lo resero pi\u00f9 veloce in molte situazioni: il riempimento di un colore dei poligoni poteva essere accelerato grazie all'abilit\u00e0 di disegnare quattro pixel con una singola istruzione dell'hardware. Risoluzioni pi\u00f9 alte potevano essere forzate utilizzando questa tecnica, ma la 320\u00d7240 fu probabilmente la pi\u00f9 conosciuta e usata per il tipico rapporto 4:3 con pixel quadrati.\nUn'altra usata caratteristica di Mode X \u00e8 la disponibilit\u00e0 di pagine video multiple nell'hardware, utilizzate per realizzare il page flipping, o double buffering. Nella modalit\u00e0 ufficiale Mode 13h il double buffering non \u00e8 supportato, ma \u00e8 possibile usarlo solo con il Mode X. (Tutte le modalit\u00e0 VGA a 16 colori lo possono usare).\nLa scheda VGA, grazie alla sua natura fortemente configurabile, permette moltissime modalit\u00e0 Mode X \"truccate\". Fractint, un noto programma di visualizzazione di frattali, usava varie modalit\u00e0 VGA truccate, che spingevano il VGA ai limiti - modalit\u00e0 a 16 colori estese come 704\u00d7528, 736\u00d7552, 768\u00d7576, e addirittura 800\u00d7600 ove possibile. Anche altro software, come Xlib (una libreria grafica VGA scritta in C nei primi anni novanta) e ColoRIX (un programma grafico a 256 colori), supportava le modalit\u00e0 a 256 colori truccate, utilizzando molte combinazioni di righe (256, 320, e 360 pixel) e di colonne (200, 240, 256, 400 e 480). Il limite pratico era di 640\u00d7400 che usava praticamente ogni byte dei 256\u00a0kB di memoria video.\nBisogna far notare, comunque, che la frequenza d'aggiornamento doveva essere ridotta per permettere l'uso di queste modalit\u00e0 video e che esse erano incompatibili con alcuni monitor, causando problemi di visualizzazione come dettagli di immagini spariti, sfarfallamenti, mancanza di sincronia orizzontale o verticale, a seconda della modalit\u00e0 video tentata. A causa di ci\u00f2 la maggior parte dei \"trucchi\" VGA usati nei prodotti commerciali erano limitati a combinazioni \"a prova di monitor\", come 320\u00d7400 (doppia risoluzione, due pagine video), 320\u00d7240 (pixel quadrati), e 360\u00d7480 (la risoluzione pi\u00f9 alta supportata con i monitor VGA).\nModalit\u00e0 testuali.\nLe modalit\u00e0 testuali alfanumeriche standard del VGA usano 80\u00d725 o 40\u00d725 celle di testo. Ogni cella pu\u00f2 scegliere tra 16 colori disponibili per il carattere e 8 per lo sfondo; l'insieme degli 8 colori di sfondo permessi \u00e8 lo stesso di quello dei colori del carattere, limitato ai colori per cui il bit-flag di \"alta intensit\u00e0\" non \u00e8 attivo. Inoltre ogni carattere pu\u00f2 essere fatto lampeggiare; tutti quelli che sono impostati per lampeggiare, lampeggiano all'unisono. La capacit\u00e0 di lampeggiamento per l'intero schermo pu\u00f2 essere barattata con l'abilit\u00e0 di scegliere tra 16 colori invece di 8 per lo sfondo. Tutte queste opzioni sono le stesse di quelle presenti nello standard CGA di IBM\nLe schede VGA di solito supportano sia modalit\u00e0 testo monocromatiche che a colori, sebbene quelle monocromatiche non siano praticamente mai usate. Il testo in bianco e nero viene disegnato utilizzando testo colorato in grigio su sfondo nero su quasi tutte le moderne schede VGA. I monitor VGA monocromatici furono venduti (principalmente per applicazioni testuali), ma comunque la maggior parte di essi lavorano in modo accettabile se connessi a schede VGA a colori.\nNella modalit\u00e0 testo a colori ogni carattere a schermo \u00e8 in realt\u00e0 rappresentato da due byte. Quello inferiore, o \"byte di carattere\", \u00e8 quello che rappresenta il carattere vero e proprio all'interno del character-set attivo e quello pi\u00f9 alto, o \"byte degli attributi\", \u00e8 un campo di bit utilizzato per selezionare vari attributi come colore, lampeggiamento, character-set, e cos\u00ec via. Questo schema a coppia di bit \u00e8 tra le caratteristiche di VGA ereditate definitivamente da CGA.\nDettagli sull'indirizzamento.\nLa memoria video del VGA \u00e8 mappata nella memoria centrale del calcolatore attraverso una \"finestra\" nell'intervallo \"0xA0000\" e \"0xC0000\" dello spazio di indirizzamento in modalit\u00e0 reale. tipicamente questa \u00e8 cos\u00ec suddivisa:\nA causa dell'uso di mappature differenti per modalit\u00e0 differenti, \u00e8 possibile avere una scheda video monocromatica e una a colori, come VGA, EGA, o CGA, contemporaneamente installate su una macchina. All'inizio degli anni ottanta questa era una pratica diffusa, per visualizzare ad esempio un foglio di calcolo di Lotus 1-2-3 in testo ad alta risoluzione su un display monocromatico e i grafici associati su una schermata CGA a bassa risoluzione. Pi\u00f9 tardi molti programmatori utilizzarono tale configurazione con le schede monocromatiche per visualizzare informazioni di debug, mentre sull'altra scheda era in esecuzione un programma grafico. In particolare il debugger CodeView di Microsoft poteva lavorare in una configurazione dual-monitor per eseguire il debug di windows. C'erano anche driver per DOS, di solito chiamati \"ox.sys\", che implementavano una simulazione di interfaccia seriale sullo schermo monocromo e, per esempio, abilitava l'utente a ricevere messaggi di crash dalle versioni di debug di Windows senza utilizzare un reale terminale seriale. \u00c8 anche possibile utilizzare il comando \"MODE MONO\" al prompt di DOS per reindirizzare l'output allo schermo monocromo. Quando non era presente una scheda monocroma, si poteva utilizzare lo spazio 0xB000 - 0xB7FF per i programmi. Per esempio aggiungendo la linea \"DEVICE=EMM386.exe I=B0000-B7FF\" rendeva questo spazio di memoria disponibile per i programmi caricati nella memoria estesa.\nDettagli tecnici.\nLe specifiche VGA sono le seguenti:\nStruttura del connettore.\nMonitor-ID Bit.\nI piedini Monitor-ID bit possono essere cortocircuitati o lasciati aperti per identificare il tipo di monitor collegato.\nSe l'ID bit 0 e l'ID bit 2 sono collegati a terra, significa che il monitor collegato \u00e8 IBM 8514 compatibile e, cio\u00e8, supporta due (o pi\u00f9) frequenze in modalit\u00e0 interlacciata a colori.\nSe l'ID bit 0 \u00e8 collegato a terra e l'ID bit 2 non \u00e8 connesso, significa che il monitor \u00e8 IBM 8512 o IBM 8513 compatibile e, cio\u00e8, supporta una (o pi\u00f9) frequenze in modalit\u00e0 non interlacciata a colori.\nSe l'ID bit 0 non \u00e8 connesso e l'ID bit 2 \u00e8 collegato a terra, significa che il monitor \u00e8 IBM 8503 compatibile monocromatico.\nNormalmente l'ID bit 1 e l'ID bit 2 sono collegati insieme."}
{"id": "367706", "revid": "984922", "url": "https://it.wikipedia.org/wiki?curid=367706", "title": "Distretto di Ventspils", "text": "Il distretto di Ventspils (in lettone \"Ventspils Rajons\") \u00e8 stato uno dei 26 distretti della Lettonia situato nella regione storica della Curlandia.\nConfinava con i distretti di Talsi, Kuld\u012bga e Liep\u0101ja e si affacciava sul mar Baltico.\nIn base alla nuova suddivisione amministrativa \u00e8 stato abolito a partire dal 1\u00ba luglio 2009"}
{"id": "367709", "revid": "23390", "url": "https://it.wikipedia.org/wiki?curid=367709", "title": "Guido Westewelle", "text": ""}
{"id": "367711", "revid": "124123", "url": "https://it.wikipedia.org/wiki?curid=367711", "title": "Guido Westerwelle", "text": "Biografia.\nGuido Westerwelle nacque a Bad Honnef, nei pressi di Bonn, in Germania; dopo essersi diplomato al ginnasio nel 1980 studi\u00f2 legge all'Universit\u00e0 di Bonn tra il 1980 ed il 1987. Dopo aver affrontato, nel 1987 e 1991, il primo ed il secondo esame statale di avvocatura, inizi\u00f2 la pratica legale a Bonn nel 1991. Nel 1994 ottenne il dottorato in legge presso l'Universit\u00e0 di Hagen.\nCarriera politica.\nWesterwelle entr\u00f2 nel \"Freie Demokratische Partei\" nel 1980; fu membro fondatore dell'organizzazione giovanile dell'FDP, il \"Junge Liberale\", della quale fu anche presidente tra il 1983 ed il 1988. \u00c8 stato membro del comitato esecutivo dell'FDP dal 1988 ed \u00e8 diventato segretario generale nel 1994. Nel 1996 venne eletto al \"Bundestag\" (il parlamento tedesco) e, durante le elezioni del settembre 2002, \u00e8 stato il candidato Cancelliere per il suo partito.\nWesterwelle fu un convinto sostenitore dell'economia di libero mercato e propose riforme per la decurtazione del welfare in Germania e per la liberalizzazione delle leggi del lavoro tedesche.\nWesterwelle patrocinava un sostanziale taglio delle tasse e credeva in un governo pi\u00f9 \"leggero\".\nNonostante le sue idee fossero in linea con la direzione generale del suo partito, la sua presidenza fu al centro di alcune notevoli controversie. Critici interni ed esterni all'FDP lo accusarono di focalizzare le proprie energie pi\u00f9 alle relazioni pubbliche che ad una solida politica di governo.\nLo stesso Westerwelle - eletto presidente del suo partito a causa della visione di molti appartenenti all'FDP che consideravano il suo predecessore Wolfgang Gerhardt troppo duro ed antiquato - defin\u00ec in passato il suo approccio come \"Spa\u00dfpolitik\" (politica divertente), una descrizione che oggi molti considerano essere una responsabilit\u00e0.\nVita privata.\nIl 20 luglio 2004, nel corso della cerimonia per il cinquantesimo compleanno di Angela Merkel, Westerwelle si present\u00f2 per la prima volta accompagnato dal suo partner, Michael Mronz (un imprenditore di Colonia), rendendo dunque nota la propria omosessualit\u00e0 e dichiarando cos\u00ec implicitamente che la sua relazione con Mronz non doveva pi\u00f9 essere trattata con riservatezza, come fino ad allora era stato fatto. Pi\u00f9 tardi, l'8 novembre 2009, Westerwelle present\u00f2 il compagno alla segretaria di Stato statunitense Hillary Clinton.\nIl 17 settembre 2010 Westerwelle e Mronz furono uniti civilmente in una cerimonia officiata dal sindaco di Bonn Juergen Nimptsch, in presenza dei soli familiari pi\u00f9 stretti.\nWesterwelle \u00e8 morto nel 2016 all'et\u00e0 di 54 anni a seguito di una leucemia."}
{"id": "367733", "revid": "7797", "url": "https://it.wikipedia.org/wiki?curid=367733", "title": "Jacub Smrz", "text": ""}
{"id": "367738", "revid": "124123", "url": "https://it.wikipedia.org/wiki?curid=367738", "title": "Domizio Marso", "text": "Biografia.\nContemporaneo di Ovidio, di lui non si conoscono precisi dati biografici. Nacque con tutta probabilit\u00e0 nella regione dei Marsi intorno al 46 a.C., mentre appare certa la sua appartenenza al circolo di Mecenate, tramandata da Marziale nei suoi epigrammi. All'ambiente augusteo rimanda un suo epigramma in lode di Azia, madre di Augusto, celebrata come \"donna felice, sia che avesse partorito un uomo che un dio\". \nSembrerebbe, comunque, che fosse vissuto quantomeno fino al 19 a.C., data di un suo epitafio per Tibullo, ma sarebbe morto almeno prima dell'anno 8 d.C., in cui Ovidio non lo ricorda in una lista di poeti famosi.\nOpere.\nDella sua opera sono giunti 9 brevissimi frammenti, tra i quali spicca un epigramma dedicato alla morte di Virgilio e di Tibullo, riportato in alcuni manoscritti del \"Corpus Tibullianum\" prima dell'inizio dell'opera, insieme ad una \"Vita Tibulli\" anonima. Questo epigramma \u00e8 l'unica fonte per determinare la data di morte di Tibullo:\nInoltre \u00e8 tramandato anche un epigramma scritto contro i due fratelli Bavii, incluso in una raccolta intitolata \"Cicuta\". \nMarziale, descrivendo l'attivit\u00e0 letteraria di Domizio Marso come suo predecessore nel campo epigrammatico, ricorda anche poesie amorose ed un poema epico intitolato \"Amazonis\", mentre Quintiliano annovera un'opera colta in prosa, intitolata \"De urbanitate\". Essa era incentrata sulla dottrina dell'arguzia, necessaria, secondo l'autore, per aumentare l'efficacia del discorso."}
{"id": "367739", "revid": "1543377", "url": "https://it.wikipedia.org/wiki?curid=367739", "title": "Internet Systems Consortium", "text": "L'Internet Systems Consortium, o ISC, \u00e8 una corporazione non-profit federale degli USA che si occupa di mantenere software e sistemi considerati essenziali o comunque utili al funzionamento delle infrastrutture di Internet.\nStoria.\nISC nasce nel 1994 come acronimo di \"Internet Software Consortium\". Rick Adams, Carl Malamud e Paul Vixie fondarono ISC con fondi provenienti da UUNET per sviluppare e supportare un insieme di implementazioni di riferimento per software rivolti a Internet.\nNel gennaio 2004 ISC cambia nome in \"Internet Systems Consortium\".\nLa sede centrale di ISC \u00e8 a Redwood City, California.\nSoftware mantenuto da ISC.\nIl software sviluppato e mantenuto da ISC include:\nRoot Name Server.\nISC gestisce uno dei 13 root nameserver (\"f.root-servers.net\").\nPrimo tra gli operatori di root nameserver, ISC ha sviluppato e messo in atto la tecnica anycast per la replicazione e distribuzione dei root nameserver in nodi locali presenti su tutto il globo, principalmente ospitati da punti di interscambio.\nIn Italia sono presenti due repliche di \"f.root-servers.net\", presso i punti di interscambio NaMeX di Roma e TOP-IX di Torino.\nHosting.\nISC ospita un archivio dei messaggi dei newsgroup di usenet e rmgroup, cos\u00ec come molti altri progetti opensource e di software libero."}
{"id": "367740", "revid": "78745017", "url": "https://it.wikipedia.org/wiki?curid=367740", "title": "Joe Di Maggio", "text": ""}
{"id": "367750", "revid": "34807", "url": "https://it.wikipedia.org/wiki?curid=367750", "title": "Internet Software Consortium", "text": ""}
{"id": "367755", "revid": "287204", "url": "https://it.wikipedia.org/wiki?curid=367755", "title": "1\u00b0 gennaio", "text": ""}
{"id": "367758", "revid": "287204", "url": "https://it.wikipedia.org/wiki?curid=367758", "title": "1\u00b0 febbraio", "text": ""}
{"id": "367759", "revid": "1509235", "url": "https://it.wikipedia.org/wiki?curid=367759", "title": "Villaggio olimpico", "text": "Con il termine villaggio olimpico si intende un insieme di alloggi dedicati all'ospitalit\u00e0 degli atleti e degli allenatori che partecipano ai giochi olimpici. L'idea del villaggio olimpico \u00e8 del barone Pierre de Coubertin, ma la sua realizzazione pratica si evolve nel tempo. Fino a Parigi 1924 venivano affittate costose residenze nei pressi della citt\u00e0 olimpica agli atleti di casa. Nell'edizione del 1924, appunto, vennero invece costruiti dei locali dedicati agli atleti, in modo da dare loro anche un facile accesso alle strutture di gara.\nPer la X Olimpiade, svoltasi a Los Angeles nel 1932, in segno di fratellanza fra gli atleti, viene costruito il primo villaggio olimpico nel senso moderno del termine: gruppo di casette con annessi altri edifici per scopi differenti."}
{"id": "367767", "revid": "287204", "url": "https://it.wikipedia.org/wiki?curid=367767", "title": "1\u00b0 aprile", "text": ""}
{"id": "367768", "revid": "4711", "url": "https://it.wikipedia.org/wiki?curid=367768", "title": "Vladivostock", "text": ""}
{"id": "367770", "revid": "287204", "url": "https://it.wikipedia.org/wiki?curid=367770", "title": "1\u00b0 giugno", "text": ""}
{"id": "367772", "revid": "11959", "url": "https://it.wikipedia.org/wiki?curid=367772", "title": "Griot", "text": "Nella cultura di alcuni popoli dell'Africa Occidentale, il griot (termine francese, pronuncia ; o bardo) \u00e8 un poeta e cantore che svolge il ruolo di conservare la tradizione orale degli avi e, in alcuni contesti storici pre-coloniali, aveva anche il ruolo di interprete ed ambasciatore. Questa figura ha ancora una propria funzione nelle comunit\u00e0 dei paesi dell'Africa occidentale sub-sahariana (Mali, Gambia, Guinea, Senegal e Burkina Faso), specialmente presso le popolazioni Mand\u00e9 (Mandinka, Malink\u00e9, Bambara e altre), Fula, Hausa, Toucouleur, Wolof, S\u00e9r\u00e8r, e tra alcuni gruppi della Mauritania.\nEtimologia, altre denominazioni, origini.\nIl termine \"griot\" \u00e8 attestato nella lingua francese sin dal XVII secolo come \"guiriot\" e trae molto probabilmente la sua origine dalla parola portoghese \"criado\", \"servitore\"; la prima fonte scritta in cui si trova questa espressione \u00e8 un resoconto di un viaggio in Senegal di Alexis du Saint L\u00f4 (1637).\nNelle lingue africane ci si riferisce al griot anche con altri termini: nelle zone in cui si parla malink\u00e9 (Mali meridionale, Guinea settentrionale, Costa d'Avorio, Senegal, Gambia, Burkina Faso occidentale), lo chiamano djeli, djali; igiiw in arabo. La parola \"djeli\", nelle diverse varianti, significa \"trasmissione attraverso il sangue\", e si riferisce al modo in cui le conoscenze dei griot sono tramandate di padre in figlio.\nIn lingua peul (Senegal settentrionale, Guinea nord-occidentale e settentrionale, Mali centrale, Niger, Nigeria e Camerun settentrionale) si dice gawlo mentre gu\u00e9w\u00e8l o g\u00e9wel \u00e8 l'espressione usata nei paesi di lingua wolof, significa \"formare un cerchio attorno a qualcuno\".\nI due celebri trattati arabi di Timbuct\u00f9, il \"Ta'r\u0457kh al-Fatt\u0101sh\" e il \"Ta'r\u0457kh al-S\u016bd\u0101n\", confermano la presenza dei griot tra le popolazioni peul e songhay sin dal XVI secolo.\nIl termine bambara significa letteralmente \"colui che ha il dono della parola\" ed \u00e8 il nome attribuito a queste figure nell'area corrispondente all'antico Regno del Mali che, al suo apice, intorno alla met\u00e0 del XIII secolo, si estendeva dall'Africa centrale (Ciad, Niger) all'Africa sub-sahariana (Mali, Senegal). \nIl suo apogeo coincide con il regno del giovane imperatore Sundjata Ke\u00efta (1230-1255), il cui padre Nar\u00e8 Maghann Konat\u00e9, alla sua morte, offre al figlio un griot, Balla Fass\u00e8k\u00e9 Kouyat\u00e9, al fine di consigliarlo e sostenerlo nei momenti difficili. \nBalla Fass\u00e8k\u00e9 \u00e8 considerato dunque come il primo griot, in particolare come colui che ha dato vita alla famiglia dei griot Kouyat\u00e9, la cui attivit\u00e0 prosegue tuttora anche se ovviamente questa professionalit\u00e0 si \u00e8 trasformata col tempo: il dj\u00e9li lavora spesso come attore teatrale e cinematografico, adattando la sua missione e il suo ruolo alle tecniche moderne. \n\u00c8 interessante notare che i fatti narrati dai griot della famiglia Kouyat\u00e9 trovano riscontro in diverse fonti storiche relative a viaggiatori dell'epoca.\nStoria e funzioni sociali del griot.\nAl tempo degli imperi dell'Africa Occidentale (come l'impero del Mali di Sundjata Ke\u00efta), i griot erano molto vicini al re, a cui servivano come consiglieri. Attraverso pratiche divinatorie si riteneva che fossero anche in grado di fornire auspici allo scopo di valutare, per esempio, l'opportunit\u00e0 di entrare in guerra con altri popoli. Il griot era il portavoce del re presso il popolo, e spesso fungeva da intermediario nelle relazioni diplomatiche del re con ambasciatori di altri regni.\nLa tradizione dei Griot e delle Griottes - \u00e8 un mestiere che pu\u00f2 essere praticato indistintamente sia dagli uomini che dalle donne - \u00e8 nata e si \u00e8 sviluppata in contesti storici privi di scrittura tant'\u00e8 che il griot stesso era, ed \u00e8, considerato come il depositario della tradizione orale, colui che conosce la storia sin dal suo inizio. \nIn genere il mestiere di griot \u00e8 di tipo familiare, si trasmette cio\u00e8 di padre in figlio o comunque all'interno della stessa famiglia. Le conoscenze di un griot spaziano dalla storia, alla cosmogonia, alla genealogia, alla mitologia, alla storia politica e delle discendenze della particolare cultura a cui appartiene, pertanto i suoi repertori variano in base al contesto nel quale si trova ad operare. \nQuesta complessa arte si basa su un uso molteplice e poliedrico della narrazione. Gli strumenti di cui si avvale un griot sono altrettanto poliedrici essendo questa figura a met\u00e0 strada fra l'attore, il musicista, il narratore, il poeta. \nL'accompagnamento musicale riveste infatti un ruolo particolarmente importante, che si avvale in particolare di quattro strumenti: la kora, il balafon, lo Ngoni e il djembe. In alcune circostanze pu\u00f2 essere utilizzato anche il canto. \nMolti griot contemporanei hanno sviluppato soprattutto l'aspetto musicale di quest'arte tradizionale, ottenendo considerevole successo anche in aree extra-africane.\nCome accade a molti dei professionisti della tradizione, come i fabbri africani, i tessitori, i ceramisti, anche i griot sono spesso temuti poich\u00e9 si ritiene che abbiano particolari poteri e che siano in contatto con le forze naturali. \nLa loro particolare conoscenza del passato e delle dinamiche sociali presenti in un determinato gruppo fanno s\u00ec che a questa figura si attribuisca un senso quasi magico.\nPer quanto riguarda la trasmissione dell'arte del griot di padre in figlio, \u00e8 importante considerare il fatto che, in questi contesti culturali, i legami di sangue sono considerati sacri.\nI bambini vengono iniziati sin dalla pi\u00f9 tenera et\u00e0 alle tecniche e ai saperi della loro casta, intesa non in senso gerarchico ma distintivo di un particolare ruolo. Sono gli anziani che formano i pi\u00f9 giovani. Essere un griot significa dunque appartenere ad una casta che si differenzia in modo specifico. Non \u00e8 possibile passare facilmente da una casta all'altra tanto pi\u00f9 che i matrimoni esogamici sono tendenzialmente vietati. Gli dj\u00e9li, portatori di saperi e di misteri, non possono che sposare un membro della loro casta al fine di salvaguardare e di preservare la loro stessa identit\u00e0. Un giovane o una giovane dj\u00e9li riceve l'istruzione conforme alla sua casta, un'istruzione costituita da nove/dieci gradi di sette anni ciascuno, ogni grado corrispondente ad un particolare momento della vita. Spesso non si tratta di un apprendistato di tipo scolastico, scandito da un numero prestabilito di ore ma di una forma di istruzione continua: ogni momento pu\u00f2 essere utile per imparare le storie e le tecniche narrative e memnoniche; grande valore ha quindi l'osservazione e l'ascolto da parte dei pi\u00f9 giovani.\nUna casta di griot pu\u00f2 essere facilmente identificata dal nome della famiglia: Kouyat\u00e9, Diabat\u00e9, Dram\u00e9, Niakat\u00e9, Soumano sono alcuni fra i pi\u00f9 noti esempi di famiglie griot nelle regioni del Mali, Senegal e Burkina Faso.\nAi nostri giorni, in seguito all'esodo dalle campagne, alla emigrazione e alla globalizzazione, molti figli di griot ignorano le pratiche artistiche e le conoscenze dei loro antenati. Per altro, \u00e8 anche possibile che alcuni membri appartenenti ad altre caste adempiano alle funzioni dei griots, sostituendosi ad essi. Da un punto di vista sociale, tuttavia, questi ultimi non possono essere definiti dei veri e propri griot.\nRiferimenti nelle culture africane contemporanee.\nLa figura del \"griot\" era legata ad una corte ed era al servizio di un re o di un principe, della cui stirpe venivano narrate le imprese eroiche ed i meriti, a fini encomiastici. Un altro aspetto importante era quello di mediare i conflitti interni ai gruppi a cui appartenevano oppure di consigliare il reggente nel caso di lotte o scontri con altri gruppi.\nAttualmente, questa funzione di segretario e confidente privilegiato dei potenti ha perso notevolmente valore o perlomeno si \u00e8 attualizzata; i griot sono perci\u00f2 considerati ancora come i depositari della storia e dunque come grandi conoscitori del passato ma il loro ruolo si \u00e8 adattato alle esigenze della contemporaneit\u00e0.\nPertanto, sempre pi\u00f9 spesso accade che nei contesti pi\u00f9 urbanizzati venga maggiormente valorizzato l'aspetto artistico e performativo di questi professionisti che di frequente sono invitati a festival teatrali e musicali e che stanno riscontrando un enorme successo di pubblico in Africa come altrove nel ruolo di musicisti, cantanti ed attori teatrali e cinematografici.\nUn'altra funzione sociale, che invece presenta ancora oggi delle permanenze piuttosto considerevoli, \u00e8 quella di promotori di eventi e consiglieri d'eccellenza: la loro presenza \u00e8 infatti considerata indispensabile in molte occasioni pubbliche e private che sanciscono passaggi o cambiamenti importanti nella societ\u00e0 come matrimoni, battesimi, funerali. Questo fenomeno \u00e8 tanto pi\u00f9 evidente nelle regioni rurali e nelle piccole e medie citt\u00e0.\nNelle chefferie tradizionali del Niger il griot rappresenta un \"trait d'union\", un punto d'incontro tra la gente comune e la propria storia.\nIl ruolo e la tradizione culturale dei \"griot\" e delle \"griotte\" \u00e8 in definitiva uno dei pi\u00f9 importanti per i popoli dell'Africa Occidentale, com'\u00e8 testimoniato soprattutto nel cinema: nel film \"Guimba the Tyrant\", diretto da Cheick Oumar Sissoko, la voce narrante \u00e8 quella del griot del villaggio e anche \"Keita. L'eredit\u00e0 del griot\", di Dani Kouyat\u00e9 del 1995 riflette sulle funzioni del griot tra passato e presente.\nLa figura del griot ha anche un ruolo fondamentale in diversi romanzi importanti della letteratura africana: \u00e8 il caso dello scrittore ivoriano Ahmadou Kourouma o del maliano Amadou Hamp\u00e2t\u00e9 B\u00e2 ed \u00e8 stato spesso il bersaglio della satira pungente del grande regista e scrittore senegalese Ousmane Semb\u00e8ne.\nGriot di oggi.\nUno dei griot pi\u00f9 celebri dell'Africa Occidentale moderna \u00e8 Bakari Sumano, capo dell'Associazione dei Griot dal 1994 al 2003. Sumano divenne particolarmente noto per il suo impegno a favore del riconoscimento dell'importanza del griot nell'Africa Occidentale postcoloniale. Altri griot e gruppi di griot noti sono:"}
{"id": "367774", "revid": "287204", "url": "https://it.wikipedia.org/wiki?curid=367774", "title": "1\u00b0 settembre", "text": ""}
{"id": "367779", "revid": "287204", "url": "https://it.wikipedia.org/wiki?curid=367779", "title": "1\u00b0 ottobre", "text": ""}
{"id": "367781", "revid": "287204", "url": "https://it.wikipedia.org/wiki?curid=367781", "title": "1\u00b0 novembre", "text": ""}
{"id": "367787", "revid": "4711", "url": "https://it.wikipedia.org/wiki?curid=367787", "title": "Isole Seychelles", "text": ""}
{"id": "367800", "revid": "599013", "url": "https://it.wikipedia.org/wiki?curid=367800", "title": "Isc", "text": ""}
{"id": "367806", "revid": "4711", "url": "https://it.wikipedia.org/wiki?curid=367806", "title": "Festival del cinema di Cannes", "text": ""}
{"id": "367810", "revid": "4711", "url": "https://it.wikipedia.org/wiki?curid=367810", "title": "Gran Premio di Montecarlo", "text": ""}
{"id": "367812", "revid": "287204", "url": "https://it.wikipedia.org/wiki?curid=367812", "title": "1\u00b0 dicembre", "text": ""}
{"id": "367817", "revid": "4711", "url": "https://it.wikipedia.org/wiki?curid=367817", "title": "Papua-Nuova Guinea", "text": ""}
{"id": "367821", "revid": "4711", "url": "https://it.wikipedia.org/wiki?curid=367821", "title": "Juan Carlos I", "text": ""}
{"id": "367822", "revid": "212348", "url": "https://it.wikipedia.org/wiki?curid=367822", "title": "Repubblica francese", "text": ""}
{"id": "367825", "revid": "2128848", "url": "https://it.wikipedia.org/wiki?curid=367825", "title": "Guillermo Giacomazzi", "text": "Ha legato la propria carriera principalmente al Lecce, nel quale ha militato dal 2001 al 2007 e dal 2008 al 2013. Con 197 presenze in maglia giallorossa, \u00e8 il calciatore del Lecce con pi\u00f9 apparizioni in Serie A e il secondo calciatore leccese con pi\u00f9 presenze in tutte le categorie (316). Con i salentini ha vinto il campionato di Serie B nella stagione 2009-2010.\nNella sua carriera ha agito saltuariamente anche come difensore.\nCarriera.\nClub.\nGli anni in patria.\nDebutta nel campionato uruguaiano nella stagione 1997-1998 con il Bella Vista, dove gioca per due stagioni, collezionando 53 presenze e 10 gol. Dal 1999 al 2001 veste la maglia del Pe\u00f1arol, la squadra pi\u00f9 prestigiosa dell'Uruguay, totalizzando 34 presenze.\nLecce.\nLe sue prestazioni attirano l'attenzione del direttore sportivo del Lecce Pantaleo Corvino, che lo acquista insieme al connazionale Javier Ernesto Chevant\u00f3n. Giacomazzi esordisce nella Serie A italiana nella prima giornata della stagione 2001-2002, in Lecce- 1-1, il 26 agosto 2001.\nNel 2004-2005 \u00e8 uno dei protagonisti dell'ottima annata del club giallorosso, giocando 34 gare e realizzando 5 gol. La stagione 2005-2006, la sua quinta consecutiva in maglia giallorossa, \u00e8 impreziosita da alcuni gol di pregevole fattura, nonostante i numerosi problemi fisici tengano Giacomazzi lontano dai campi di gioco per lunga parte dell'annata. Il suo rientro in squadra nelle ultime partite di campionato \u00e8 decisivo per il buon rendimento del Lecce, ma non riesce a evitare la retrocessione in Serie B. Alla fine della stagione il bilancio \u00e8 di 14 presenze e 3 gol. Nel 2006-2007, malgrado una concreta offerta estiva del Bolton, inizia la sua sesta stagione di fila con il Lecce, la prima da capitano. La sua esperienza con i salentini si conclude per\u00f2 a gennaio, quando approda al Palermo.\nNella prima parte di carriera trascorsa nelle file del Lecce disputa quattro campionati di Serie A e uno e mezzo in Serie B, scendendo in campo in 156 partite e segnando 25 gol. A queste presenze si aggiungono le 8 apparizioni in Coppa Italia. Questi numeri lo consacrano come autentica bandiera nella storia della squadra salentina. Nello scorcio di stagione 2006-2007 disputato con la maglia giallorossa ha vestito la fascia di capitano.\nLe brevi parentesi con Palermo ed Empoli.\nIl 31 gennaio 2007, nell'ultimo giorno del calciomercato invernale, si trasferisce in prestito al Palermo, in Serie A, nell'ambito di uno scambio di prestiti con Gianni Munari. In Sicilia colleziona solo scampoli di partita per il resto della stagione, scendendo spesso in campo nei minuti finali.\nIl 5 luglio 2007, dopo il rientro dal prestito di Palermo, \u00e8 ceduto in prestito (con diritto di riscatto per la controparte) dalla squadra salentina all'Empoli, con la cui maglia totalizza 20 presenze in Serie A.\nRitorno a Lecce.\nNell'estate del 2008 fa ritorno al , con cui segna il primo gol stagionale dei giallorossi in Serie A il 28 settembre 2008 nella partita Lecce-Cagliari (2-0). Il 10 maggio 2009, in Lecce-Napoli (1-1), diventa il giocatore del Lecce con pi\u00f9 presenze in Serie A (128), superando il precedente primato di Luigi Piangerelli. Alla fine della stagione la cifra salir\u00e0 a 132.\nVeste la fascia di capitano anche nell'annata seguente, in Serie B. Il 19 settembre 2009 in Lecce-Crotone 0-0 colleziona la 200\u00aa presenza in maglia giallorossa tra campionato e coppe, entrando nella storia del club salentino e nell'\u00e9lite dei pochi calciatori con pi\u00f9 di 200 presenze. Nel campionato che segna il ritorno del Lecce in Serie A Giacomazzi scende in campo 40 volte, saltando solo due partite e realizzando 5 gol. Il 30 maggio 2010 alza al cielo la Coppa Ali della Vittoria, assegnata al club primo classificato in serie cadetta. Con il contratto scaduto da sei giorni, il 6 luglio 2010 firma un nuovo accordo quadriennale coi salentini. Chiude la stagione 2011-2012 con 33 presenze e 3 reti in campionato.\nNella stagione successiva, che vede il Lecce retrocesso in Lega Pro Prima Divisione per lo scandalo calcioscommesse, raggiunge quota 292 presenza con la maglia giallorossa diventando cos\u00ec il secondo calciatore del Lecce con pi\u00f9 presenze in tutte le categorie alle spalle della bandiera Michele Lorusso. Il 25 novembre 2012 realizza un gol contro la , segnando cos\u00ec nelle prime tre categorie del calcio professionistico italiano con la maglia del Lecce.\nCon l'arrivo di Fabrizio Miccoli nel luglio 2013, Giacomazzi non \u00e8 pi\u00f9 il capitano del Lecce per decisione del tecnico Francesco Moriero. Da questa decisione dell'allenatore scaturisce la reazione del centrocampista uruguaiano, che lascia il ritiro dei giallorossi e il 1\u00ba agosto seguente rescinde il contratto che lo legava al club salentino fino al giugno 2014.\nSiena e Perugia.\nL'8 agosto 2013 si trasferisce al , in Serie B, dove prende la maglia numero 29. Debutta in maglia bianconera nella prima partita utile, cio\u00e8 il secondo turno di Coppa Italia vinta per 4-1 sul e disputata l'11 agosto 2013, giocando da titolare.\nIl 22 luglio 2014, dopo la mancata iscrizione del club senese al nuovo campionato cadetto, rimane svincolato. Il 14 agosto successivo si accorda quindi con il Perugia, neopromosso proprio in Serie B; con gli umbri raggiunge a fine stagione i play-off, persi al turno preliminare contro il Pescara.\nIl 22 agosto 2015 annuncia il suo ritiro dal calcio giocato all'et\u00e0 di 37 anni dopo 20 anni di carriera, di cui 14 in Italia.\nNazionale.\nCon la Nazionale uruguaiana ha disputato 17 partite. Ha esordito il 3 giugno 2000.\nDopo il ritiro.\nNel luglio 2017 inizia a frequentare il corso da allenatore a Coverciano per il patentino di Serie D.\nStatistiche.\nPresenze e reti nei club.\n\"Statistiche aggiornate al 26 maggio 2015.\""}
{"id": "367827", "revid": "110157", "url": "https://it.wikipedia.org/wiki?curid=367827", "title": "Little Voice (Hilary Duff)", "text": "Little Voice \u00e8 il quarto singolo estratto dall'album \"Metamorphosis\" di Hilary Duff. \u00c8 stato pubblicato in Australia l'8 maggio 2004 e Canada il 15 giugno 2004. Il CD del singolo include una traccia esclusiva, un remix dance della canzone \"Party Up\". La canzone riusc\u00ec ad entrare nella Top 30 delle classifiche musicali australiane.\nVideo.\nIl video ufficiale della canzone \u00e8 un montaggio di alcune clip dell'interpretazione dal vivo del brano nel corso del \"Metamorphosis Tour\" e di momenti tratti dal backstage del tour stesso, estratti dal DVD \"\"."}
{"id": "367828", "revid": "1444886", "url": "https://it.wikipedia.org/wiki?curid=367828", "title": "Elettricit\u00e0", "text": "L'elettricit\u00e0 indica genericamente tutti i fenomeni fisici su scala macroscopica che coinvolgono una delle interazioni fondamentali, l'interazione elettromagnetica, con particolare riferimento all'elettrostatica. A livello microscopico, tali fenomeni sono riconducibili all'interazione tra particelle cariche su scala molecolare: i protoni nel nucleo di atomi o molecole ionizzate, e gli elettroni. I tipici effetti macroscopici di tali interazioni sono le correnti elettriche e l'attrazione o repulsione di corpi elettricamente carichi.\nL'elettricit\u00e0 \u00e8 responsabile di ben noti fenomeni come il fulmine o l'elettrizzazione, e rappresenta l'elemento essenziale di alcune applicazioni industriali come l'elettronica e l'elettrotecnica attraverso segnali elettrici. Divenuta contemporaneamente il pi\u00f9 diffuso mezzo di trasporto per l'energia nelle reti elettriche e uno dei pi\u00f9 diffusi mezzi di trasporto per l'informazione nelle telecomunicazioni (comunicazioni elettriche), l'elettricit\u00e0 \u00e8 diventata il simbolo del mondo moderno: illumina le abitazioni, fa funzionare le fabbriche e rende vicini i popoli pi\u00f9 lontani.\nStoria.\nI primi studi dei fenomeni risalgono probabilmente al filosofo greco Talete (600 a.C.), che studi\u00f2 le propriet\u00e0 elettriche dell'ambra, la resina fossile che se viene sfregata attrae altri pezzetti di materia: il suo nome greco era electron (\u1f24\u03bb\u03b5\u03ba\u03c4\u03c1\u03bf\u03bd), e da questo termine deriva la parola \u00abelettricit\u00e0\u00bb. I greci antichi compresero che l'ambra era in grado di attrarre oggetti leggeri, come i capelli, e che un ripetuto strofinio dell'ambra stessa poteva addirittura dare origine a scintille.\nSolo per\u00f2 a partire dal XVIII secolo con gli studi di Benjamin Franklin, lo studio dell'elettricit\u00e0 si \u00e8 sviluppato verso una concreta applicazione pratica.\nCarica elettrica.\nLa carica elettrica \u00e8 una di quelle entit\u00e0 che pu\u00f2 essere misurata ed utilizzata, ma non pu\u00f2 essere definita in termini facilmente comprensibili, perch\u00e9, come per lo spazio, il tempo e la massa, non \u00e8 facile darne una esauriente definizione. Un oggetto dotato di una carica elettrica esercita una forza a una certa distanza su un altro oggetto avente una carica elettrica. Contrariamente alla forza di gravit\u00e0, la quale fa s\u00ec che un oggetto ne attragga un altro, gli oggetti con una carica elettrica possono sia attrarsi sia respingersi l'un l'altro. Inoltre, la gravit\u00e0 \u00e8 in rapporto diretto con la massa degli oggetti in questione, mentre la carica elettrica e la massa non sono in rapporto quando gli oggetti sono immobili.\nGli esperimenti dimostrano che ci sono due diversi tipi di carica elettrica. Il primo di questi \u00e8 denominato carica positiva o carica +, ed \u00e8 associato ai nuclei degli atomi di tutte le specie chimiche. Il secondo \u00e8 la carica negativa o -, ed \u00e8 proprio di tutti gli elettroni che circondano il nucleo dell'atomo. In genere, la carica positiva del nucleo \u00e8 esattamente uguale alla somma delle cariche negative degli elettroni che lo circondano.\nIl verso delle forze, che agiscono tra gli oggetti aventi una carica elettrica, dipende dal tipo di carica su questi oggetti. Ad esempio, se due oggetti hanno lo stesso tipo di carica, siano entrambi positivi o entrambi negativi, gli oggetti si respingono. Quando i due oggetti hanno carica opposta, essi si attraggono l'uno con l'altro. Questa forza elettrica d'attrazione, tra i nuclei positivi e gli elettroni negativi, lega questi ultimi al nucleo.\nLa quantit\u00e0 complessiva di cariche elettriche resta praticamente costante nel mondo. Poich\u00e9 i due tipi di carica hanno effetti opposti, il risultato normale complessivo \u00e8 di neutralit\u00e0 elettrica, o apparente mancanza di carica. Pertanto, al fine di osservare gli effetti di carica in quantit\u00e0 abbastanza grandi di materia, sar\u00e0 necessario turbare l'equilibrio normale e produrre un eccesso di carica nell'oggetto nel modo voluto.\nCarica elettrica nella materia.\nNumerose sostanze solide hanno una struttura cristallina, cio\u00e8 i loro atomi sono disposti in un reticolo regolare tridimensionale. Tuttavia in alcune sostanze, gli elettroni che circondano questi nuclei non sono legati strettamente. In certe condizioni, \u00e8 possibile sia aggiungere che sottrarre un buon numero di elettroni senza turbare seriamente la struttura cristallina. In altre parole, i nuclei atomici tendono a restare fissi nella loro posizione, ma gli elettroni si possono spesso muovere. Per dare una carica negativa, si dovr\u00e0 solo aggiungere elettroni in eccesso.\nTuttavia, in relazione alla carica positiva e negativa, si deve ricordare che il pi\u00f9 e il meno sono segni indicativi di uno stato elettrico, non indicatori di operazioni matematiche, come nell'aritmetica o nell'algebra. Quando si vede un segno negativo applicato ad una carica, si deve ricordare che esso sta ad indicare solamente un numero in eccesso di elettroni, e non ha niente a che vedere con una sottrazione.\nDal punto di vista elettrico, \u00e8 possibile classificare, grosso modo, tutte le sostanze componenti la materia in due grandi gruppi. I tipi di sostanze che contengono un numero relativamente grande di elettroni liberi, che si possono muovere da un atomo all'altro, sono denominati conduttori elettrici. Le sostanze nelle quali gli elettroni non sono liberi di muoversi sotto una sollecitazione moderata sono denominate isolanti elettrici. La maggior parte dei metalli \u00e8 conduttrice di elettricit\u00e0 sebbene in modo diverso dai conduttori usati dal settore chimico, come le soluzioni acquose degli acidi, delle basi o dei sali. D'altro canto, la maggior parte delle sostanze non metalliche \u00e8 elettricamente isolante. Non esiste n\u00e9 un conduttore perfetto n\u00e9 un isolante perfetto, ma in pratica, un certo numero di sostanze serve assai bene a questo scopo. Ad esempio, l'oro, l'argento, il rame, l'alluminio e persino l'acciaio sono spesso adatti come conduttori, mentre il vetro, la porcellana, la maggior parte delle materie plastiche, l'aria secca e il legno sono buoni isolanti. Negli ultimi decenni lo studio della materia ha portato alla creazione di materiali che, in condizioni estreme, riescono a divenire superconduttori.\nConcetti collegati.\nIl concetto di elettricit\u00e0 \u00e8 spesso associato a fenomeni o entit\u00e0 ben precise, quali:\nElettricit\u00e0 statica.\nQuando il clima \u00e8 freddo e secco, pu\u00f2 succedere di ricevere una scossa camminando su un tappeto di lana o toccando una maniglia di metallo. Se \u00e8 buio, si pu\u00f2 vedere una scintilla. Anche strofinando un palloncino su un qualsiasi tessuto di lana esso viene caricato di elettricit\u00e0 statica, puoi osservarlo mettendo il palloncino sopra la tua testa, vedrai che i capelli si alzeranno di qualche centimetro. Qualche volta si vedono scintille pettinandosi i capelli. Queste scosse e queste scintille sono causate dall'elettricit\u00e0 statica.\nElettricit\u00e0 e magnetismo.\nLo spazio intorno ad un elettrone o un qualsiasi altro oggetto avente una carica elettrica sembra trovarsi in uno stato di sollecitazione, denominato campo elettrico. \u00c8 questo che interferisce con i campi elettrici di altri oggetti elettricamente carichi e provoca le forze reciproche tipiche di tali oggetti. Ma se si imprime un movimento agli elettroni, il loro percorso viene circondato da un altro nuovo campo, denominato campo magnetico. La forza di questo campo \u00e8 direttamente proporzionale sia al numero di elettroni in movimento sia alla velocit\u00e0 a cui si muovono, ossia, in altri termini, alla corrente.\nPertanto, se si fa passare una corrente attraverso una bobina, cio\u00e8 un insieme di spire convenientemente predisposta, di filo di rame, questa bobina di filo si comporter\u00e0 come un magnete d'acciaio, attraendo o respingendo altre bobine simili di filo. Avvolgendo una tale bobina su una struttura di ferro o nucleo, si rafforzer\u00e0 il campo magnetico prodotto. Se si dispongono parecchie bobine di filo attorno ad un nucleo di ferro, libero di ruotare, collocandole nel campo di grande intensit\u00e0 di una serie di bobine fisse, percorse da corrente, si otterranno notevoli forze meccaniche. Queste faranno ruotare le bobine mobili, le quali compiranno un lavoro meccanico.\nTale apparecchio \u00e8 denominato motore elettrico. Attualmente, i motori elettrici fanno funzionare tutti i tipi di macchinario, dai delicati trapani del dentista alle gigantesche macchine delle fabbriche moderne. Vi possono essere numerosi motori elettrici in un'abitazione moderna, da quello della caldaia a nafta, a quello del frigorifero, ecc.\nCorrente alternata e continua.\nFino a questo punto, si \u00e8 accennato che, in un qualsiasi circuito dato, gli elettroni si muovono sempre nello stesso senso internamente ad esso. Un sistema o un circuito del tipo suddetto \u00e8 denominato sistema a corrente diretta o continua. Un esempio di tale circuito \u00e8 dato da un qualsiasi circuito potenziato da batterie, per esempio, un lampo al magnesio, oppure un impianto elettrico nelle automobili. Qualche volta, per\u00f2, la corrente non resta costante, sia per quanto riguarda la forza che il senso. Si usano numerosi circuiti elettrici in cui la corrente inverte regolarmente il verso del suo flusso nel circuito.\nPer i circuiti elettrici in cui la corrente inverte regolarmente il verso del suo flusso nel circuito si parla invece di corrente alternata. I circuiti elettrici pi\u00f9 comuni e maggiormente impiegati sono a corrente alternata. In un circuito a corrente alternata, \u00e8 necessario specificare anche la frequenza, oltre a specificare l'intensit\u00e0 di corrente e la tensione del circuito, come invece \u00e8 sufficiente per il circuito a corrente diretta. La frequenza misura la met\u00e0 del numero di volte che la corrente cambia direzione in un secondo.\nIn Europa le reti di distribuzione di energia elettrica erogano la tensione a 230\u00a0V con una frequenza di 50\u00a0Hz periodi o cicli al secondo. Questo significa che la corrente fluisce in un senso per 1/100 di secondo, e cos\u00ec via. (Naturalmente, questi cambiamenti sono fatti gradualmente, in modo che la corrente nel circuito cambi con continuit\u00e0 sia per quanto riguarda l'intensit\u00e0 sia per il senso). I circuiti per le radio emittenti richiedono frequenze di milioni di cicli, quelli per la televisione centinaia di milioni di cicli al secondo. Naturalmente le correnti a queste frequenza non sono generate da un alternatore, che in nessun caso potrebbe funzionare alla velocit\u00e0 richiesta da tali circuiti, ma da circuiti elettronici.\nOve la corrente e la tensione cambiano, come succede continuamente nei circuiti a corrente alternata, \u00e8 necessario considerare l'effetto della reattanza. Come gi\u00e0 accennato, la corrente genera sempre un campo magnetico. Quando la corrente cambia varia il campo magnetico da essa provocato e ci\u00f2 determina una forza elettromotrice contraria. Pertanto, in un circuito a corrente alternata, la tensione applicata deve superare l'opposizione del campo magnetico che varia, oltre alla comune resistenza del circuito.\nL'opposizione incontrata dalla corrente alternata si chiama reattanza induttiva, ed \u00e8 dovuta al cambiamento del proprio campo magnetico. Come si \u00e8 visto, gli elettroni si respingono sempre l'uno con l'altro, in seguito all'azione reciproca dei loro campi elettrici. Pertanto, un elettrone in movimento in un conduttore pu\u00f2 forzare quelli in un altro a muoversi, anche se i due conduttori sono isolati l'uno dall'altro. Pu\u00f2 succedere, quindi, qualche volta che una corrente alternata possa fluire persino attraverso un perfetto isolante, mentre una continua non pu\u00f2 farlo (naturalmente, nessun elettrone si muove effettivamente attraverso l'isolante, ma sono i loro campi elettrici interagenti che producono gli spostamenti suddetti). Questo interessante effetto \u00e8 sfruttato in apparecchi denominati condensatori, spesso utilizzati per i circuiti a corrente alternata. Pertanto, una corrente alternata pu\u00f2 apparentemente fluire attraverso un condensatore per\u00f2 non senza trovare qualche opposizione.\nL'opposizione al flusso di corrente alternata dovuta all'azione del condensatore \u00e8 denominata reattanza capacitiva. La reattanza induttiva, la reattanza capacitiva e la resistenza di un circuito sono denominate, nel loro complesso, impedenza di un circuito. Controllando l'entit\u00e0 di reattanza induttiva e capacitiva in un circuito, si possono osservare alcuni interessanti effetti. Uno degli effetti pi\u00f9 importanti \u00e8 la risonanza. Grazie a quest'effetto, si pu\u00f2 fare in modo che il circuito entri in risonanza, cio\u00e8 sia percorso da una corrente alternata di una particolare frequenza, ignorando in modo assoluto quelle di altre frequenze che pure possono essere presenti. \u00c8 proprio grazie all'impiego della risonanza che si pu\u00f2 regolare l'apparecchio radio o il televisore su una particolare stazione di emissione, escludendo le altre.\nTrasformatori.\nIl vantaggio pratico dei sistemi a corrente alternata consiste innanzitutto nel fatto che si pu\u00f2 elevare o ridurre la tensione con l'impiego di un apparecchio denominato trasformatore. Il trasformatore \u00e8 composto da due bobine separate, isolate, di filo avvolto sullo stesso nucleo ferromagnetico. Una corrente alternata, che fluisce nella prima bobina, produce un campo magnetico mutevole nel nucleo e induce una tensione variabile periodicamente nella seconda bobina. Dimensionando opportunamente il nucleo e il numero di spire di filo sulle bobine, si pu\u00f2 elevare o ridurre la tensione. Pertanto, il trasformatore permette l'impiego di una tensione relativamente bassa, per ragioni di sicurezza, nelle abitazioni, pur permettendo che venga trasmessa, da una centrale elettrica lontana, una tensione assai pi\u00f9 elevata. In tal modo, a parit\u00e0 di potenza trasmessa la corrente diminuisce, e con essa anche le perdite per effetto Joule. Si possono adoperare trasformatori per ridurre ulteriormente la tensione, per campanelli di casa, giocattoli elettrici e altre piccole applicazioni. Non si pu\u00f2 utilizzare il trasformatore su un circuito a corrente continua, poich\u00e9 essa non genera un campo magnetico variabile nel tempo.\nL'elettricit\u00e0 come onde radio.\nQuando la frequenza \u00e8 sufficientemente elevata, si potr\u00e0 immettere in una antenna corrente alternata la quale irradier\u00e0 onde elettromagnetiche nello spazio. Queste onde sono variazioni di campi magnetici e elettrici collegati che si diffondono tramite l'antenna, le quali possono portare gli impulsi telegrafici, la voce o le immagini a grandi distanze. Questa \u00e8 la base della radio e della televisione.\nQualora sia necessario, la corrente alternata pu\u00f2 essere facilmente convertita in corrente continua costante mediante l'impiego di un raddrizzatore. Pi\u00f9 difficile \u00e8, invece, trasformare la corrente continua in corrente alternata (con un inverter), qualora ci\u00f2 fosse richiesto, in particolare per applicazioni di notevole potenza.\nLa corrente continua \u00e8 essenziale nelle industrie elettrochimiche, ad esempio per la lavorazione dell'alluminio, del magnesio o del rame. Attualmente, anche la corrente per la radio, la televisione e altri apparecchi elettronici \u00e8 costituita da corrente continua pur funzionando l'alimentazione in corrente alternata. Quindi, anche i circuiti a corrente continua hanno i loro particolari impieghi.\nProduzione di elettricit\u00e0.\nLa produzione di energia elettrica avviene per trasformazione di energia di altro tipo mediante appositi impianti, gestiti da enti sia privati sia pubblici (in Italia, nel particolare, la maggior parte di queste strutture sono di propriet\u00e0 dell'Enel). Questi impianti, detti anche centrali elettriche, possono essere:\nLa produzione di elettricit\u00e0 per la casa e l'industria.\nNon solo la corrente elettrica produce un campo magnetico: anche un campo magnetico produce corrente elettrica. Al principio del XIX secolo, si scopr\u00ec che facendo variare in un qualsiasi modo un campo magnetico, si stabilisce una tensione elettrica nello spazio occupato dal campo che cambia. E se questa variazione si verifica in una bobina di filo, la tensione (il voltaggio) far\u00e0 la sua comparsa fra una estremit\u00e0 e l'altra di detta bobina. Questa tensione, quando viene provocata in un circuito adatto, vi produrr\u00e0 corrente.\nQuesto \u00e8 il principio attualmente adoperato per generare l'energia elettrica commerciale in grandi quantit\u00e0.\nSi avvolge una serie di bobine intorno ad un nucleo di ferro libero di ruotare e accoppiato ad una potente turbina vapore o motore diesel. Si collocano queste bobine, ruotanti in un traliccio di bobine fisse, in modo assai simile alla disposizione in un motore elettrico precedentemente descritta. Si fa passare una corrente costante attraverso le bobine ruotanti per magnetizzarle, e il nucleo viene fatto ruotare da un motore a vapore o diesel. Il nucleo, mentre ruota, costringe il campo magnetico nella bobina fissa a variazioni periodiche, generando in essa una grande quantit\u00e0 di energia elettrica. Questa \u00e8, quindi, trasmessa da una rete di fili alle abitazioni e alle industrie."}
{"id": "367872", "revid": "729019", "url": "https://it.wikipedia.org/wiki?curid=367872", "title": "Royal Flying Doctor Service", "text": "IIl Royal Flying Doctor Service (comunemente chiamato \"The Flying Doctors\") \u00e8 un servizio di aeroambulanza nato per soccorrere gli abitanti delle regioni pi\u00f9 remote dell'Australia. \u00c8 un'organizzazione no-profit che fornisce assistenza e prime cure a quelle persone che non hanno un accesso immediato ad un ospedale a causa delle distanze proibitive. Fornisce inoltre servizi di educazione a distanza.\nStoria.\nIl servizio fu attivato per la prima volta in via sperimentale nel 1928 ed era conosciuto come Aerial Medical Service (AMS).\nL'idea originaria.\nL'idea nacque al reverendo John Flynn: il suo principale obiettivo come missionario era quello di costruire ospedali per le comunit\u00e0 pi\u00f9 sperdute in Australia; si rese per\u00f2 conto che alcuni vivevano troppo lontani dal pi\u00f9 vicino centro abitato e la sua idea era quella di creare una rete di comunicazione che potesse risolvere il problema delle distanze. Nessuna tecnologia esistente sembrava per\u00f2 fattibile per questo scopo.\nUn impulso fondamentale fu dato da una lettera che Flynn ricevette da un aviatore che combatt\u00e9 nella Prima guerra mondiale (e mor\u00ec in combattimento nel 1918) in cui diceva di aver visto i medici missionari utilizzare gli aeroplani per raggiungere pazienti che vivevano in posti isolati. Oltre al volo, una nuova tecnologia che sembrava ideale allo scopo fu la radio: il reverendo inizi\u00f2 nella met\u00e0 degli anni venti i primi esperimenti per mettere in contatto stazioni remote con una postazione medica centrale. Nel 1928 furono raggruppati abbastanza fondi per attivare il servizio sperimentale dell'AMS.\nNel primo anno di operazioni, il servizio percorse circa 20.000 miglia in 50 voli, iniziando il primo vero sistema di aeroambulanza nel mondo. Il servizio rimase attivo anche nel dopoguerra e durante la recessione economica degli anni trenta. Inizialmente era finanziato dalle comunit\u00e0 e da donazioni private ma in seguito si aggiunsero anche fondi statali. Fino agli anni sessanta gli aerei erano presi in affitto e i piloti e tecnici assunti sotto contratto: in seguito invece il servizio acquist\u00f2 i propri mezzi e assunse i propri piloti e meccanici. \nCreazione di una rete nazionale.\nNel 1932 il successo del servizio e la consapevolezza della sua utilit\u00e0 diedero una grande spinta per la creazione di una rete nazionale di \"dottori volanti\", possibilmente finanziata dal governo. Nel 1934 venne cos\u00ec costituito il nuovo Australian Aerial Medical Service che apr\u00ec delle basi in tutta la nazione. Nel 1936 fu appositamente costituito un consiglio federale per l'organizzazione, che nel 1942 fu rinominata Flying Doctor Service e nel 1955 venne definitivamente chiamata The Royal Flying Doctor Service.\nSuor Myra Blanche fu una delle prime infermiere, conosciute come \"Flying Sisters\", ad aderire al servizio. Il suo ruolo fu fondamentale in tutte le operazioni degli anni '40 e '50, ma la presenza degli infermieri non era frequente fino agli anni '60. Oggi l'80% delle evacuazione sono effettuate solo dall'infermiere e dal pilota, mentre un dottore segue le operazioni da una postazione remota.\nI servizi.\nUna fonte importante di finanziamento sono le donazioni delle comunit\u00e0 e la beneficenza, come quella ricevuta dai Brushmen of the Bush, che raccolsero pi\u00f9 di un milione di dollari australiani.\nLe principali attivit\u00e0 condotte sono le seguenti:\nVengono utilizzati non solo aeromobili, ma anche jeep o altri veicoli di terra per il supporto nei trasporti e nelle comunicazioni.\nI velivoli.\nLa maggior parte delle evacuazioni mediche sono effettuate utilizzando un Beechcraft Super KingAir B200 o un Pilatus PC-12. L'allestimento interno varia da sezione a sezione, ma normalmente sono configurati per il trasporto di due barelle e due medici.\nEntrambi gli aerei sono pressurizzati e possono trasportare in sicurezza pazienti che non possono tollerare la diminuzione della pressione atmosferica tipica degli aerei non pressurizzati. Volando a quote molto basse, la pressione interna della cabina pu\u00f2 essere mantenuta uguale a quella presente al livello del mare: questo \u00e8 importante per pazienti molto sensibili ai cambiamenti di pressione.\nInoltre gli aerei pressurizzati possono volare a quote sufficientemente alte in modo da evitare turbolenze o condizioni meteo sfavorevoli: \u00e8 un grande vantaggio perch\u00e9 permette il trasporto in un ambiente sicuro sia per il paziente che per lo staff ed inoltre limita alcune complicazioni derivate dall'aerotrasporto medico.\nStatistiche.\nIn base al rapporto annuale del 2005, l'associazione dispone di 50 velivoli che operano in 22 basi. Lo staff \u00e8 composto da 495 impiegati a tempo pieno e 145 part-time. \nMediamente ogni giorno:\nNella cultura di massa.\nLa striscia a fumetti creata da John Dixon e pubblicata dal 1959 al 1977, intitolata Air Hawk and the Flying Doctors, \u00e8 incentrata sul Royal Flying Doctor Service."}
{"id": "367893", "revid": "14806", "url": "https://it.wikipedia.org/wiki?curid=367893", "title": "Eric B &amp; Rakim", "text": ""}
{"id": "367897", "revid": "599013", "url": "https://it.wikipedia.org/wiki?curid=367897", "title": "Ebulliometro", "text": "Con il termine ebulliometro si possono intendere alcuni strumenti scientifici:"}
{"id": "367898", "revid": "253269", "url": "https://it.wikipedia.org/wiki?curid=367898", "title": "Alice Davenport", "text": "Nata a New York, fu da giovanissima sul palcoscenico: il suo nome appare nei programmi di scena gi\u00e0 dal 1869.\nStudi\u00f2 presso la \"Miss Irving's School\". Dal 1869 al 1894, appare in pi\u00f9 di ottocento produzioni teatrali.\nBiografia.\nNata Shepard, acquis\u00ec il cognome Davenport (col quale firmer\u00e0 tutte le sue interpretazioni cinematografiche), col matrimonio con Harry Bryant Davenport, discendente di un'illustre famiglia di teatranti.\nFece il suo debutto cinematografico nel 1911 con la casa cinematografica Nestor Film Company in \"The Best Man Wins\". Nel 1912 fece parte della compagnia fondatrice della Keystone comedies di Mack Sennett, specializzata nella produzione di cortometraggi comici, al fianco di Fred Mace, Ford Sterling e Mabel Normand. Guadagnandosi il soprannome di 'Mother Davenport', acquis\u00ec notoriet\u00e0 internazionale recitando anche con altre delle star di Sennett: Charlie Murray, Fatty, ma soprattutto apparendo in diversi film di Charlie Chaplin, a partire dal suo debutto assoluto \"Charlot giornalista\" (1914) e nel primo film diretto da Chaplin stesso, \"Charlot e la sonnambula\", dello stesso anno. Fu pure nel cast de \"Il fortunoso romanzo di Tillie\", che aveva Marie Dressler protagonista, primo lungometraggio della Keystone (sei rulli, circa ottanta minuti di durata), sempre nel 1914.\nPi\u00f9 tardi reciter\u00e0 per la Kalem Company e la Fox, apparendo nelle \"Sunshine Comedies\"."}
{"id": "367900", "revid": "110157", "url": "https://it.wikipedia.org/wiki?curid=367900", "title": "Chiesa della Madonna dei Poveri (Reggio Calabria)", "text": "La chiesa della Madonna dei Poveri al Trabocchetto, comunemente conosciuta come a Kr\u00e8si\u00ea Pipi (chiesa di Pepe), \u00e8 il pi\u00f9 antico edificio cristiano esistente nella citt\u00e0 di Reggio Calabria.\nStoria.\nL'originario luogo di culto fu edificato forse nel corso del X secolo dedicato al Santissimo Salvatore, unico ricordo ne \u00e8 la \"via del Salvatore\" che si congiunge alla chiesa; fu la parrocchia della periferia reggina come chiesa dittereale, cio\u00e8 chiesa succursale della Cattolica dei Greci, allora ubicata in piazza Italia ed unica parrocchia del centro cittadino.\nL'esistenza della chiesa del Salvatore \u00e8 gi\u00e0 attestata da documenti della met\u00e0 dell'XI secolo e probabilmente \u00e8 da identificare con una delle tre chiese poste sulla collina che \"per la sua vicinanza sovrasta la citt\u00e0\" di cui si legge nella vita di san Lorenzo di Frazzan\u00f2, che fu a Reggio intorno al 1158.\nDa essa fino alla seconda met\u00e0 del XVIII secolo la domenica delle Palme partiva la celebre \"processione della Sann\u00e0\", descritta dagli storici reggini come evento particolarmente suggestivo, che ha dato nome all'attuale \"via Osanna\" e che giungeva alla Cattolica percorrendo a ritroso quella che forse era stata la via sacra dei greci dall'agor\u00e0 (piazza Italia) all'acropoli (Trabocchetto).\nDell'originale edificio bizantino rimane il pregevole parato murario molte volte rimaneggiato, emergente dal suolo per circa due metri, decorato con archi e nicchie, che mostra ancora dei graffiti: un nome in greco, forse firma di un muratore, disegni e simboli apotropaici.\nDopo la peste degli anni 1576 - 1577, dato che il lazzaretto in quel frangente era stato impiantato attorno alla chiesa, essa rimase chiusa al culto per diversi anni nel timore che frequentare quel luogo potesse essere ancora causa di contagio e le sue strutture per l'abbandono subirono danni. Negli anni a cavallo tra i secoli XVI e XVII fu ristrutturata: furono abolite le antiche tre absidi bizantine e sostituite con l'unica ampia abside ancora esistente, furono praticate nei muri cinque finestre, quattro delle quali ancora visibili, fu rifatto il tetto, le cui grondaie erano sostenute da cagnoli in pietra intagliata in parte conservati.\nCol terremoto del 1783 croll\u00f2 la facciata, qualche metro pi\u00f9 avanzata rispetto all'attuale, e la chiesa rimase per alcuni decenni abbandonata, finch\u00e9, alla met\u00e0 del XIX secolo il terreno dove essa sorgeva con tutti i ruderi fu acquistato da un pasticcere reggino, Paolo Albanese, chiamato \"Paulu Pipi\", che dette il suo nome alla chiesa, a Kr\u00e8si\u00ea Pipi. Egli infatti restaur\u00f2 i ruderi esistenti, ne rialz\u00f2 le murature di circa tre metri, rifece la facciata ed il campanile, e dedic\u00f2 il luogo di culto al suo santo patrono, chiamandolo San Paolo e dotandolo di una statua del santo ancora conservata.\nIl terremoto del 1908 fece ancora una volta crollare la facciata ed il campanile e sulle strutture edilizie rimaste intatte una squadra di soccorso americana costru\u00ec una chiesa baraccata, ricoperta di lamiere, \"a kr\u00e8si\u00ea landa\", che serv\u00ec ancora una volta come parrocchia col titolo di San Paolo per i vasti insediamenti baraccati sorti sulle colline orientali della citt\u00e0. Nel frattempo fu costruito un nuovo edificio cultuale per quella vasta parrocchia, l'attuale chiesa di San Paolo alla Rotonda, e nel 1935 essa si trasfer\u00ec in quella nuova sede.\nLa chiesa del Trabocchetto perdette il titolo voluto da Paulu Pipi e fu denominata l'Immacolata Madre dei Poveri, dato che vi furono trasferiti gli arredi e le devozioni che avevano sede in due chiesette delle vicinanze, distrutte anch'esse dal terremoto, quella dell'Immacolata, dalla quale proviene la statua ottocentesca della Madonna, e quella della Madonna dei Poveri, dalla quale giunse l'omonimo quadro settecentesco.\nNegli anni 1979 - 1980 per iniziativa di frate Carlo Longo, fu demolita la fatiscente baracca e con il lavoro e il sostegno economico degli abitanti del rione, fu ristrutturato tutto l'edificio, salvando tutte le strutture murarie esistenti ed integrando solamente le parti mancanti. La chiesa cos\u00ec restaurata fu consacrata dall'arcivescovo Aurelio Sorrentino il 30 novembre 1980.\nIn seguito, dato il persistere di infiltrazioni di acqua, che ripetutamente avevano distrutto gli intonaci, sono stati messi completamente in luce i ricchi resti delle antiche strutture bizantine e il parato murario ornato di graffiti e di nicchie ornamentali. In queste ultime per esigenze di stile e di continuit\u00e0 storica sono state collocate delle icone, che provengono dal mercato antiquario o sono state appositamente dipinte da un artista contemporaneo, il pittore ateniese Nikolaos Houtos.\nLa chiesa, unico cimelio bizantino esistente quasi integro nella citt\u00e0 di Reggio Calabria, il 22 marzo 2001 fu visitata da S.S. Bartolomeo I, patriarca ecumenico di Costantinopoli, durante il suo pellegrinaggio ai luoghi sacri della grecit\u00e0 di Calabria e Sicilia."}
{"id": "367903", "revid": "767487", "url": "https://it.wikipedia.org/wiki?curid=367903", "title": "Tom Robinson", "text": "Biografia.\nRobinson \u00e8 il membro fondatore della Tom Robinson Band, una band apertamente politica che sforn\u00f2 numerosi successi negli anni settanta, come \"2-4-6-8 Motorway\" e \"Power in the Darkness\".\nLa canzone meglio conosciuta di Robinson \u00e8 \"Glad to be Gay\" (\"Felice di essere Gay\"), e fu un franco sostenitore del movimento gay negli anni settanta.\nNegli anni ottanta \u00e8 stato il front-man dei Sector 27, un'altra rock band molto impegnata in politica, che pubblic\u00f2 un album e lasci\u00f2 Robinson praticamente senza un soldo. Scapp\u00f2 ad Amburgo per fuggire ai creditori quando scrisse il suo successo del 1983 \"War Baby\" e pubblic\u00f2 il suo primo album solista \"North by Northwest\". Al suo ritorno nel Regno Unito incominci\u00f2 a tenere concerti a tarda notte all'Edinburgh Fringe, alcuni dei quali furono successivamente incisi sul disco live \"Midnight at the Fringe\".\nIn questo periodo ha collaborato anche con Elton John con il quale ha scritto alcune canzoni.\nNel 1985 ha incominciato una nuova carriera come DJ per alcune stazioni radiofoniche, tra cui la BBC Radio 1 (al posto di Janice Long), BBC Radio 4 (\"The Locker Room\" dal 1992 al 1995), e il BBC World Service. Al momento pu\u00f2 essere sentito la sera durante la settimana su BBC 6 Music che presenta \"The Evening Sequence\", e alle volte nel programma della BBC Radio 4 \"Home Truths\" dalla morte di John Peel.\nSuccessivamente si \u00e8 riconosciuto bisessuale, sposando una donna e facendosi una famiglia. I giornali trovarono l'avvenimento davvero incredibile, con titoli come \"L'uomo gay numero uno in Gran Bretagna innamorato della biker girl\" (\"The Sunday People\") e \"Felice di essere pap\u00e0\" (\"The Sun\").\nOggi Robinson si esibisce raramente, risparmiandosi per due feste annuali per il suo fan club \"The Castaway Club\", che si svolgono a Londra Sud e in Belgio a gennaio tutti gli anni. Nel concerti Castaway in Belgio, presenta molte canzoni in olandese. Alle feste Castaway presenziano sempre un gran numero di artisti sia affermati che sconosciuti come i Paleday e TV Smith.\n\u00c8 anche un sostenitore dei Computer Apple, e li ha usati molto nel suo lavoro dalla met\u00e0 degli anni ottanta.\nSuo fratello \u00e8 il conduttore televisivo e produttore Matthew Robinson."}
{"id": "367913", "revid": "6923", "url": "https://it.wikipedia.org/wiki?curid=367913", "title": "Autostrada A51", "text": "L'autostrada A51 tangenziale Est di Milano \u00e8 un'autostrada tangente alla citt\u00e0 ed all'area suburbana di Milano nella sua parte est, gestita dalla Milano Serravalle - Milano Tangenziali.\nInsieme ad A50 (tangenziale Ovest di Milano), A52 (tangenziale Nord di Milano) e A58 (Tangenziale Est Esterna di Milano) compone il pi\u00f9 esteso sistema italiano di tangenziali intorno ad una citt\u00e0, per una lunghezza complessiva di 106\u00a0km. Aggiungendo alle quattro tangenziali i tratti urbani di A1 e A4, che corre parallelo alla Tangenziale Nord collegando A51, A50 e A58, si ottiene un sistema di autostrade urbane di che circonda totalmente la citt\u00e0. Il flusso di traffico che interessa questo tratto autostradale \u00e8 di oltre 170.000 transiti giornalieri.\nStoria.\nFu la seconda tangenziale milanese realizzata dopo la tangenziale ovest. \nIl 16 ottobre 1971 venne aperto al traffico il tratto fra Rogoredo e lo svincolo di viale Forlanini.\nIl tronco da Agrate a Vimercate venne aperto al traffico nel 1975.\nNel 1992 prese la connotazione attuale con la costruzione di ulteriori 10\u00a0km da Vimercate sino a Usmate Velate.\nIl progetto della Tangenziale Est si rese necessario per mettere in comunicazione direttamente la direttrice autostradale est - ovest con la direttrice autostradale nord - sud senza che i mezzi entrassero in citt\u00e0, complicando una situazione di traffico gi\u00e0 critica all'epoca della costruzione.\nDescrizione.\nL'A51 ha inizio con il km 0 all'altezza del quartiere di Rogoredo, come proseguimento senza soluzione di continuit\u00e0 dell'autostrada del Sole. Prosegue verso nord lambendo le ultime propaggini urbane. Degno di nota \u00e8 il Viadotto dei Parchi, lungo circa 5\u00a0km, che partendo in corrispondenza dello svincolo di viale Forlanini prosegue verso Nord attraversando il parco Forlanini, la zona di via Rubattino e il Parco Lambro.\nLa tangenziale prosegue intersecando la SP ex SS 11 presso Cascina Gobba, e poco oltre vi si dirama la tangenziale nord in direzione di Monza. La tangenziale est prosegue attraverso i comuni di Cologno Monzese, Brugherio e Carugate, mentre in corrispondenza del comune di Agrate Brianza interseca l'autostrada Torino-Trieste.\nRaggiunge il comune di Usmate Velate al km 29,300 dopo aver attraversato i comuni di Vimercate e Concorezzo per mezzo di alcuni tratti realizzati in trincea.\nLa tangenziale \u00e8 composta da tre corsie per senso di marcia pi\u00f9 la corsia di emergenza, tranne per il tratto tra la barriera di Agrate Brianza e Usmate Velate, che \u00e8 realizzato a due corsie per senso di marcia pi\u00f9 la corsia di emergenza.\nUna particolarit\u00e0 che caratterizzava la tangenziale Est \u00e8 stata la presenza di uno svincolo (quello di viale Forlanini-Linate) con rampe d'uscita sul lato sinistro della carreggiata, in entrambi i sensi di marcia. Da marzo 2008 le due uscite dalla prima corsia di sorpasso sono smantellate e rimpiazzate da svincoli sulla destra.\nLa velocit\u00e0 massima consentita sulla A51 \u00e8 normalmente di 90\u00a0km/h, con riduzione a 80\u00a0km/h in alcuni tratti."}
{"id": "367914", "revid": "107057487", "url": "https://it.wikipedia.org/wiki?curid=367914", "title": "Fattore di caduta", "text": "In arrampicata e alpinismo il fattore di caduta \u00e8 un numero che descrive la gravit\u00e0 di una caduta durante una arrampicata o ascensione alpinistica.\nIl fattore di caduta \u00e8 definito come il rapporto tra la quota che l'arrampicatore perde durante la caduta e la lunghezza della corda tra l'arrampicatore cadente e il punto di assicurazione; la corda al punto di assicurazione \u00e8 considerata bloccata.\nPi\u00f9 \u00e8 alto il fattore di caduta (formula_1) e pi\u00f9 \u00e8 alto il rischio di ferite.\ndove\nQ = quota persa nella caduta\nL = lunghezza della corda\nEsempi:\nL'importanza del fattore di caduta \u00e8 connessa con la possibilit\u00e0 di ferite gravi, dovute da un lato alla brusca decelerazione sopportata al momento dell'arresto dall'arrampicatore (influenzata anche dall'elasticit\u00e0 della corda) e dall'altro alla forza che agisce su corde moschettoni e imbragatura al momento dell'impatto con conseguente possibile rottura o danneggiamento degli stessi.\nForza di caduta.\nL'esercito degli Stati Uniti d'America ha compiuto ricerche sul paracadutismo e sui seggiolini eiettabili degli aeroplani militari giungendo alla conclusione generale che se l'accelerazione (o decelarazione) a cui \u00e8 sottoposto l'uomo supera formula_3 g si possono avere ferite gravi. Questo valore di decelerazione \u00e8 valido se la posizione del corpo \u00e8 verticale, con la testa verso l'alto e le gambe verso il basso. Tale valore si riduce notevolmente se la posizione di arresto \u00e8 con la testa in posizione inferiore rispetto al resto del corpo.\nLa forza formula_4 a cui \u00e8 sottoposto un uomo di massa formula_5 in seguito a tale accelerazione \u00e8 data da:\nformula_6\nSi pu\u00f2 dimostrare, con un semplice modello matematico di arrampicatore cadente (vedi sezione \"modello matematico di arrampicatore cadente\"), che la forza formula_7 a cui \u00e8 soggetto l'arrampicatore cadente nel momento del suo arresto \u00e8 pari a:\nformula_8\ndove formula_5 \u00e8 la massa dell'arrampicatore, formula_10 \u00e8 l'accelerazione di gravit\u00e0, formula_11 \u00e8 un coefficiente che descrive l'elasticit\u00e0 della corda, formula_12 \u00e8 il fattore di caduta essendo formula_13 la quota perduta dall'arrampicatore cadente ed formula_14 la lunghezza della corda tra l'arrampicatore cadente e il punto di assicurazione.\nformula_13 pu\u00f2 anche essere definito come la differenza tra la quota dell'arrampicatore al momento della caduta e la quota dello stesso al momento del suo arresto.\nPer limitare il rischio di ferite gravi all'arrampicatore cadente \u00e8 allora necessario che si abbia\nformula_16 cio\u00e8 formula_17\nQuindi, a parit\u00e0 di massa e corda, pi\u00f9 \u00e8 piccolo il fattore di caduta e pi\u00f9 \u00e8 ampio il margine di sicurezza per l'arrampicatore per quanto riguarda la forza sopportata al momento dell'arresto.\nArrampicata in progressione.\nSe la corda \u00e8 agganciata a un punto fisso, il fattore di caduta non pu\u00f2 superare il valore 2. Infatti, non \u00e8 possibile cadere per una lunghezza superiore al doppio della propria corda, a meno che la corda sia agganciata a un punto scorrevole (come avviene ad esempio nelle vie ferrate).\nIn genere un fattore di caduta prossimo o superiore al valore 2 \u00e8 considerato pericoloso. A titolo di esempio una caduta di 20 metri \u00e8 molto pi\u00f9 pericolosa se ad attutirla c'\u00e8 una corda di 10 metri (Fc=2) invece che una corda di 20 metri (Fc=1).\nPer questo motivo \u00e8 fondamentale avere quanti pi\u00f9 punti intermedi di assicurazione possibile nei tiri di corda.\nVie ferrate.\nNegli incidenti sulle vie ferrate il fattore di caduta pu\u00f2 essere molto elevato in quanto la lunghezza della corda tra il moschettone e l'imbragatura \u00e8 molto limitata, mentre la lunghezza della caduta dipende dalla conformazione e dai punti di ancoraggio della via ferrata, e pu\u00f2 anche essere notevole.\nAllo scopo di contenere la pericolosit\u00e0 di questo tipo di caduta vengono utilizzati nei kit da ferrata dei dispositivi che dissipano l'energia cinetica in energia termica, chiamati appunto dissipatori.\nModello matematico di arrampicatore cadente.\nL'arrampicatore ha una massa m e da quando inizia a cadere a quando si ferma perde una quota Q+x; questo significa che perde un'energia potenziale pari a mg(Q+x) che viene progressivamente trasformata in energia cinetica e poi in energia elastica 1\u20442 formula_18 (supponendo che la corda si comporti in modo perfettamente elastico, ossia si deformi in modo proporzionale alla forza applicata, il che avviene se la forza applicata \u00e8 molto inferiore al carico di rottura della corda); questo significa che nel momento di massimo allungamento della corda si ha:\nformula_19\nessendo la forza elastica di richiamo esercitata dalla corda formula_20 , la forza massima esercitata dalla corda sull'arrampicatore (formula_7) sar\u00e0 quella associata all'allungamento massimo della corda (formula_22) e quindi, supponendo che formula_22 sia trascurabile rispetto a Q:\nformula_24\nLa costante elastica.\nSe una corda (perfettamente elastica) di lunghezza L \u00e8 soggetta ad una forza di trazione F, su un tratto di corda infinitesimo di lunghezza formula_25 agisce una forza F pari a quella applicata ad un estremo della corda (in condizioni di equilibrio dinamico) e pertanto esso si allunga di un allungamento infinitesimo:\nformula_26\npertanto l'allungamento complessivo della corda \u00e8:\nformula_27\ne quindi\nformula_28\nLa costante elastica della corda (k), ossia il coefficiente di proporzionalit\u00e0 fra l'allungamento della corda (x) e la forza elastica di richiamo che essa esercita (F) \u00e8 quindi inversamente proporzionale alla lunghezza della corda (ci\u00f2 significa che pi\u00f9 la corda \u00e8 lunga e pi\u00f9 \u00e8 facile deformarla); quindi, detta L la lunghezza della corda coinvolta nella caduta (la lunghezza del tratto di corda compreso fra l'imbragatura dell'arrampicatore cadente ed il punto in cui tale corda \u00e8 fissata), si ha:\nformula_29\nE la forza massima esercitata dalla corda sull'arrampicatore risulta quindi:\nformula_30\ndove formula_31 \u00e8 una costante che dipende dalla corda."}
{"id": "367918", "revid": "125626758", "url": "https://it.wikipedia.org/wiki?curid=367918", "title": "Boy George", "text": "Biografia.\nGli inizi.\nGeorge nasce in una numerosa famiglia appartenente alla classe operaia, originaria di Thurles, nella contea di Tipperary in Irlanda. Ben noto sulla scena londinese, il suo stile androgino cattura l'attenzione del dirigente musicale Malcolm McLaren (creatore e manager dei Sex Pistols), che ne organizza l'esibizione in vari spettacoli assieme ai Bow Wow Wow di Annabella Lwin, gruppo musicale gestito dallo stesso McLaren. George, che si esibisce dal vivo con il suo primo soprannome, Lieutenant Lush (\"Tenente Beone\"), forte anche di una particolare voce soul calda e potente, che diventer\u00e0 nell'immediato futuro uno dei suoi marchi di fabbrica pi\u00f9 apprezzati, ben presto ruba la scena alla Lwin. Per questo motivo l'unione tra l'artista e la band, che comunque ruota interamente attorno alla figura della cantante, dotata di una personalit\u00e0 piuttosto forte e dal carattere altrettanto determinato, ha breve durata, essendo fin troppo evidente l'inconciliabilit\u00e0 tra i due, nonostante tutto accomunati da numerose caratteristiche tra loro contrastanti.\nIn seguito McLaren riveler\u00e0 di aver arruolato George nei Bow Wow Wow al solo scopo di scuotere Annabella (anzich\u00e9 per ampliarne l'organico, come aveva fatto credere ad entrambi). Secondo il mentore (del tutto privo di scrupoli e solamente attento ai suoi interessi personali, invece, secondo George), Annabella necessitava di una tale spinta per acquisire la sicurezza definitiva nelle sue innate capacit\u00e0 di leader: caratteristiche, condivise anche da George, che il futuro frontman dei Culture Club avrebbe mostrato di l\u00ec a poco non solo a un basito McLaren (che comunque nonostante il gioco sporco aveva sempre creduto seriamente nelle sue potenzialit\u00e0, a suo parere, neanche troppo latenti), ma al mondo intero.\nSin dagli inizi della sua carriera, l'immagine di Boy George (androgina e pesantemente avvolta dal make-up) si \u00e8 scontrata con quella di Pete Burns, leader storico dei Dead or Alive. Questa \u00e8 una delle \"guerre\" di immagine pi\u00f9 rappresentative degli anni '80, in quanto sia George che Burns hanno sempre sostenuto di essere stati \"i primi a vestire in quella mise, e di essere stati copiati dall'altro\".\nI Culture Club.\nReduce dalla fugace avventura coi Bow Wow Wow, che gli ha comunque dato un assaggio della dimensione live e di com'\u00e8 far parte di una band, George, che ha gi\u00e0 mosso i primi passi nel mondo artistico, posando per diversi servizi fotografici, finendo anche su qualche copertina, decide di voler intraprendere proprio quella carriera, e si unisce cos\u00ec al bassista Mikey Craig, che ha visto una sua foto su una rivista e, rimasto colpito dal suo straordinario look, incontratolo in un club, gli propone l'idea del gruppo musicale. I due creano una band, e si ribattezzano collettivamente \u00abIn Praise Of Lemmings\u00bb \"in lode dei lemming\", nome che viene subito abbandonato, e a loro si unisce anche Jon Moss, che aveva gi\u00e0 suonato la batteria come membro di alcuni gruppi pi\u00f9 o meno noti, quali The Damned, gli Adam and the Ants e i London (e che avr\u00e0, all'insaputa degli altri membri della band, una lunga e turbolenta relazione sentimentale proprio con George). Poco tempo dopo, a causa dell'insoddisfacente collaborazione con un altro chitarrista, Suede (che ancora compare nelle primissime foto pubblicitarie del gruppo), entra nella band Roy Hay, e un altro nome, Sex Gang Children (\"i bambini della cricca del sesso\"), su precisa richiesta di Jon, viene abbandonato (diventer\u00e0 quello di un gruppo guidato da un conoscente di George, Andy Hayward \"Sexgang\") in favore di Culture Club.\nInfatti, dopo essersi resi conto che la band \u00e8 formata da Boy George alla voce, di origini anglo-irlandesi e tradizioni ebraiche, da un giamaicano di pelle nera al basso, da un batterista, anche lui ebreo, adottato da una famiglia benestante, che da tempo risiede nel Regno Unito, e da un chitarrista anglo-sassone, decidono di conseguenza di chiamarsi Culture Club, sempre su consiglio del pi\u00f9 esperto dei quattro, Jon, che oltre ad essere un batterista ottimo e navigato, ed un eccellente percussionista, all'avanguardia in fatto di strumenti ritmici (in particolar modo, strumenti percussivi che creano il sound tribale cos\u00ec tipico del primo periodo dei Culture Club), possiede anche una spiccata tendenza organizzativa, che metter\u00e0 subito al servizio del gruppo (sar\u00e0 proprio lui, infatti, a consegnare, nelle mani giuste, il demo che li porter\u00e0 al loro primo contratto discografico).\nLa band firma dunque con la Virgin Records in Gran Bretagna, e con la Epic negli Stati Uniti, dato che la Virgin, all'epoca, non \u00e8 ancora presente sul mercato statunitense, pubblicando il primo album, \"Kissing to Be Clever\", nel 1982, dopo aver presentato un demo di tre pezzi al produttore Steve Levine e all'executive attivo nell'industria discografica John Howard, entrambi dotati di un grande talento, alla ricerca di gloria e di una band con cui lavorare (vedi \"Culture Club Collect - 12\" Mixes Plus/Culture Club Remix Collection\", per saperne di pi\u00f9 sulla storia dei primi Culture Club, dalla scoperta avvenuta con il prima demo, ai grandi successi mondiali, fino alla pubblicazione del terzo album, \"Waking Up with the House on Fire\", con cui ottengono la loro seconda Numero 2 britannica, ma anche il loro primo flop).\nIl primo singolo, \"White Boy\", non ottiene un grande successo e non entra in classifica tra i primi 100, raggiungendo soltanto il Numero 114, ma George \u00e8 comunque felice, perch\u00e9 \u00abfive thousand people still bought my single and didn't even know me\u00bb (\"cinquemila persone hanno comunque comprato il mio singolo senza neanche conoscermi\"). Anche il singolo successivo, \"I'm Afraid of Me\", non diventer\u00e0 mai un grandissimo successo, pur arrivando, stavolta, esattamente al Numero 100, 14 posizioni pi\u00f9 in alto del precedente 45 giri. La strada verso la vetta sembra quindi terribilmente (e pericolosamente, vista la firma del contratto con una major) lenta. Ma quando viene pubblicato il terzo singolo, \"Do You Really Want to Hurt Me\", romantica ballata reggae, la band finalmente sfonda. Il singolo arriva ufficialmente al Numero 1 in 16 paesi (Numero 2 negli Stati Uniti e in Italia) e il gruppo diventa una presenza fissa alle radio statunitensi e sul nuovo network musicale MTV.\nA questo terzo singolo, il primo di enorme successo, seguono \"Time (Clock of the Heart)\" - la quale, espressamente realizzata come s\u00e9guito ideale di \"Do You Really Want to Hurt Me\", rappresenta, per il gruppo, fino ad allora orientato verso sonorit\u00e0 caraibiche, tribali e reggae, una decisiva svolta in direzione pop-soul, stavolta su precisa indicazione di Roy, al quale tocca la palma di esperto dei quattro, dal punto di vista strettamente musicale - e \"\u00ec l Tumble 4 Ya\" (tratta anc\u00f3ra dal primo fortunato album), arrivati rispettivamente al Numero 2 al Numero 9 nella classifica americana. Questo d\u00e0 ai Culture Club l'onore di essere la prima band, dopo i Beatles, ad avere avuto ben tre presenze, nella Top Ten dei Billboard Hot 100, con altrettanti brani tratti tutti dall'album d'esordio (negli USA, infatti, il brano \"Time (Clock of the Heart)\", assente dall'edizione europea di \"Kissing to Be Clever\", viene aggiunto, come decimo brano, alle nove tracce originarie dell'LP, in apertura o chiusura del lato 2, a seconda delle versioni realizzate per quest'ultimo).\nIl 1983 e il 1984 rappresentano gli anni d'oro, in cui il gruppo raggiunge l'apice della fama, dominando le classifiche mondiali, MTV e le copertine delle riviste, in gran parte grazie all'uscita del secondo album, \"Colour by Numbers\", che continua nella chiave soul aperta dal quarto singolo, \"Time (Clock of the Heart)\". Il primo singolo contenuto nel nuovo album, \"Church of the Poison Mind\", che, testato dal vivo, nella parte finale del tour d'esordio, anticipa il secondo lavoro di diversi mesi, con la partecipazione vocale massiccia di Helen Terry (gi\u00e0 utilizzata sulla prima Numero 1, la corista prende parte, per la prima volta, anche al relativo videoclip, insieme al gruppo), entra nella Top 10, arrestando la sua ascesa soltanto dopo aver raggiunto il Numero 2, sospinta da un trascinante ritmo, in perfetto stile Motown. Il secondo nuovo singolo, \"Karma Chameleon\", decide invece di andare ben oltre, raggiungendo sia la vetta inglese che quella statunitense, e restando al Numero 1 per quattro settimane consecutive negli Stati Uniti e per sei settimane nel Regno Unito, dove diventa in breve il singolo pi\u00f9 venduto dell'anno, con 1.300.000 copie vendute nella sola madrepatria, nonostante la tarda pubblicazione annuale, avvenuta a settembre inoltrato. \"Karma Chameleon\" diventa Numero 1 anche in numerosi altri paesi, costituendo il pi\u00f9 grande successo in assoluto del gruppo, nonch\u00e9 uno dei brani pi\u00f9 popolari di tutti i tempi, ancora oggi tra i classici degli anni ottanta, e tra i brani pi\u00f9 noti e richiesti in generale. Il terzo e il quarto singolo, \"Miss Me Blind\" e \"It's a Miracle\", entrano rispettivamente nella Top 10 e nella Top 20 negli USA (\"It's a Miracle\" arriva fino al Numero 4 nel Regno Unito, dove \"Miss Me Blind\", invece, non viene affatto pubblicata), mentre l'ultimo singolo estratto, \"Victims\", intensa ballata orchestrale, considerata all'unaniminit\u00e0 il capolavoro indiscusso del gruppo, aggiunge un altro successo in Gran Bretagna, dove, nonostante i pochissimi passaggi radiofonici, raggiunge comunque il Numero 3, nel periodo di Natale del 1983, e arriva al Numero 2 in Italia, dove solo \"Do You Really Want to Hurt Me\" risulter\u00e0 avere ottenuto un successo maggiore (unica Numero 1 per il gruppo nella penisola), facendo meglio persino di \"Karma Chameleon\" (non andata oltre il Numero 3), e ripetendo l'impresa anche nella classifica annuale generale del paese.\nIl gruppo si porta a casa un Grammy come \u00abBest New Artist, Group or Duo\u00bb (\"Migliore Artista/Gruppo/Duo Esordiente\"), mentre George dice via satellite al pubblico: \u00abThanks America! You've got style and taste, and you know a good drag queen when you see one...\u00bb (\"Grazie America! Avete stile e gusto, e sapete riconoscere una drag queen con le carte in regola, quando ne vedete una...\"), frase con la quale si ritrova a fare, quasi inconsciamente, un inaspettato, e forse prematuro, coming out, che, dopo anni di allusioni velate e di ambiguit\u00e0 gridate ai quattro venti, sembra finalmente fare chiarezza sulla sua sessualit\u00e0, togliendo per\u00f2 tutto il gusto insito nel desiderio di scoprire ci\u00f2 che ancora \u00e8 ignoto, privando in questo modo sia il cantante che il gruppo, che da lui fortemente dipendeva, di ci\u00f2 che, fino ad allora, aveva esercitato il fascino pi\u00f9 attraente agli occhi del pubblico.\n\"Colour by Numbers\" arriva a vendere quasi cinque milioni di copie in tutto il mondo, buona parte delle quali nei soli Stati Uniti, facendo dei Culture Club la band pi\u00f9 importante del momento. Anni dopo, la rivista \"Rolling Stone\" inserir\u00e0 questo album nella Top 100 degli album migliori di sempre, mentre le ricerche congiunte della AARI americana e della BPI inglese hanno collocato il disco al Numero 87 nella classifica dei 100 album pi\u00f9 venduti degli anni ottanta, fissando a 4.900.000 le copie vendute, all'epoca, in tutto il mondo. \"Colour by Numbers\" ha comunque tagliato il traguardo dei 5.000.000 di esemplari, alla fine del periodo di riunione del gruppo, nel corso del fortunato quinquennio 1998-2002, quando \u00e8 stato ristampato in CD rimasterizzato, con 5 bonus tracks, costituite dai lati B dei vari singoli (tra questi, la versione orchestrale strumentale della ballad \"Victims\", la cover live di un vecchio brano anni sessanta, \"Melting Pot\", con cui la band chiudeva i propri concerti dal vivo, e \"Colour by Numbers\", la title-track dell'intero 33 giri, curiosamente esclusa dalla sua tracklisting originaria - una consuetudine ripetuta per ben 3 volte dai Culture Club con i propri album).\nLo strabiliante look di George ha ispirato molte gare di sosia in tutto il mondo, e il suo volto \u00e8 diventato l'immagine dei Culture Club per antonomasia. Con il suo stile di vita alquanto stravagante, l'artista \u00e8 diventato, inoltre, un idolo alternativo per gli adolescenti dell'epoca, che, a distanza di un paio di settimane dalla prima apparizione televisiva della band, sul celeberrimo \"Top of the Pops\" (avvenuta, tra l'altro, anzitempo, quando la loro prima Numero 1 era ancora soltanto nella Top 20, a causa dell'indisposizione di un altro artista), volevano vestirsi come lui (ragazze e ragazzi, senza distinzione, fatto che lo ha reso il capostipite dei cosiddetti \"gender-benders\", individui asessuati o unisex, tesi ad eliminare proprio le barriere tra i sessi: \u00abWho's got the new boy gender?\u00bb, come recita uno storico verso di \"I'll Tumble 4 Ya\", \"Chi ha cap\u00ecto il genere del nuovo ragazzo?\", o anche \"Chi sa il nuovo genere del ragazzo?\"). Il suo fascino \u00e8 dipeso dalla sua amabilit\u00e0, dalla sua intelligenza e dal suo spirito vivace. A lui \u00e8 attribuita una delle frasi pi\u00f9 famose e pi\u00f9 citate degli anni ottanta, originariamente pronunciata durante un'intervista televisiva, rilasciata a Barbara Walters: \u00abI prefer a nice cup of tea to sex\u00bb (\"Preferisco una buona tazza di t\u00e8 al sesso\"), anche se, molti anni dopo, George ha rivelato la totale falsit\u00e0 di questa affermazione, addirittura rovesciandola, nei racconti pi\u00f9 piccanti della sua prima autobiografia, dove si parla di \"sesso selvaggio, fatto al buio, sulle scale, senza neanche riuscire ad arrivare su un divano\". Anche il fatto che sapesse effettivamente cantare e che avesse una voce soul inconfondibile (definita dal collega Rod Stewart come \"una delle pi\u00f9 belle voci soul di tutti i tempi\") costituivano attributi di tutto rispetto, anche se, all'epoca, spesso sottovalutati.\nAlla fine del 1984, nel periodo di Natale, Boy George compare, con una chioma rosso fiammante, nel ruolo di uno dei cantanti principali tra gli artisti della Band Aid, anche se il suo contributo vocale \u00e8 l'ultimo ad essere inciso (chiamato dall'irlandese Bob Geldof mentre \u00e8 a New York, George riesce a prendere l'ultimo aereo e ad arrivare in tempo per finire il brano, anche se non figura n\u00e9 nelle immagini pubblicitarie n\u00e9 nel grande coro, entrambi precedenti al suo arrivo in extremis), nel singolo di beneficenza, \"Do They Know It's Christmas\", realizzato per contribuire ad arginare il diffondersi della carestia in Etiopia. Il successo mondiale del singolo, realizzato dal mega-gruppo britannico/irlandese, conduce alla immediata risposta statunitense di \"We Are the World\", dai risvolti globali.\nNel 1985, quando i Culture Club pubblicano il singolo isolato \"Love Is Love\", tratto dalla colonna sonora del film \"Electric Dreams\" (curata dal produttore italo-americano Giorgio Moroder, e contenente anche \"Now You're Mine\", un pezzo cantato dalla corista Helen Terry, oltre ad un altro brano della band, la brevissima chiccha \"The Dream\", a cui spetta un ruolo di spicco all'interno della pellicola, con un video esclusivamente dedicato alla canzone), singolo che non vedr\u00e0 mai la luce nella madrepatria, e diventer\u00e0 invece un grandissimo successo in Giappone e in Italia, Boy George \u00e8 ormai diventato un nome familiare in molti paesi del mondo.\nNel 1986, il cantante fa il suo ingresso nel mondo del cinema, recitando, come protagonista, in un episodio della serie TV \"A-Team\", appositamente intitolato \"Cowboy George\", portandosi dietro anche gli altri tre membri della band, ai quali viene per\u00f2 affidato solamente un ruolo secondario. La storia, insomma, sembra ripetersi, e la finzione ricalca la realt\u00e0: il Boy pi\u00f9 famoso del mondo, con la sua personalit\u00e0 straripante e la sua voce inconfondibile, finisce con l'offuscare i suoi compagni. La trama dell'episodio del telefilm ne \u00e8 un esempio chiaro e lampante, fin dal titolo, in cui si allude soltanto al nome del futuro solista, seppur modificato in \u00abCowboy George\u00bb (che, comunque, lo contiene al suo interno). Nel resto della pellicola, mentre lui \u00e8 il protagonista indiscusso, l'unico rivale degno di questo nome \u00e8 il leggendario Mister T, con la sua chioma moicana e i suoi pesantissimi gingilli d'oro, d'argento e di pelle, tra le collane al collo e i bracciali ai polsi, sparsi un po' ovunque sull'enorme corpo nero. Gli altri tre membri della band arrivano invece soltanto negli ultimi dieci minuti scarsi, per interpretare due pezzi in playback: l'ultimo recente singolo dell'epoca, \"God Thank You Woman\", e il mega-successo planetario, \"Karma Chameleon\", particolarmente adatto, con il suo andamento country, all'ambientazione del set (nella fiction, idealmente suonati dal vivo, i due brani sono in realt\u00e0 le versioni originali di studio presenti sui relativi album, e, almeno nella versione doppiata in italiano, \"God Thank You Woman\", gi\u00e0 colpevole di aver regalato alla band il suo secondo disastroso flop, dopo \"The Medal Song\" del 1984, viene persino montata in asincrono, con le labbra del cantante che non rispettano il lipsync, e le mani e le dita dei musicisti che anticipano o ritardano le note sui rispettivi strumenti - particolarmente disastrosi proprio Jon e George, amanti clandestini, all'epoca in disastrosa rotta anche nella vita reale).\nComunque, i due album dei Culture Club successivi a \"Colour by Numbers\" (\"Waking Up with the House on Fire\" del 1984 e \"From Luxury to Heartache\" del 1986) riscuoteranno molti meno consensi rispetto ai primi due, e la band riuscir\u00e0 ad ottenere soltanto altre due vere hit secondo i propri altissimi standard, \"The War Song\" (Numero 2 nel Regno Unito, nel 1984) e \"Move Away\" (Numero 7 nel Regno Unito, nel 1986), accanto al successo minore statunitense \"Mistake No. 3\" (l'unica ballad del terzo album - definita dal collega George Michael il pezzo migliore di un disco generalmente stroncato dalla critica, anche se molto amato dai fans - che non verr\u00e0 comunque mai pubblicata in Gran Bretagna, mentre in Italia esce una specie di singolo doppio lato A, che contiene anche \"Love Is Love\"), e i due citati flop, costituiti da \"The Medal Song\" e \"God Thank You Woman\". Quanto a questi ultimi, entrambi non vanno oltre la Top 40: un fallimento totale, come accennato, per un gruppo del calibro dei Culture Club, senza contare che il terzo singolo pubblicato negli USA da \"From Luxury to Heartache\", \"Gusto Blusto\", diventer\u00e0 l'unico singolo in tutta la storia dei Culture Club a non entrare nemmeno nelle parti pi\u00f9 basse della classifica, cio\u00e8 tra i primi 100! Questo pu\u00f2 essere in parte dovuto alla mancanza di un relativo video promozionale, che non viene girato perch\u00e9 la band si \u00e8 gi\u00e0 praticamente sciolta, e sta per scoppiare lo scandalo-droga che trasciner\u00e0 George, ancora una volta, ma per altri motivi, sulle prime pagine di tutti i giornali e su tutti i notiziari radio-TV in tutto il globo.\nNel corso degli anni, intanto, George aveva infatti avuto una relazione con il batterista del suo gruppo, Jon Moss, e quando il rapporto era iniziato a crollare, il cantante aveva incominciato a fare pesante uso di droghe, per combattere la depressione. Sar\u00e0 proprio questo a provocare la repentina spirale discendente della band, finch\u00e9 i Culture Club non si scioglieranno del tutto, nel 1986, s\u00f9bito dopo la pubblicazione del quarto album, \"From Luxury to Heartache\", appena all'inizio del tour per la promozione dello sfortunato disco. George, difatti, non riesce pi\u00f9 a lavorare con Moss, oltre al fatto che ha iniziato a prendere l'abitudine di presentarsi durante gli spettacoli dal vivo completamente stravolto, sotto l'effetto della droga (celebre a questo proposito \u00e8 uno show tenutosi in Grecia, nel 1986, a testimonianza del quale circola in rete, su YouTube, un video live che ripropone la performance di \"Heaven's Children\", brano di chiusura del lato 1 del quarto album, programmato come quarto singolo, e mai uscito come tale, proprio per via di quanto sarebbe successo a breve termine; nel video il cantante appare \"fatto\", e riceve anche una sassata proveniente dal pubblico, probabilmente arrabbiato per la sua penosa performance). Un segno dell'imminente rottura della band era gi\u00e0 stato il fatto che non erano apparsi su nessuno dei due palchi allestiti per lo svolgimento del mega evento che ha praticamente fatto la storia della met\u00e0 degli anni ottanta, rappresentato dal Live Aid, svoltosi nel 1985, nonostante i Culture Club fossero ancora uno dei gruppi pi\u00f9 blasonati del mondo.\nQuanto a George, la porta dell'inferno viene da lui varcata proprio in quello stesso 1985, e la sua iniziale dipendenza dalla cocaina si trasforma ben presto, e in modo quasi casuale, in una gravissima dipendenza da eroina; inizia cos\u00ec una lotta continua contro la droga, che si trasciner\u00e0 per diversi anni, con il cantante che smetter\u00e0 di farne uso, per poi subito ricominciare, oppure, durante i lunghi e ripetuti periodi di disintossicazione, uno dei quali trascorso nella casa di campagna di Roy Hay e sua moglie Alison, assumendone una parte di nascosto, e gettandone un'altra nella toilette, come racconta lo stesso George nella sua prima autobiografia, \"Take It Like a Man\". Come detto, l'artista comincia a comparire in pubblico sotto l'effetto della droga, tentando persino di fare dei concerti in quello stato. Pian piano, alla cocaina e all'eroina si aggiungono vari altri stupefacenti, e il fratello di George, tentando disperatamente di salvare il suo pi\u00f9 famoso congiunto dalla morte, compare alla televisione nazionale britannica, suonando un campanello d'allarme nei suoi confronti. Alcuni dei collaboratori del cantante erano gi\u00e0 morti di overdose, ma la vicenda raggiunge il picco massimo quando il musicista statunitense Michael Rudetsky, il quale, molto vicino al cantante (aveva composto con il gruppo \"Sexuality\", brano di chiusura del quarto album, sul quale aveva anche suonato), viene trovato morto per overdose nella casa di George a Londra, in una delle tante Well Road della capitale inglese, nel quartiere di Hampstead. Questo evento avrebbe pian piano portato George ad abbandonare l'uso di stupefacenti, ma all'epoca, l'avvenimento ha come unico risultato l'arresto del cantante e il suo continuo peggioramento.\nLa vita dopo i Culture Club.\nLa Virgin Records pianifica, a questo punto, una campagna promozionale statunitense, e George passa definitivamente dalla Epic, in America, alla Virgin in tutto il mondo. Il primo album solista di George, pubblicato nel 1987, dopo lo scioglimento della band, s'intitola \"Sold\". Il long playing riscuote un discreto successo nel Regno Unito, e moltissimo in Italia (dove tiene fede al suo titolo, \u00abvenduto\u00bb, diventando l'album in assoluto pi\u00f9 venduto e arrivato pi\u00f9 in alto in classifica di tutti gli album mai pubblicati dai Culture Club o da Boy George come solista, con o senza i Jesus Loves You), dando vita a numerosi singoli di successo. Tra tutti quanti, il primo singolo, la cover \"Everything I Own\", raggiunge la posizione numero 1 in Gran Bretagna, si ferma soltanto al Numero 2 in Italia, ed \u00e8 il disco pi\u00f9 venduto in tutta Europa per due settimane consecutive, ma nonostante ci\u00f2, e nonostante i tre singoli successivi, \"Keep Me in Mind\" (Numero 3 in Italia), la title-track \"Sold\" (Numero 18 in Italia) e la romantica ballata \"To Be Reborn\", entrino tutti nella Top 30 nel Regno Unito, cos\u00ec come l'album, che raggiunge il Numero 29 nella relativa classifica britannica, e il Numero 5 in Italia (Numero 22 nella graduatoria generale di fine annata 1987, nessun altro suo album o dei Culture Club ha mai raggiunto un tale risultato, nemmeno \"Colour by Numbers\", che non \u00e8 andato oltre, rispettivamente, il Numero 9 e il Numero 31 nella classifica annuale italiana), George non riuscir\u00e0 a replicare quel successo negli USA, dove ottiene invece un successo minore con il brano \"Live My Life\" (Numero 40 negli Stati Uniti, che, al contrario, non arriva pi\u00f9 in alto del Numero 62 nella madrepatria), tratto dalla colonna sonora del film \"Hiding Out\", pubblicato come maxi singolo promo alla fine del 1987, e come regolare singolo nel 1988.\nIl successivo album pubblicato da Boy George negli USA sar\u00e0 \"High Hat\", del 1989, costituito da canzoni tratte dai suoi due album solisti (\"Tense Nervous Headache\" del 1988 e \"Boyfriend\" dello stesso 1989) pubblicati singolarmente in Europa, dopo \"Sold\". Come album, \"High Hat\" rappresenta uno dei suoi lavori pi\u00f9 pubblicizzati in America, ma viene sottovalutato, nonostante contenga l'eccellente pezzo dance R&amp;B \"Don't Take My Mind on a Trip\" (il quale, gi\u00e0 estratto come singolo di apertura da \"Boyfriend\", viene prodotto da Teddy Riley e leggermente remixato per l'inserimento su \"High Hat\") e vari altri brani con le carte in regola: la lenta e appassionata \"I'm Not Sleeping Anymore\", il gioiellino musicale e inno all'amore inter-razziale \"Girl with Combination Skin\", i due singoli tratti da \"Tense Nervous Headache\", \"Don't Cry\" (Numero 17 in Italia e \"morto di morte solitaria in Gran Bretagna\", dove annega nei bassifondi della classifica, incagliatosi al Numero 60, come ricorda George in \"Take It Like a Man\") e \"Whisper\" (mai pubblicato nel Regno Unito), e gli altri due singoli tratti da \"Boyfriend\", la stralunata \"Whether They Like It or Not\" e \"You Found Another Guy\", uno dei tanti brani che George continua ad indirizzare a Moss, e che diventa un successo underground nei club statunitensi.\nMentre la disimpegnata \"Don't Take My Mind on a Trip\" diventa, su formato singolo, un successo R&amp;B americano di modeste proporzioni e raggiunge il Numero 20 in Italia (mentre si ferma addirittura al Numero 68 in Gran Bretagna), molti dei brani pubblicati successivamente riscuoteranno minore fortuna un po' ovunque, a causa del loro peculiare status di canzoni di protesta (una novit\u00e0 per il repertorio dell'artista), soprattutto contro le limitazioni britanniche all'educazione sessuale e relativamente alle necessit\u00e0 degli studenti gay. Tutto ha inizio con la nota \u00abClausola 28\u00bb, da cui prende il nome il singolo \"No Clause 28\" (Numero 17 in Italia), poi riproposto in varie versioni remixate negli anni successivi, una delle quali, alternativamente nota come \"No Clause 28 High Energy Remix\" o come \"No Clause 28 Pascal Gabriel Mix\", oltre ad essere pubblicata indipendentemente come maxi singolo diretto al mercato dei club, verr\u00e0 successivamente inserita prima su \"Boyfriend\", nel 1989, e poi su \"Jesus Loves You - The Martyr Mantras\", nel 1990.\nAngela Dust e l'etichetta indipendente More Protein.\nNel 1989, George forma la sua propria etichetta, la More Protein (sempre distribuita dalla major Virgin), dando voce ad artisti di notevole talento da lui scoperti. Il pi\u00f9 grande successo commerciale ottenuto dall'etichetta \u00e8 stato senza dubbio il brano dance underground \"Everything Starts With An \u00abE\u00bb\", attribuito al gruppo noto come E-Zee Possee, che ha avuto una vita piuttosto breve, di cui ha fatto parte anche la rapper amica di George, MC Kinky, che aveva gi\u00e0 avuto modo di esibire il suo stile vocale unico, nel cosiddetto toasting che scandiva il reggae acido di \"Kipsy\", uno dei brani di punta dell'album \"Tense Nervous Headache\" (anche se mai pubblicato come singolo indipendente, \"Kipsy\" compare nel cofanetto \"Culture Club - Box Set\", del 2002, con un intervento della rapper molto pi\u00f9 lungo e una base completamente diversa, molto pi\u00f9 cupa e ancora pi\u00f9 acida dell'originale).\nNell'ambito della propria etichetta, la More Protein, non troppo sicuro di quanto stava facendo al momento, o almeno in cerca di solide e rassicuranti conferme, George O'Dowd, gi\u00e0 da anni ormai ribattezzatosi Boy George, il nome che l'ha portato al successo mondiale, adotta un secondo nuovo pseudonimo, Angela Dust (un chiaro richiamo all'espressione inglese \u00abangels dust\u00bb, la \"polvere degli angeli\", che suggerisce l'utilizzo specifico di droghe in polvere), impiegandolo - al di fuori dell'esperienza coi Culture Club e anche al di fuori della sua carriera prettamente solista in quanto Boy George - come autore e produttore di brani per il gruppo satellite che di l\u00ec a poco former\u00e0, i Jesus Loves You, altro marchio creato a scopo di protezione, per poter sperimentare nuovi percorsi musicali e stili vocali, senza dare troppo nell'occhio e, soprattutto, con la possibilit\u00e0 di non uscire allo scoperto, di non compremettersi irrimediabilmente in caso di flop. Lo pseudonimo Angela Dust verr\u00e0 utilizzato soprattutto nel primo periodo di attivit\u00e0 dei nascenti Jesus Loves You, mentre, da un certo punto in poi, l'artista riassumer\u00e0 il nome anagrafico di George O'Dowd, anche se solamente per firmare le composizioni, mentre manterr\u00e0 Angela Dust come alias per il lavoro di produzione, creando cos\u00ec una specie di sdoppiamento artistico. Questo suo secondo nome d'arte viene utilizzato per la prima volta nella composizione del brano d'esordio dei Jesus Loves You, intitolato \"After the Love\", il cui coautore \u00e8 Jon Moss, gi\u00e0 batterista dei Culture Club ed ex amante dello stesso Boy George.\nCome Angela Dust, e all'interno della nuova band dei Jesus Loves You (in realt\u00e0, come detto, pi\u00f9 una copertura per il solo cantante, che un vero e proprio gruppo), dal cui organico variabile e misterioso uscir\u00e0 per\u00f2 un unico, fondamentale membro fisso, John Themis, chitarrista prodigio e produttore autodidatta (quinto membro virtuale durante la reunion dei Culture Club nel 1998-2002), George pubblicher\u00e0 un pezzo che, nonostante le basse posizioni raggiunte nelle classifiche, sar\u00e0 un successo di proporzioni gigantesche nei club underground, intitolato \"Generations of Love\", il quale, nella prima versione non entrato neanche nella classifica britannica tra i primi 75, e in una seconda pubblicazione remixata classificatosi al Numero 35, diventer\u00e0, nel corso del tempo, remix dopo remix, apprezzato brano d'autore e la traccia pi\u00f9 remixata in tutta la storia musicale di Boy George, dei Culture Club, dei Jesus Loves You e quant'altro, con pi\u00f9 di 15 diverse versioni nel corso degli anni. Questo periodo vedr\u00e0 anche il rientro di Boy (o Angela Dust) nelle classifiche inglesi con il pezzo \"Bow Down Mister\" (Numero 27), il quale, inizialmente scritto per un primo tentativo di riunione dei Culture Club, poi fallito, trae l'ispirazione dal suo recente coinvolgimento nel movimento Hare Krishna (vedi sotto).\nI Jesus Loves You.\nL'avventura con i Jesus Loves You, per lo pi\u00f9 orientati verso sonorit\u00e0 dance, acid house e techno, con qualche rarissima concessione alla musica country e al genere ballad (ampiamente utilizzato, invece, dai Culture Club, che, all'epoca, anzi, si sono addirittura prodigati per riportare in vita un genere musicale ormai praticamente moribondo, segu\u00ecti poi da un gran numero di altri gruppi e solisti, come George Michael e Wham!, Duran Duran e Spandau Ballet, solo per citarne alcuni tra i pi\u00f9 noti), ha inizio con un timido singolo di prova, \"After the Love\", inizialmente isolato, uscito nel 1989, che non ottiene un grandissimo successo di classifica (Numero 68 nel Regno Unito), ma viene comunque accolto positivamente dalla critica e dai fans. Il disco viene stampato dalla neo-etichetta personale di George, la citata More Protein, che pubblica anche l'unico album dei Jesus Loves You, \"Jesus Loves You - The Martyr Mantras\" o semplicemente, e pi\u00f9 correttamente, \"The Martyr Mantras\". Per paura che non venga riconosciuto come un prodotto del pi\u00f9 noto artista, negli USA, il lavoro \u00e8 comunque accreditato al solo Boy George, mentre in moltissimi paesi, uno sticker adesivo, aggiunto sotto al titolo, specifica che il marchio \u00abJesus Loves You\u00bb \u00e8, di fatto, \u00abA Project by Boy George\u00bb, che indica, appunto, \"Un progetto di Boy George\". L'album non \u00e8 un campione di vendite, ma sicuramente d\u00e0 a George quella sicurezza di cui, in quel preciso momento, l'artista ha bisogno per andare avanti. Difatti, il disco interrompe la sua consuetudine, mutuata dal gruppo di provenienza, di far uscire un album l'anno, e dopo la pubblicazione di \"The Martyr Mantras\", passeranno circa cinque anni, prima di ascoltare un nuovo long playing del cantante (\"Cheapness and Beauty\", dato alle stampe soltanto nel 1995). L'album dei Jesus Loves You produce quattro singoli e una miriade di remix: oltre al singolo d'esordio, \"After the Love\", gli altri tre estratti sono: \"Generations of Love\" (disastroso Numero 80, che nel corso degli anni ha generato pi\u00f9 di venti versioni remixate, compresa l'unica che \u00e8 entrata in classifica, il remix del 1991, al Numero 35); \"One on One\" (brano pi\u00f9 conosciuto nella versione remixata dai Massive Attack, in ogni caso l'unico a non entrare neanche nelle parti pi\u00f9 basse della Top 75 britannica, fermandosi invece al Numero 83); e il doppio lato A, quarto (e di fatto quinto) estratto, \"Bow Down Mister\"/\"Love Hurts\", il quale, noto soprattutto per il primo dei due brani, dalle accentuate sonorit\u00e0 indiane (riconducibili al movimento Hare Krishna, a cui George si era gi\u00e0 da un po' avvicinato, con cauto interesse e un'enorme curiosit\u00e0), ottiene abbastanza successo un po' ovunque, segnando il ritorno in classifica dell'artista nel Regno Unito, dove raggiunge il Numero 27, nella primavera del 1991.\nI Jesus Loves You avrebbero dovuto registrare un secondo album, che doveva intitolarsi \"Popularity Breeds Contempt\", ma che non ha mai visto la luce. Di quelle sessions, rimane soltanto l'EP, uscito nel 1992, noto con il titolo di \"Jesus Loves You - Sweet Toxic Love EP\", oppure, analogamente all'album della pseudo-band, semplicemente, e pi\u00f9 esattamente, \"Sweet Toxic Love EP\", Numero 65 in Gran Bretagna, contenente, oltre alla title-track (che tenta, senza troppa fortuna, visti i deludenti risultati di classifica, di fare il verso alla riuscitissima \"Bow Down Mister\"), anche altri due brani: \"(Am I) Losing Control\" - riproposto, dapprima, in versione strumentale remixata, sul successivo extended play, \"The Devil in Sister George EP\", del 1994, e, recentemente, in versione country, nell'ultimo album di Boy George, \"U Can Never B2 Straight\" del 2002, costituito da brani inediti e da alcune ballate acustiche, maggiormente tratte da \"Cheapness and Beauty\" - e il lato B \"Oh Lord\", che non ha conosciuto, invece, una grande diffusione, per via del fatto che compare soltanto sul maxi-singolo in vinile, supporto ormai poco reperibile e scarsamente utilizzato; la B-side \u00e8, tra l'altro, l'unica traccia a non figurare nemmeno nel completissimo bootleg di \"The Martyr Mantras\", che raccoglie, di fatto, tutti i pezzi dei Jesus Loves You, anche se, per la maggior parte, riproposti in versioni completamente diverse da quelle originali dell'album o dell'EP.\nAncora pi\u00f9 di recente, nel 2005, per l'esattezza, \u00e8 uscito un nuovo singolo del gruppo, stavolta accreditato per\u00f2 a \u00abJesus Loves You featuring Boy George\u00bb (dicitura gi\u00e0 utilizzata, in verit\u00e0, in qualche paese), intitolato \"Love Your Brother\", di cui esiste soltanto un maxi singolo promo, contenente un'unica traccia, connotata, in modo per nulla originale, come \u00abOriginal Version\u00bb.\nLa vita dopo i Jesus Loves You.\nNel 1992, George ottiene un nuovo successo di classifica (e di critica), con una cover del brano \"The Crying Game\" (versione prodotta dai Pet Shop Boys), inclusa nel film omonimo (uscito per\u00f2 in Italia come \"La moglie del soldato\", mentre la traduzione letterale del titolo originale sarebbe \"Il gioco del pianto\"), che scala la classifica americana, fino ad entrare nella Top 20 dei Billboard Hot 100. Nonostante abbia avuto altri successi solisti nel Regno Unito dopo lo scioglimento della band, compresa la stessa \"The Crying Game\", Numero 22 nella madrepatria, questo rappresenta il suo primo successo negli USA dopo il singolo \"Move Away\" dei Culture Club, uscito nel 1986. Comunque, George non sfrutta molto questo ritorno al successo, con l'immediata pubblicazione di un album, come ci si sarebbe aspettati. Quando, alcuni anni dopo, far\u00e0 finalmente uscire \"Cheapness and Beauty\", costituito per lo pi\u00f9 da brani punk e alcune ballate acustiche (di cui pochi comprenderanno lo strano accostamento, ma che ricever\u00e0 un plauso di critiche positive), il momento propizio \u00e8 gi\u00e0 sfumato, nonostante l'unico brano country del disco, \"Same Thing in Reverse\", praticamente bandito nel Regno Unito a causa delle chiare allusioni gay del testo, ma soprattutto del titolo (che descrive l'omosessualit\u00e0 come \"La stessa cosa al contrario\"), ottiene un successo moderato negli USA. Da quell'album, il cantante pubblica la sua versione cover del brano di Iggy Pop intitolato \"Funtime\" (accompagnato da un video ambientato in un tunnel virtuale, che dimostra come ottenere dei risultati eccellenti con un budget ridotto al minimo). George dichiarer\u00e0 in s\u00e9guito che l'era di \"The Crying Game\" gli ha comunque dato una immensa soddisfazione. Il suo ex amante Jon Moss gli aveva detto, infatti, dopo la burrascosa separazione dei Culture Club, che George non avrebbe mai avuto un altro successo di grandi proporzioni in America senza il gruppo. George \u00e8 stato pi\u00f9 che felice di dimostrargli che aveva torto.\nBoy George continua ad essere un'icona pop di fama mondiale e un DJ di successo. Anc\u00f3ra una volta, ha iniziato a girare il mondo in tourn\u00e9e come DJ, sul finire degli anni novanta, mentre, all'inizio del Nuovo Millennio, ha recitato come protagonista nel musical londinese \"Taboo\", basato sulla sua vita (George non ha per\u00f2 recitato se stesso, scegliendo invece il ruolo dell'artista di performance australiano Leigh Bowery). \"Taboo\" \u00e8 stato un successo enorme nel West End di Londra, andando avanti per quasi due anni (un po' meno nella versione prodotta da Rosie O'Donnell, a Broadway, dove non \u00e8 andato oltre le 100 serate). La colonna sonora del musical, interamente scritta da Boy George, per entrambe le versioni, quella inglese e quella americana, e per lo pi\u00f9 interpretata dagli attori del cast (ma il cantante compare in qualche sparso cameo isolato), ha perso per un soffio il riconoscimento ufficiale, nonostante l'immenso plauso ricevuto dalla critica, che non ha esitato a definirla uno dei lavori discografici pi\u00f9 riusciti della sua intera carriera.\nNel 2003, ha presentato un programma settimanale sulla radio londinese LBC. I fans che hanno incontrato George di persona dicono che sia, a seconda dei momenti, piuttosto incline o assai poco propenso a firmare autografi. Tra i tanti fatti strani che hanno caratterizzato la sua vita, \u00e8 sicuramente da ricordare quello che lo ha visto protagonista, a met\u00e0 degli anni novanta, come presunto padre: nell'agosto del 1994, infatti, una donna californiana gli ha fatto causa, tramite un tribunale britannico, per una presunta paternit\u00e0 non riconosciuta.\nHarper Collins ha pubblicato la citata autobiografia di Boy George, \"Take It Like a Man\", nel 1995. George vi ha scritto, tra l'altro, della sua relazione con Kirk Brandon, cantante con il gruppo degli Spear of Destiny e ancor prima con quello dei Theatre of Hate, che ha fatto causa a George, anche lui trascinandolo in tribunale. L'artista, chiamato come imputato, ha dovuto difendersi dall'accusa di \"falsa testimonianza\" lanciata contro di lui da Brandon, il quale, ormai sposato e con prole, ha negato di aver avuto alcun rapporto sessuale con George in passato. Brandon ha perso la causa. Durante il processo, Boy George ha affermato che Kirk Brandon \u00e8 stato il grande amore della sua vita, dichiarando di amarlo ancora, il che non risulta troppo difficile da credere, a giudicare dalla incredibile bellezza di una delle ballate su \"Cheapness and Beauty\", appropriatamente intitolata \"Unfinished Business\" (qualcosa come \u00abQuestione da definire\u00bb o \u00abAffare in sospeso\u00bb), a proposito della quale George scrive nei Credits del libretto: \"Ringrazio Kirk Brandon per continuare a rimanermi in mente e per avermi aiutato a scrivere una canzone meravigliosa\".\nNel suo libro, George racconta anche la sua versione della relazione segreta con Jon Moss, il batterista dei Culture Club, rivelando che molte delle canzoni da lui scritte per i Culture Club erano indirizzate proprio a Moss, e sostenendo inoltre che Jon, nonostante fosse all'epoca bisessuale, non si era mai sentito a suo agio in un rapporto omosessuale, pur avendo addirittura interrotto un fidanzamento ufficiale per stare con George. Tutto questo \u00e8 stato confermato da Jon Moss in persona, durante la reunion dei Culture Club, a cavallo tra la fine degli anni novanta e il Nuovo Millennio.\nNel luglio del 1998, infatti, i Culture Club si sono riformati, facendo tre date a Montecarlo, per poi unirsi agli Human League e al musicista Howard Jones nel cosiddetto \"Big Rewind Tour\" negli USA. Il mese dopo, la band ha preso parte allo show in tarda serata di David Letterman (\"Late Night with David Letterman\"), facendo una comparsa in Gran Bretagna, per la prima volta dopo 14 anni. Pi\u00f9 tardi nel corso dell'anno, il gruppo ha avuto un nuovo successo discografico nel Regno Unito, raggiungendo la Top Ten con il singolo inedito \"I Just Wanna Be Loved\" (Numero 4). La reunion \u00e8 durata fino al 2002, producendo il doppio album raccolta/live, intitolato \"Greatest Moments - VH1 Storytellers Live\" e il nuovo album di inediti \"Don't Mind If I Do\", pubblicato nel 1999, da cui sono stati estratti altri due nuovi singoli, \"Your Kisses Are Charity\" (Numero 25 in Gran Bretagna) e il doppio lato A \"Cold Shoulder\"/\"Starman\" (Numero 43), passato alla storia come il pi\u00f9 grande flop britannico in assoluto per la band, nonostante la cover del brano di David Bowie, \"Starman\", sia diventata un momento molto atteso nei concerti dal vivo. Al periodo 1998-2002 risalgono anche numerose raccolte, sia in CD che in DVD, sia in studio che dal vivo, sia ristampate che inedite.\nNel 1998, Boy George e ha condotto un programma radiofonico, anch'esso settimanale, sul \"Galaxy Radio Network\". Nel mese di ottobre del 2005, \u00e8 stato arrestato, a New York, per sospetto possesso di cocaina, comparendo in tribunale nel febbraio del 2006, dove ha dichiarato che la droga non era sua, affermando la sua innocenza.\nIl 15 gennaio 2009 il cantante venne condannato a 15 mesi di prigione per aggressione e sequestro di persona nei confronti dell'escort norvegese Audun Carlsen.\nAttivit\u00e0 attuale: Boy DJ George, The Twin, progetti recenti.\nBoy George \u00e8 un DJ di successo, tra i pi\u00f9 originali ed alternativi della scena dance attuale, che organizza molte serate in quanto tale, mentre, in veste di cantante, pubblica dischi sempre pi\u00f9 di rado, andando in tourn\u00e9e saltuariamente. Rimane comunque un'icona della musica pop. Nel 2010 viene eletto alla posizione n.\u00b0 80 nell'annuale classifica \"Top 100 DJ\" indetta dalla famosa rivista \"Dj Magazine\".\nHa cantato il popolare inno Hare Krishna, \"Bow Down Mister\", anche in duetto con la cantante indiana Asha Bhosle.\nInoltre, \u00e8 recentemente apparso come ospite nel talk-show/British comedy \"The Kumars at No. 42\".\nTra gli ultimi lavori da lui pubblicati, sono da ricordare la raccolta di brani inediti su richiesta dei fans, intitolata \"The Unrecoupable One Man Bandit\", del 1999, con brani maggiormente tratti dal s\u00e9guito mai pubblicato dell'album del 1995, \"Cheapness and Beauty\", e l'album di ballate acustiche (per met\u00e0 edite, per l'altra met\u00e0 inedite), dal titolo \"U Can Never B2 Straight\", del 2002.\nTra il 2003 e il 2004, Boy George ha dato vita ad un nuovo progetto musicale, simile nella forma e nei contenuti (entrambi per\u00f2 estremizzati, sia nel look quasi teatrale che nelle sonorit\u00e0 pesantemente elettroniche) a quello dei Jesus Loves You, vale a dire The Twin, pi\u00f9 che un gruppo, un altro pseudonimo di copertura, con il quale rilanciarsi cautamente nella nuova esperienza solista, dopo il secondo scioglimento dei Culture Club, avvenuto nel 2002. Come The Twin, George pubblica l'album \"Yum Yum\" (da cui trae 4 singoli in edizione limitata, \"Here Come the Girls\", \"Electro hetero\", \"Sanitised\" e \"Human Racing\") e un EP, intitolato come la pseudo-band, \"The Twin\", trainato dal brano \"Nothing\", in un periodo molto creativo e liberatorio, nel quale gli \u00e8 finalmente concesso di cantare ci\u00f2 che pi\u00f9 gli aggrada. Oltre ad essere un periodo \"creativo e liberatorio\" \u00e8 sicuramente anche e soprattutto un periodo controverso; il cantante registra la colonna sonora per il porno-gay film \"Manhattan Heat\" della Lucas Entertainment con lo pseudonimo di \"The twin\". \u00c8 passata molta acqua sotto i ponti da quando Boy George diceva che al sesso preferiva una tazza di t\u00e8.\nNel 2005, ha pubblicato \"Straight\" in Gran Bretagna, il suo secondo libro autobiografico, contenente l'omonimo \"Straight EP\", con cinque brani, quattro dei quali inediti e uno (l'intensa ballata \"Julian\") gi\u00e0 incluso anche nel precedente citato album \"U Can Never B2 Straight\".\nDopo aver vissuto per un paio d'anni a Manhattan, dove, il 7 ottobre del 2005, \u00e8 stato arrestato per sospetto possesso di cocaina[3] ed \u00e8 comparso in tribunale il 1\u00ba febbraio del 2006 (BBC Online Report), accusato di possesso di cocaina. L'8 marzo 2006 si \u00e8 dichiarato colpevole di aver fatto perder tempo alla polizia (lui stesso aveva chiamato la polizia la sera dell'arresto, in evidente stato confusionale dovuto all'uso di stupefacenti, per denunciare un presunto furto mai avvenuto). Le voci sulla sua crisi personale sono avvalorate da diverse notizie: nel maggio 2008 ad esempio il cantante \u00e8 stato fotografato mentre vendeva magliette a 10 sterline in un mercato rionale di Londra.\nAlti, bassi, discese ardite e risalite costellano la vita di George, infatti nella tarda primavera 2008 intraprende una nuova tourn\u00e9e che chiama \"Songs that make you dance and cry Boy George Live\" in cui il cantante ripropone brani del suo passato con i Culture club e materiale da solista. La tourn\u00e9e, originariamente pianificata con date negli States, America Centrale e Regno Unito (includendo qualche data europea ad alcuni festival estivi) a causa del diniego del visto d'ingresso da parte del governo statunitense, viene circoscritta soltanto a qualche data in centro America mentre le tappe europee rimangono invariate. George non riesce a concretizzare il suo ritorno live, dopo dieci anni di assenza, negli States.\nIncassa suo malgrado la sconfitta ma non si perde d'animo. Nel segmento inglese del tour l'artista riceve un buon consenso personale, anche se la voce non \u00e8 pi\u00f9 la stessa ed il fisico appesantito lo rendono una pietosa caricatura di se stesso. Altalenante il responso da parte del pubblico: alcune date sono tutte esaurite, altre vengono annullate a causa della scarsa prevendita di biglietti. Parte dei suoi fan continuano ad amarlo incondizionatamente, altri gli hanno voltato le spalle.\nPer nulla turbato, continua a fare ci\u00f2 che gli riesce meglio: in ottobre immette sul mercato digitale, in ben tre versioni, \"Yes we can\" il suo nuovo singolo e nello stesso mese il canale via cavo Living TV trasmette in Inghilterra \"Living with Boy George\" un documentario in cui George mostra la sua quotidianit\u00e0 di persona ed artista, sempre in bilico tra coerenza e contraddizione, genio e sregolatezza. Il cantante \u00e8 comunque deciso a voler ribadire e rafforzare nei confronti del grande pubblico il suo status di musicista capace e compositore talentuoso.\nAnnuncia un nuovo tour-nostalgia \"Here and now \" insieme ad alcune \"vecchie\" glorie della scena musicale anni 80 da realizzarsi nel 2009 e partecipa al alcuni show televisivi in Europa accompagnato dalla sua band. In Inghilterra \u00e8 ospite di numerosi talk show e concede una serie interminabile di interviste ribadendo la sua redenzione: stop definitivo a droghe ed alcool e serio intento di voler esser considerato un artista e non una persona che entra ed esce dalle aule dei tribunali.\nMa nelle aule di un tribunale George ci torner\u00e0 presto portando con s\u00e9 il fardello della condanna: a Londra viene giudicato colpevole di sequestro di persona. Boy George \u00e8 stato accusato di aver ammanettato ad un letto l'escort gay sieropositivo Audun Carlsen, a suo dire reo di volergli sottrarre foto semi-pornografiche dal computer. Secondo quanto emerge durante il processo George ha colpito l'escort con una catena. Lui si difende dicendo che i suoi erano intenti intimidatori attuati al fine di impedire il presunto furto, il cantante avrebbe legato Carlsen solo per verificare di non esser stato derubato. Viene processato e ritenuto colpevole.\nAmareggiato, abbandonato anche dai fan pi\u00f9 irriducibili, il cantante afferma di essere comunque sereno e convinto della propria innocenza, decide per\u00f2 di voler cancellare ogni sua apparizione pubblica fino al giorno in cui verr\u00e0 emessa l'entit\u00e0 della condanna. Ma George \u00e8 George, ed \u00e8 ancora una volta il suo spirito contraddittorio a prendere il sopravvento, contrariamente a quanto annunciato, nel dicembre 2008 dichiara di voler tenere i due concerti al Pigalle Club di Londra pianificati prima del processo. A chi gli chiede il perch\u00e9 di questo suo ripensamento, serafico risponde \" \u00c8 il mio mestiere, perch\u00e9 non farlo?\". Il 16 gennaio 2009 George viene condannato a 15 mesi di reclusione per essere poi rilasciato nel mese di maggio dello stesso anno anche se, per qualche mese, porter\u00e0 un braccialetto elettronico che ne localizza gli spostamenti. Saldato il debito con la giustizia, sul finire del 2009, George si tuffa a capofitto in una serie di nuovi progetti: incide nuove canzoni, ricomincia i suoi DJ set, lancia nuovi artisti, pianifica concerti, concede interviste e si presta a nuove sessioni fotografiche. L'ennesima rinascita di un artista che, tra mille contraddizioni, rimane un punto di riferimento nella cultura POP moderna.\nIl 28 ottobre 2013 esce in Inghilterra il suo nuovo album dal titolo \"This is what I do\" anticipato dal singolo \"King of everything\".\nNel 2017 realizza una cover di YMCA dei Village People a favore della YMCA australiana.\nIl personaggio.\nAutore di canzoni (soprattutto dei testi) e icona culturale a tutto campo, giunto alla celebrit\u00e0 negli anni ottanta con il suo primo gruppo, i Culture Club, George O'Dowd oltre che come Boy George ha inciso e prodotto, e continua tuttora a farlo, sotto diversi pseudonimi (Angela Dust) oppure celato dietro progetti collettivi (Jesus Loves You, Dubversive) o band solo virtualmente tali, di cui costituisce sempre il componente fondamentale, quando non addirittura l'unico (come nell'ultima trovata, che risponde al nome di The Twin).\nIn tutti i casi, come \u00e8 evidente a colpo d'occhio, si tratta di cosiddetti \u00abnomi parlanti\u00bb (come era gi\u00e0 con \u00abCulture Club\u00bb, traducibile come \"Club culturale\", o con i nomi provvisori inizialmente adottati dalla band - cfr. \"infra\").\n\u00abAngela Dust\u00bb \u00e8 infatti un palese richiamo all'espressione inglese \u00abangels' dust\u00bb, la \"polvere degli angeli\", in cui \u00e8 chiaro il riferimento all'allucinogeno fenciclidina.\n\u00abJesus Loves You\u00bb \u00e8 addirittura una vera e propria frase di senso compiuto, che significa \"Ges\u00f9 ti ama\" o \"Ges\u00f9 vi ama\", e che non ha bisogno di ulteriori spiegazioni, se non del chiarimento che, nonostante la scelta del personaggio che rappresenta il cristianesimo per antonomasia, il progetto \u00e8 per lo pi\u00f9 basato sulla commistione di elementi religiosi di diversa provenienza, soprattutto orientale, legati in particolare al movimento Hare Krishna.\n\u00abDubversive\u00bb \u00e8 una parola macedonia costituita da \u00abdub\u00bb \"doppio\" (anche nome di un sotto-genere del reggae) e \u00absubversive\u00bb \"sovversivo\", suggerendo l'idea di anarchia musicale, un essere (o alter ego) completamente al di fuori del sistema artistico stabilito (e, non a caso, l'album relativo non verr\u00e0 mai pubblicato, proprio per non scendere a compromessi di alcun tipo).\n\u00abThe Twin\u00bb, infine - recentissimo progetto, in cui l'artista riprende il look estremo del performer Leigh Bowery - il cui significato collettivo \u00e8 \"i gemelli\", ma che pu\u00f2 essere tradotto anche al singolare, \"il gemello\", riprende il tema del doppio e si pone come richiamo ambivalente, da una parte al segno zodiacale del cantante, nato, appunto, sotto il segno dei Gemelli (che in inglese si dice, in realt\u00e0, \u00abGemini\u00bb, dal latino, ma lo stesso George ha sottolineato il particolare), e dall'altra al look letteralmente rubato a Bowery, copiato fin nei minimi dettagli, dalle sue particolarissime \"mise\" che sfidano la gravit\u00e0 al trucco pesantissimo ed estremamente teatrale, gi\u00e0 adottato da O'Dowd, nel musical da lui stesso composto, musicato ed interpretato, \"Taboo\", basato sulla colorata vita nei club gay degli anni ottanta, in cui l'artista ha per\u00f2 deciso di interpretare, invece che se stesso (uno dei personaggi in scena), proprio il controverso ruolo di Leigh Bowery, a quanto pare fatto su misura per il suo continuo bisogno di sperimentazione, specie di valvola di sfogo creativo, che avrebbe poi dato vita, come lui stesso ha dichiarato, in rete, su MySpace, nella pagina da lui scritta, al pi\u00f9 recente dei suoi progetti, appunto, The Twin."}
{"id": "367929", "revid": "831312", "url": "https://it.wikipedia.org/wiki?curid=367929", "title": "Giro d'Italia 1959", "text": "Il Giro d'Italia 1959, quarantaduesima edizione della \"Corsa Rosa\", si svolse in ventidue tappe dal 16 maggio al 7 giugno 1959 per un percorso totale di 3\u00a0657 km. Fu vinto dal lussemburghese Charly Gaul in 101h50'26\" alla media di 35,909 km/h precedendo il francese \nJacques Anquetil e l'italiano Diego Ronchini.\nGaul sconfisse seccamente l'astro nascente Jacques Anquetil, e dopo aver perduto la maglia rosa nella tappa di Bolzano la riconquist\u00f2 nella penultima tappa, andando in fuga sul Piccolo San Bernardo e staccando il francese di 10 minuti."}
{"id": "367988", "revid": "1543377", "url": "https://it.wikipedia.org/wiki?curid=367988", "title": "Wolfgang Overath", "text": "Carriera.\nClub.\nRegista mancino di squisite qualit\u00e0 tecniche, si adattava egregiamente a ricoprire tutti i ruoli del centrocampo, in particolare quello di trequartista e di mezzala, eccellendo in particolare nell'organizzazione della manovra.\nHa trascorso l'intera carriera professionistica nel Colonia, dove ha iniziato a giocare all'et\u00e0 di 18 anni. Si \u00e8 affermato nella Bundesliga a partire dal 1962, e nel 1964 ha vinto con la sua squadra il titolo nazionale. Nel 1968 e nel 1977 Overath ha conquistato anche la Coppa di Germania, sempre con il Colonia. Si ritir\u00f2 al termine della stagione 1976-1977, dopo aver giocato nel club per 14 stagioni, resistendo alle offerte da parte di squadre pi\u00f9 blasonate (ad esempio il Real Madrid).\nDetiene tuttora il record di presenze complessive con la squadra biancorossa, con un totale di 542 partite giocate, di cui 409 in campionato.\nNazionale.\nDal 1963 al 1974 ha vestito la maglia della nazionale tedesca occidentale, totalizzando 81 presenze e 17 reti, esordendo contro la Turchia il 28 settembre 1963, nella partita vinta per 3-0 a Francoforte, subentrando al 69' a Timo Konietzka.\nIl suo esordio in una grande competizione internazionale avvenne nel 1966, in occasione del mondiale in Inghilterra, nel quale Overath ebbe un posto fisso da titolare nella squadra tedesca. Scese in campo anche nella finale, persa contro la squadra di casa.\nQuattro anni dopo, \u00e8 inserito dal c.t. Sch\u00f6n nella squadra tedesca per i mondiali messicani, che ben figurer\u00e0 nel torneo arrivando fino alle semifinali, uscendo eliminata per mano dell'Italia nel celebre 4-3 di Citt\u00e0 del Messico, nella quale Overath gioca titolare, prendendo una traversa al minuto 19. Segna inoltre il gol decisivo nella finalina contro l'Uruguay, contribuendo al raggiungimento del terzo posto. Verr\u00e0 inserito fra i migliori giocatori della competizione.\nA causa di un infortunio, Overath gioca solo alcune partite di qualificazione all'Europeo 1972, venendo convocato per la fase finale ma non scendendo in campo. Sono gli anni del dualismo con il regista Netzer, che Sch\u00f6n considera non compatibile con Overath, e che proprio al suo posto giocher\u00e0 titolare quella competizione.\nLa situazione si capovolger\u00e0 per\u00f2 in occasione del mondiale 1974. Ormai ripresosi dall'infortunio infatti, Overath scende in campo in tutte le partite del torneo (suo terzo mondiale personale), siglando anche due reti contro Australia e Svezia. Disputa da titolare anche la finale all'Olympiastadion di Monaco contro l'Olanda, che porter\u00e0 la Germania a sollevare la seconda Coppa del Mondo della sua storia calcistica. Sar\u00e0 questa l'ultima partita di Overath con la \"mannschaft\", con la quale ha giocato complessivamente 81 partite mettendo a segno 17 reti; ha anche vestito la fascia di capitano in 13 occasioni.\nOverath \u00e8 uno dei pochi calciatori, assieme a Franz Beckenbauer, Jurgen Grabowski, Horst-Dieter Hottges, Sepp Maier, Franco Baresi e Miroslav Klose ad aver raggiunto un terzo, secondo e primo posto ai mondiali, rispettivamente nel 1970, nel 1966 e 1974.\nDirigente.\nNel 2004 \u00e8 stato nominato presidente del , incarico che ha mantenuto fino al 13 novembre 2011.\nStatistiche.\nCronologia presenze e reti in nazionale.\n\"Resoconto\""}
{"id": "368041", "revid": "52076", "url": "https://it.wikipedia.org/wiki?curid=368041", "title": "ICPO", "text": ""}
{"id": "368053", "revid": "49046283", "url": "https://it.wikipedia.org/wiki?curid=368053", "title": "Offerta (economia)", "text": ""}
{"id": "368060", "revid": "36426", "url": "https://it.wikipedia.org/wiki?curid=368060", "title": "Bio-architettura", "text": ""}
{"id": "368124", "revid": "712828", "url": "https://it.wikipedia.org/wiki?curid=368124", "title": "Jedi Oscuri", "text": ""}
{"id": "368126", "revid": "1516566", "url": "https://it.wikipedia.org/wiki?curid=368126", "title": "Elefante (araldica)", "text": "In araldica l'elefante simboleggia \"fortezza\" e \"grandezza d'animo\" ed \u00e8 anche emblema di \"stirpe antica, potente, inflessibile\" per l'et\u00e0 che pu\u00f2 raggiungere, per la sua forza e per l'impossibilit\u00e0 di piegare le ginocchia. L'elefante d'argento \u00e8 stato spesso assunto nello stemma da chi, dopo aver scavalcato un nemico, gli concedeva la vita; quello d'oro da chi, oltre la vita, gli concedeva la libert\u00e0.\nPosizione araldica ordinaria.\nL'elefante si rappresenta, di norma, fermo."}
{"id": "368127", "revid": "1543377", "url": "https://it.wikipedia.org/wiki?curid=368127", "title": "Omosessualit\u00e0 e religioni", "text": "Il rapporto tra l'omosessualit\u00e0 e le religioni \u00e8 variato notevolmente a seconda del tempo e della posizione geografica, anche nei riguardi delle diverse forme di orientamento sessuale. Le dottrine attuali delle religioni maggiori sugli atteggiamenti da prendere nei confronti di tali orientamenti possono variare anche sia a seconda delle confessioni religiose sia a seconda delle diverse denominazioni interne ad esse che vengono prese in esame. Ma non tutte le religioni disapprovano in un modo esplicito l'omosessualit\u00e0, alcune preferiscono semplicemente mantenere una posizione di omissione nei riguardi della questione.\nNel corso della storia l'amore e la sessualit\u00e0 tra omosessuali (soprattutto maschi) sono stati tollerati e anche istituiti nei rituali religiosi di Babilonia e di Canaan e sono lodati nella religione dell'antica Grecia; gli storici confermano che ci sono prove che le citt\u00e0-stato di Tebe (vedi pederastia tebana e Battaglione sacro) e dell'antica Sparta (vedi pederastia spartana) avessero unit\u00e0 militari formate da coppie di amanti omosessuali che a volte officiavano sacrifici ad Eros, il dio dell'amore, prima di impegnarsi in combattimento (vedi omosessualit\u00e0 militare nell'antica Grecia). Inoltre, la mitologia greca \u00e8 una ricca fonte di narrazioni di amore e sessualit\u00e0 tra persone dello stesso sesso.\nGli antichi ebrei, tuttavia, hanno condannato l'omosessualit\u00e0 e con l'espansione del cristianesimo si \u00e8 continuato a perseguitare le pratiche omosessuali. Quando il cristianesimo divenne la religione ufficiale nell'impero romano, con l'ascesa di Costantino I, gli storici scrivono che l'omosessualit\u00e0 era diventata una minaccia istituzionale; motivo principale della sua persecuzione sarebbe stato dato dal bisogno di sopravvivenza ed espansione della popolazione per mezzo della difesa della procreazione attraverso la famiglia.\nLa posizione ufficiale della Chiesa nei riguardi dell'omosessualit\u00e0 \u00e8 razionalizzata attraverso gli scritti di Sant'Agostino d'Ippona, per il quale gli organi riproduttivi erano fatti per l'ordine naturale della procreazione e in nessun caso avrebbero potuto essere utilizzati per un'altra forma di piacere sessuale; l'omosessualit\u00e0, secondo lui, \u00e8 una perversione appartenente alla stessa categoria della masturbazione, del sesso anale, del rapporto di sesso orale ed infine della zoofilia (o \"bestialit\u00e0\").\nL'omosessualit\u00e0 rimane disapprovata dalla maggior parte delle tradizioni cristiane presenti in tutto il mondo, nonostante Ges\u00f9 Cristo non avesse mai detto nulla a proposito nei Vangeli. Tra quelle confessioni che generalmente si esprimono in un modo negativo nei confronti di questi orientamenti esistono molteplici tipi di posizione che esse possono assumere: questi possono variare dallo scoraggiare apertamente l'attivit\u00e0 omosessuale, al vietare esplicitamente le pratiche omosessuali tra i suoi aderenti, all'opporsi attivamente all'accettazione sociale dell'omosessualit\u00e0, fino al condannare gli omosessuali alla pena di morte.\nIn alcune religioni, a seconda dell'interpretazione delle scritture, viene considerato peccaminoso l'orientamento omosessuale pertanto qualificandolo come oggettivamente disordinato (cos\u00ec afferma ad esempio il \"Catechismo della Chiesa Cattolica\") ed infine rifiutandone le pratiche sessuali.\nAlcuni affiliati alla Riforma protestante dichiarano che solo il rapporto sessuale \u00e8 peccaminoso. Altri ancora sono maggiormente portati ad accettare pienamente gli omosessuali; questo ad esempio \u00e8 il caso del movimento religioso alternativo dei Radical Faeries, che promuove attivamente l'omosessualit\u00e0.\nAlcune organizzazioni d'impronta religiosa, come ad esempio Scientology o alcune confessioni cristiane, dichiarano che l'omosessualit\u00e0 sia una malattia e che possa essere eliminata o corretta mediante la fede religiosa e la pratica eterosessuale; alcune altre forme religiose liberali come la Wicca possono giungere a benedire il matrimonio tra persone dello stesso sesso.\nIl fondamentalismo religioso \u00e8 stato considerato come essere correlato strettamente al pregiudizio anti-omosessuale; questo \u00e8 il caso anche della religiosit\u00e0 comune la quale prevede tipicamente quegli atteggiamenti volti all'omofobia, ma \u00e8 stato anche rilevato in un esperimento di laboratorio che essa pu\u00f2 condurre ad una vera e propria ostilit\u00e0 fisica anti-gay.\nAd esempio l'opposizione religiosa all'adozione da parte di coppie dello stesso sesso \u00e8 stata spiegata attraverso alti valori collettivisti (di affidabilit\u00e0, autorit\u00e0 e purezza) e da una bassa flessibilit\u00e0 nelle questioni esistenziali piuttosto che dalle elevate inclinazioni pro-sociali dimostrate nei confronti dei pi\u00f9 deboli.\nGli atteggiamenti verso l'omosessualit\u00e0 possono venire determinati non solo dalle credenze religiose personali, ma anche dall'interazione di queste credenze con l'eventuale predominio religioso nazionale; questo pu\u00f2 riguardare pure le persone meno religiose o che non condividono affatto il loro contesto religioso dominante locale.\nMolti ribadiscono il concetto che l'omosessualit\u00e0 \u00e8 peccaminosa soffermandosi specificamente agli atti/comportamenti sessuali, piuttosto che considerarla in una pi\u00f9 ampia visione concernente una questione identitaria; a tal fine alcuni scoraggiano l'etichettatura degli individui esclusivamente in base al loro orientamento sessuale. Esistono poi diverse organizzazioni religiose le quali affermano che la terapia di conversione possa contribuire a ridurre l'attrazione verso le persone dello stesso sesso e diventare cos\u00ec degli ex-gay; tuttavia, nessuno studio scientifico serio ha mai dimostrato la validit\u00e0 di questa pratica che viene anzi scoraggiata dalla maggior parte dei medici.\nNonostante ci\u00f2 alcuni aderenti di molte religioni vedono in una maniera maggiormente positiva e non come netta contrapposizione i diversi orientamenti sessuali; alcune tra le confessioni cristiane (ma non solo quelle) possono giungere a concedere la loro benedizione al matrimonio tra persone dello stesso sesso e a sostenere i diritti LGBT nel mondo; il loro numero aumenta costantemente mentre gran parte del mondo occidentale ha adottato e sviluppato legislazioni a sostegno dei diritti LGBT.\nStoricamente alcune culture e religioni hanno ospitato, istituzionalizzato ritualmente (vedi pederastia cretese) o venerato l'amore e la sessualit\u00e0 tra persone dello stesso sesso; tali mitologie e tradizioni possono essere rinvenute in tutti i continenti del pianeta: per fare solo un esempio l'induismo non considera l'omosessualit\u00e0 come un peccato in termini religiosi. Nel 2009 il \"Consiglio ind\u00f9 del Regno Unito\" ha fato pubblicare una dichiarazione intitolata \"L'induismo non condanna l'omosessualit\u00e0\".\nLe scritture sacre del Sikhismo rappresentate dal \"Guru Granth Sahib\" insegnano la tolleranza, l'uguaglianza e l'accettazione di tutte le persone indipendentemente dalla loro etnia, fede religiosa, sesso e forma di sessualit\u00e0. Le cerimonie di nozze Sikh non sono specificamente rivolte ad un'unica forma di sessualit\u00e0, pertanto il matrimonio omosessuale sarebbe teoricamente possibile all'interno del Sikhismo.\nIndipendentemente dalla loro posizione nei confronti dell'omosessualit\u00e0 molte persone di fede guardano sia ai testi sacri sia alla tradizione per potersi orientare su questo particolare tema; tuttavia l'autorit\u00e0 di varie tradizioni o passaggi scritturali, oltre che la correttezza delle traduzioni e delle sue interpretazioni, sono in continuazione contestate.\nPaganesimo.\nReligioni mediorientali.\nDiversi documenti attestano la presenza di sacerdoti o persone addette al culto che sono di sesso maschile ma vestono da donne e vengono in qualche modo assimilati alle donne, pur rimanendo in una categoria ben distinta da quella delle donne.\nLa persona che appartiene a questo gruppo \u00e8 descritta con vari nomi ed \u00e8 presente anche nelle successive \"Scritture ebraiche\" come \"keleb\", termine tradotto (nel \"Libro del Deuteronomio 23,19\") come \"cane\" (definizione che ha in origine la sfumatura di \"cane da guardia\" della divinit\u00e0, dato che la si ritrova in un'iscrizione semitica cipriota).\nLe \"Scritture ebraiche\" contengono anche il termine kadesh/kodesh (trascritto anche come qedes/qodesh, plurale: kedeshim o qedeshim), che significa \"consacrato, santo\", che viene normalmente tradotto come \"prostituto\", o \"prostituto sacro\" (nel \"Primo Libro dei Re 14,24; 15,12; 22,47\"). Il testo biblico dice che questo tipo di persone \"consacrate\" s'erano installate nell'interno stesso del Primo Tempio di Gerusalemme (nel \"Secondo Libro dei Re 23,7\") al servizio d'una divinit\u00e0 diversa da Yahweh. \u00c8 possibile che si tratti di sacerdoti dediti al travestitismo o eunuchi di cui \u00e8 ampiamente nota l'esistenza fra il clero di alcune divinit\u00e0 femminili come Inanna/Ishtar, la quale ultima sappiamo essere stata venerata anche come \"Regina dei Cieli\".\nI miti mesopotamici danno una testimonianza di queste figure (ne \"La discesa di Inanna agli Inferi\" [fine III millennio/inizio II millennio a.C.], onorate per aver aiutato la dea Ishtar prigioniera nell'aldil\u00e0; il dio Enki crea, usando lo sporco posto sotto le sue unghie, il \"kurgara\" e il \"kalatur\" e li manda a salvare la Dea. Essi riescono a commuovere la regina degli inferi Ereshkigal e a compiere la loro missione): esse vengono presentate come sacre e intimamente legate al culto delle divinit\u00e0 (specialmente a quello di Inanna e Ishtar).\nPi\u00f9 che a prostituti sacri si dovr\u00e0 forse pensare a castrati, sul tipo di quelli descritti in epoca classica da Luciano di Samosata nel suo \"De dea Syria\", che praticavano l'autoevirazione come forma di estremo ascetismo e definitiva consacrazione alla divinit\u00e0 (il mondo classico li conobbe col nome di gallo).\nAntico Egitto.\nIn una versione del \"Mito di Horus e Seth\", i due D\u00e8i parenti in lotta per la supremazia, per arrivare a schiacciare una volta per tutte Horus, Seth lo sodomizza e poi va a raccontare l'accaduto alle altre divinit\u00e0, i quali nel sentire la cosa \"vomitano e sputano\" in faccia ad Horus.\nIl giovane dio \u00e8 per\u00f2 riuscito a far eiaculare Seth nelle proprie mani, poi si taglia le mani e le butta in acqua; ottenuto dalla madre Iside un paio nuovo di mani mette il proprio sperma su un'insalata che Seth manger\u00e0, in modo che quando gli d\u00e8i si trovano di fronte ai due, che dichiarano entrambi di aver sodomizzato l'altro, chiedono allo sperma di parlare per dire chi avesse ragione, \u00e8 lo sperma di Horus a parlare da dentro l'intestino di Seth.\nEsistono tracce di un'altra versione del mito, nella quale \"Horus insinu\u00f2 il suo seme nel didietro di Seth, e Seth insinu\u00f2 il suo seme nel didietro di Horus\".\nReligione greco-romana.\nAlcuni miti greci e latini presentano esplicitamente relazioni omosessuali, di solito di un tiporifacentesi alla pederasta (vedi pederastia greca), fra una divinit\u00e0 di sesso maschile e un giovane mortale di maschio. Tali miti contengono un substrato iniziatico che ha fatto ipotizzare ad alcuni indoeuropeisti (massimamente Bernard Sergent, anche se l'ipotesi parte da un saggio di Jan Bremmer) che in origine il rapporto sessuale fosse la rappresentazione, simbolica e teologica, di un effettivo atto omosessuale a cui erano sottoposti i ragazzi nei riti di iniziazione, come rito di passaggio dall'adolescenza all'et\u00e0 adulta, per renderli fertili attraverso la trasmissione del seme. (vedi pederastia cretese).\nPerdutosi nel volgere dei secoli di questo rito, secondo S\u00e9rgent, ne rimase solo il ricordo mitico, che in epoca classica venne reinterpretato secondo le concezioni dei contemporanei relative all'omosessualit\u00e0, attribuendo agli D\u00e8i amori carnali, fini a se stessi.\nIl solo mito greco-romano che descriva un rapporto sessuale fra una divinit\u00e0 femminile e un essere umano di sesso femminile \u00e8 quello di Diana e Callisto, che ingloba tracce di un mito legato all'iniziazione (anche sessuale, ma non solo) delle giovani, nel passaggio dall'adolescenza all'et\u00e0 adulta.\nTemi LGBT possono essere rinvenuti nei miti classici riguardanti Achille e Patroclo, Ati, Narciso, Tamiri e Giacinto, Ciparisso, Crisippo e Laio, Dafni, Ampelo, Ganimede, Orfeo, Ila e Iolao, Prosimno, Calaide, Nerito e Pelope, Polido e Glauco Teseo e Piritoo, Eurialo e Niso, Cidone e Clizio, Callisto, Ermafrodito e Tiresia, Cenis, ed infine Afrodito.\nFedi abramitiche.\nLe religioni abramitiche dell'ebraismo, del cristianesimo e dell'islam hanno tradizionalmente proibito la sodomia, credendo e insegnando che un tale comportamento costituisca un peccato. Al giorno d'oggi alcune confessioni all'interno di queste tre grandi religioni accettano l'omosessualit\u00e0 e comprendono le persone omosessuali, come accade per esempio nell'Ebraismo riformato, nella Chiesa unita di Cristo e nella Metropolitan Community Church.\nAlcune chiese del presbiterianesimo e dell'anglicanesimo accolgono i loro membri indipendentemente dalle relazioni omoaffettive che questi intrattengono, con alcune di queste chiese che consentono di impartire l'ordine sacro ai chierici lesbiche e gay e, includendoli attivamente negli affari ecclesiali e sostenendo la legalizzazione dell'unione civile e del matrimonio tra persone dello stesso sesso.\nL'ebraismo riformato comprende rabbini lesbiche e gay e liturgie matrimoniali apposite per le coppie dello stesso sesso, mentre l'ebraismo ricostruzionista e l'ebraismo conservatore negli Stati Uniti d'America permettono il rabbinato per lesbiche e gay e sostengono le coppie dello stesso sesso.\nEbraismo.\nLa \"Torah\" (i primi cinque libri della \"Bibbia ebraica\") \u00e8 la fonte primaria per le opinioni ebraiche sull'omosessualit\u00e0. Essa afferma che: \"[Un uomo] non deve giacere con un altro uomo come [avrebbe fatto] con una donna, \u00e8 un \u05ea\u05d5\u05e2\u05d1\u05d4 toeba (abominio) (\"Libro del Levitico 18:22\"): come in molti altri comandamenti simili, la punizione dichiarata per la voluta violazione di questo precetto \u00e8 la pena di morte, anche se in pratica l'ebraismo rabbinico non crede pi\u00f9 di avere l'autorit\u00e0 necessaria per poter comminare sentenze capitali.\nL'Ebraismo ortodosso giudica gli atti omosessuali come dei peccati. Negli ultimi anni vi sono stati approcci interpretativi i quali affermano che solamente l'atto di sesso anale \u00e8 proibito e considerato come un abominio dalla \"Torah\", mentre il solo orientamento sessuale e anche altre attivit\u00e0 omosessuali non sono da considerare come dei peccati.\nL'ebraismo conservatore si \u00e8 impegnato in uno studio approfondito dell'omosessualit\u00e0 sin dagli anni novanta con diversi rabbini che presentano una vasta gamma di \"responsa\" (documenti con argomentazioni legali) in qualit\u00e0 di considerazioni comunitarie. La posizione ufficiale del movimento \u00e8 quella di accogliere gli ebrei omosessuali nelle loro sinagoghe e di lottare contro qualsiasi forma di discriminazione che si presentasse nel diritto civile e nella societ\u00e0 pubblica, ma anche di mantenere il divieto di sesso anale come requisito religioso.\nL'ebraismo riformato e l'ebraismo ricostruzionista nell'America del Nord e l'ebraismo liberale nel Regno Unito rendono l'omosessualit\u00e0 accettabile sulla stessa base dell'eterosessualit\u00e0. Le autorit\u00e0 ebraiche progressiste credono che le leggi tradizionali contro l'omosessualit\u00e0 non siano pi\u00f9 vincolanti o siano altres\u00ec soggette a cambiamenti che riflettano una nuova comprensione della sessualit\u00e0 umana.\nAlcune di queste autorit\u00e0 si basano su una moderna scuola biblica la quale suggerisce che il divieto presente nella \"Torah\" era inteso a vietare il sesso omosessuale coercitivo o ritualizzato, come quelle pratiche attribuite ai culti e al rito di fertilit\u00e0 presenti nell'antico Egitto e in Cananea e alla prostituzione sacra effettuata all'interno dei templi.\nCristianesimo.\nLe confessioni cristiane hanno una grande variet\u00e0 di opinioni sull'argomento inerente agli \"atti omosessuali\", che vanno dalla condanna totale alla completa accettazione. La maggior parte delle confessioni cristiane accoglie le persone attratte dallo stesso sesso, ma nel contempo insegnano che gli atti omosessuali sono peccaminosi. Queste confessioni includono la Chiesa cattolica romana, la Chiesa ortodossa e le Chiese ortodosse orientali, le confessioni rifacentesi al luteranesimo come la Chiesa luterana-Sinodo di Missouri, il Sinodo luterano evangelico del Winsconsis, la Chiesa metodista unita ed alcune altre confesioni principali come la Chiesa riformata in America e la Chiesa battista americana.\nLo stesso vale per le organizzazioni e le Chiesa conservatrici dell'evangelicalismo come l'Alleanza evangelica e gruppi e Chiese che propongono il fondamentalismo cristiano come la Southern Baptist Convention, le Chiese del pentecostalismo come le Assemblee di Dio Americane e le Chiese del restaurazionismo come i Testimoni di Geova e la Chiesa di Ges\u00f9 Cristo dei santi degli ultimi giorni le quali assumono la posizione secondo la quale l'attivit\u00e0 sessuale omosessuale costituisce un peccato.\nIl Cristianesimo liberale \u00e8 favorevole agli omosessuali. Alcune tra le confessioni cristiane non considerano i rapporti monogamici tra persone dello stesso sesso come cattivi o malvagi: queste includono la Comunit\u00e0 di Cristo (RLDS), la Chiesa unita del Canada, la Chiesa unita di Cristo, la Chiesa episcopale degli Stati Uniti d'America, la Chiesa presbiteriana degli Stati Uniti d'America, l'Unione di Utrecht delle Chiese vetero-cattoliche, la Chiesa evangelica luterana in America, la Chiesa evangelica luterana in Canada, la Chiesa di Svezia, le Chiese luterane, riformate e unite rappresentate dalla Chiesa evangelica in Germania, la Chiesa di Danimarca, la Chiesa d'Islanda, la Chiesa di Norvegia e la Chiesa protestante nei Paesi Bassi.\nIn particolare la Metropolitan Community Church \u00e8 stata fondata specificamente per servire la comunit\u00e0 cristiana LGBT e si \u00e8 dedicata all'essere aperta e affermativa nei confronti delle persone LGBT; conta all'incirca 40.000 membri. La \"Chiesa unita di Cristo\" e l'Alliance of Baptists sostengono anche il matrimonio tra persone dello stesso sesso; mentre alcune Chiese dell'anglicanesimo e del luteranesimo permettono la benedizione delle coppie omosessuali.\nAll'interno della comunione anglicana vi sono membri del clero apertamente gay; per esempio Gene Robinson e Mary Glasspool sono vescovi (il primo un uomo, la seconda una donna) apertamente omosessuali appartenenti alla \"Chiesa episcopale statunitense\", mentre la donna-vescovo Eva Brunne, apertamente lesbica, appartiene alla \"Chiesa luterana di Svezia\". Le recenti azioni promosse dalle chiese episcopali nei confronti dell'omosessualit\u00e0 hanno portato ad un maggior dibattito e tensione etica all'interno della Chiesa anglicana d'Inghilterra, oltre che all'interno delle chiese anglicane in tutto il mondo.\nNegli Stati Uniti d'America e in molte altre nazioni i religiosi stanno diventando sempre pi\u00f9 affermativi nei riguardi delle relazioni omosessuali; anche quelli facenti parte di confessioni con posizioni ufficiali dogmatiche si stanno poco per volta liberalizzando, sebbene non pi\u00f9 rapidamente di quelle che confermano il proprio appoggio ai gruppi religiosi LGBT.\nI passaggi dell'\"Alleanza Mosaica\" e il suo contesto pi\u00f9 ampio dell\"'Antico Testamento\" sono stati interpretati per significare che chiunque s'impegnasse in pratiche omosessuali avrebbe dovuto essere punito con la pena di morte (\"Libro del Levitico 20:13\"; Libro della \"Genesi 19: 4-25\"; \"Libro dei Giudici 19: 22-20: 48\"; \"Seconda lettera di Pietro 2: 6-10\" ed infine \"Lettera di Giuda 7\"). L'AIDS \u00e8 stato anche ritratto da alcuni appartenenti a sette fondamentaliste, come Fred Phelps e Jerry Falwell, come una punizione da parte di Dio nei confronti degli omosessuali.\nNel corso del XX secolo teologi di rilievo come Karl Barth, J\u00fcrgen Moltmann, Hans K\u00fcng, John Robinson, il vescovo David Jenkins, Don Cupitt e il vescovo John Shelby Spong sfidarono le posizioni e le comprensioni pi\u00f9 tradizionaliste della \"Bibbia\"; a seguito di questi sviluppi alcuni hanno suggerito che i passaggi in questione fossero stati erroneamente tradotti, fatti uscire dal contesto o che non si riferiscono a ci\u00f2 che noi tutti oggi intendiamo come \"omosessualit\u00e0\".\nLe confessioni pi\u00f9 conservatrici generalmente si oppongono alle relazioni omosessuali utilizzando i passi testuali dell'Antico e del \"Nuovo Testamento\" i quali descrivono le relazioni sessuali umane come strettamente eterosessuali ed entro un preciso \"disegno\" voluto da Dio per il mondo (\"Libro della Genesi 2: 18-24, 1, 26-28\"; \"Vangelo di Matteo 19: 4-6\"; \"Prima lettera ai Corinzi 7: 1-40\" e \"Lettera agli Efesini 5:22 -33\") e che il Signore stesso dichiar\u00f2 essere cosa \"molto buona\" (\"Genesi 1: 26-31\").\nIn quanto tale si afferma che i desideri e le azioni sessuali che contraddicono il disegno divino sono in se stesse peccaminose e pertanto vengono condannate da Dio stesso (ad esempio \"e non giacerai con un maschio come fai con una femmina, ci\u00f2 \u00e8 un abominio\", \"Levitico 18:22\" e confronta con \"Levitico 20:13\"). Dato che l'amore non si rallegra della menzogna e dell'iniquit\u00e0 (confronta \"1 Corinzi 13: 6\") e dal momento che i desideri e le azioni omosessuali sono ritenuti essere contrari al disegno divino e condannati da Dio come peccato/iniquit\u00e0 (ad esempio, in generale, \"Lettera ai Romani 1:26\" (confronta \"1 Corinzi 6: 9\"), vengono inclusi - ma non limitate a - alla pederastia (in \"1 Corinzi 6: 9\", \"Prima lettera a Timoteo 1: 9-11\") e considerati sessualmente immorali (\"Lettera ai Galati 5: 19-21\", \"Lettera ai Colossesi 3: 5-7\", \"Lettera agli Efesini 5: 3\"): gli aderenti alle confessioni pi\u00f9 conservatrici credono che l'amore genuino nei confronti di Dio e verso l'umanit\u00e0 sia meglio espresso seguendo Dio piuttosto che il mondo (\"Atti degli Apostoli 5, 29\"; \"Libro di Geremia 23: 1-40\"; \"Lettera ai Romani 12: 9\").\nLaddove la concezione cattolica si fonda su un argomento di \"Legge naturale\" come viene descritto dalla \"Scrittura\" e riproposto dal San Tommaso d'Aquino, la tradizionale concezione conservatrice protestante si basa sull'interpretazione della sola scrittura. I conservatori protestanti vedono anche i rapporti omosessuali come rappresentanti un ostacolo ai rapporti eterosessuali; essi interpretano alcuni passaggi biblici come comandamenti ad essere eterosessualmente sposati. I cattolici, d'altra parte, hanno ospitato nel loro seno persone non sposate nella funzione di sacerdoti, monaci, monache e singoli laici per pi\u00f9 di mille anni.\nUn certo numero di cristiani omosessuali e di cosiddetti \"ex-gay\" hanno infine espresso la propria soddisfazione nel far parte di matrimoni sessualmente orientati in modo \"misto\".\nChiesa cattolica romana.\nLa Chiesa cattolica romana insegna che coloro che sono attratti da persone dello stesso sesso sono chiamati a praticare la castit\u00e0, proprio come tutti gli altri. La Chiesa cattolica non considera l'attivit\u00e0 omosessuale come espressione del sacramento coniugale (vedi Matrimonio (Chiesa cattolica)) ed insegna che esso \u00e8 possibile solo nell'ambito di un impegno a lungo termine in un matrimonio tra un uomo e una donna. Secondo l'etica sessuale della Chiesa, l'attivit\u00e0 omosessuale non cade nell'ambito delle \"relazioni complementari\" (gli organi maschile e femminile che si completano a vicenda) ed esula dalla fecondit\u00e0 (apertura alla nuova vita) implicita nell'atto sessuale.\nLa Chiesa Cattolica Romana \u00e8 tollerante di fronte alla \"condizione omosessuale o alla sua tendenza\" presente nei credenti, pur respingendone gli \"atti\". Nella sua \"Lettera sulla pastorale rivolta alle persone omosessuali\", il cardinal Ratzinger ribadisce che: \nLa Congregazione per la dottrina della fede, guidata dal cardinale Ratzinger (il futuro Papa Benedetto XVI) ha ribadito nel 1986 e nel 2003 questa posizione, che richiede, in particolare, ai vescovi e ai legislatori cattolici di opporsi alla legislazione a favore del matrimonio tra persone dello stesso sesso o al suo equivalente in altre normative.\nSecondo l'associazione LGBT francese \"David et Jonathan\" \"questo testo indurisce la posizione tradizionale della Chiesa per quanto riguarda gli omosessuali. La distinzione tra tendenze omosessuali e atti, su cui ha insistito in tutti i testi del suo pi\u00f9 lontano Magistero, scompare di fatto. La tendenza omosessuale diventa incompatibile con l'autentica castit\u00e0 pur esistente tra le coppie dello stesso sesso\". L'ultimo testo pubblicato dalla Santa Sede a questo proposito risale al 1961. Il Vaticano stesso ha fondato due movimenti basantisi sulla morale cattolica dell'amicizia e della completa astinenza sessuale: il movimento \"Coraggio\" e \"Amore fraterno spititale\". Questi movimenti militano contro il matrimonio tra persone dello stesso sesso e sottolineano il valore della castit\u00e0 integrale incorniciata da pratiche religiose all'interno delle debite organizzazioni cattoliche.\nSe non nelle forme religiose di tendenza integralista cattolica, ortodossa, evangelica o di altro tipo (a titolo di esempio si pu\u00f2 ricordare come viene percepita l'omosessualit\u00e0 in omosessualit\u00e0 e mormonismo o omosessualit\u00e0 e Testimoni di Geova), non vi \u00e8 nessuna chiamata all'astinenza gay, ma piuttosto alla moderazione e alla discrezione. Nella Chiesa cattolica romana l'enfasi viene posta sull'ospitalit\u00e0 e la gentilezza nei confronti degli omosessuali. Nel luglio 2013 Papa Francesco ha affermato: \"\"Se una persona \u00e8 gay e cerca il Signore con la buona volont\u00e0, chi sono io per giudicare?\". Egli ha ricordato inoltre che \"il Catechismo della Chiesa Cattolica esprime molto bene il concetto che non dobbiamo emarginare quelle persone che hanno bisogno di essere integrate nella societ\u00e0\".\nChiesa ortodossa.\nIl patriarca della Chiesa ortodossa russa Alessio II dichiar\u00f2 davanti all'assemblea riunita del Consiglio d'Europa nell'ottobre del 2007:\nIl suo successore Cirillo I, durante un viaggio compiuto in Ucraina nel novembre del 2010, condivise la visione espressa da Papa Benedetto XVI su molte questioni d'attualit\u00e0, in particolare quelle morali ed ecclesiali. Per quanto riguarda l'omosessualit\u00e0 egli ha osservato che \"la Parola di Dio viene distorta in modo che corrisponda al criterio laicista liberale. \u00c8 scritto molto chiaramente che questi atti sono da considerarsi come peccati\".\nIl 17 marzo 2008 i 13 membri del comitato permanente della Chiesa di Grecia dichiararono che la proposta di unione civile messa in campo dal governo greco sarebbe stata \"una bomba catastrofica\" che viene ospitata nelle fondamenta stesse della societ\u00e0 greca e che avrebbe minato l'esistenza stessa del sacramento matrimoniale e della vita familiare. Il Sinodo ha affermato che \"la Chiesa accetta e benedice il matrimonio stabilito secondo la tradizione ortodossa e considera qualsiasi altro tipo di rapporto come simile a quello della prostituzione\" (vedi Diritti LGBT in Grecia).\nNel suo articolo su \"il matrimonio, la famiglia, la sessualit\u00e0 e la santit\u00e0 della vita\" il Santo Sinodo della Chiesa ortodossa in America ha dichiarato nel luglio del 1992 che:\nNell'Ortodossia la posizione ufficiale rimane quella di condanna dell'omosessualit\u00e0. Questo atteggiamento coinvolge e si estende anche all'ambito politico. Il patriarca di Romania Teoctist Ar\u0103pa\u0219u si oppose pubblicamente, trovando pieno supporto nel Santo Sinodo della Chiesa ortodossa rumena, sia nel 1996 sia nel 2000 alla proposta presentata alla Camera dei deputati che prevedeva di far abolire una legge la quale puniva \"il commercio omosessuale\" con il carcere. Nella sua omelia pasquale del 2001 attacc\u00f2 con forza l'omosessualit\u00e0.\nIl Santo Sinodo della Chiesa statunitense nel frattempo si oppose a quest'atteggiamento e si espresse nel 1992 a favore di un \"ascolto pastorale dei soggetti coinvolti\", ma ribadendo e sottolineando che l'omosessualit\u00e0 - in quanto tale - era una rivolta della natura contro Dio, come lo sono tutti i peccati. Il percorso proposto rimane la comprensione, l'ascolto, l'astinenza sessuale e l'ascetismo.\nIl metropolita francese Michel Laroche, rappresentante del patriarcato di Kiev in Francia, condivide anch'egli la stessa opinione ma propone di lasciare le eventuali soluzioni pastorali inerenti questi problemi ai parroci e ai monaci; nel contempo citava Luca evangelista: \"Non giudicare e non sarai giudicato\".\nChiese ortodosse orientali.\nPer la Chiesa ortodossa copta, seguendo la \"Bibbia\", la tradizione e il credo copto, l'omosessualit\u00e0 \u00e8 un peccato e Dio lo condanna. Padre M. Mikhail (Stati Uniti) afferma che l'orientamento sessuale ha una predisposizione che risale alla prima infanzia, che viene poi acquisita diventando cos\u00ec una scelta. \"Una persona omosessuale \u00e8 un'illusa se pensa di poter praticare questo stile di vita e andare in Paradiso. L'omosessualit\u00e0 \u00e8 un peccato e l'omosessuale che vuole guarire deve riconoscerlo come tale e pentirsi\".\nProtestantesimo.\nTra i cristiani, il protestantesimo ha come uno dei suoi principi fondamentali quello dell'interpretazione privata e del giudizio privato di tutti i testi biblici; esso \u00e8 il risultato della riforma protestante, quando Martin Lutero - nel mese di ottobre 1520 - ha inviato il suo scritto \"La libert\u00e0 del cristiano\" all'allora Papa Leone X aggiungendovi la frase significativa \"non mi sottoporre alle leggi quando interpreto la parola di Dio.\" Questo si \u00e8 rivelato in seguito ci\u00f2 che ha avviato il diritto fondamentale della libert\u00e0 di religione, cos\u00ec come l'idea stessa di democrazia, sancendo una volta per tutte l'idea di orizzontalit\u00e0 dei fedeli protestanti, a differenza della verticalit\u00e0 di quelli cattolici, ove l'ultimo parere in materia di interpretazione biblica appartiene pur sempre al Papa.\nNel Protestantesimo l'opinione di ciascuno dei fedeli in materia di interpretazione biblica ha lo stesso peso. Pertanto, la divergenza di opinioni tra i protestanti \u00e8 vista come qualcosa di naturale, non vedendo alcuna necessit\u00e0 dell'esistenza di un pensiero generale unificato, questo a differenza del cattolicesimo.\nCi\u00f2 non significa che le autorit\u00e0 protestanti non si siano posizionate in maniera esplicita contro l'omosessualit\u00e0 e condannato la pratica della sessualit\u00e0 tra persone dello stesso sesso nel corso della storia. Ma non necessariamente il fatto che molti protestanti, il cui punto di vista religioso (sfera privata), si oppone all'omosessualit\u00e0 significa che essi sono contrari all'unione civile tra persone dello stesso sesso (sfera pubblica). Una bandiera storica dei protestanti nel mondo \u00e8 la laicit\u00e0 dello Stato e in uno Stato laico c'\u00e8 una netta divisione tra la sfera privata e quella pubblica e non dovrebbero esservi argomenti religiosi per evitare che le unioni civili tra persone dello stesso sesso abbiano una loro realizzazione.\nCos\u00ec, molto poco sorprendentemente, i primi paesi al mondo a riconoscere il diritto di unione tra gli omosessuali sono stati i paesi in cui \u00e8 predominante la religione protestante tra la popolazione religiosa, citando come esempio il caso della Danimarca, che ha riconosciuto tale diritto anche nel lontano 1989 (vedi Diritti LGBT in Danimarca).\nMa anche all'interno della fede protestante (sfera privata), a causa del principio di interpretazione privata o di giudizio privato della \"Sacra Scrittura\", molti hanno difeso e difendono ancora l'omosessualit\u00e0.\nAnche se gran parte delle attuali congregazioni protestanti rifiutano il comportamento omosessuale, molti pastori non si oppongono all'idea.\nIn Brasile, la Chiesa riformata protestante ha svolto campagne inclusive appositamente indirizzate alle persone LGBT appartenenti alla Chiesa cristiana e celebra quello che definisce rito matrimoniale tra persone dello stesso sesso, che \u00e8 una cerimonia in cui le coppie gay ricevono la benedizione del matrimonio, affermando che \"L'omosessualit\u00e0 \u00e8 la benedizione di Dio\".\nAlmeno esteriormente, i protestanti sostengono l'omosessualit\u00e0 non solo sulla base letterale del testo biblico con rami protestanti i quali accettano la pratica dell'omosessualit\u00e0 come l'Unitarianismo e l'Anglicanesimo, essendovi state ordinazioni di arcivescovi dichiaratamente omosessuali sia nella Chiesa anglicana (episcopale) nel Regno Unito sia negli Stati Uniti d'America, in tempi recenti.\nIl sinodo della Chiesa protestante unita di Francia che si \u00e8 riunito dal 14 al 17 maggio 2015 a S\u00e8te ha deciso di aprire la possibilit\u00e0 di praticare una benedizione liturgica anche per le coppie sposate omosessuali.\nLa Chiesa Protestante Unita italiana appoggia e sostiene il movimento LGBT e i Diritti LGBT in Italia.\nChiesa anglicana.\nL'omosessualit\u00e0 nella Chiesa anglicana d'Inghilterra, per esempio, sembra sfuggire al rifiuto che si ritrova ad avere nel resto del cristianesimo, con la benedizione del matrimonio tra persone dello stesso sesso e la consacrazione di vescovi apertamente gay o lesbiche, la qual cosa \u00e8 comunque causa di divisione. Su questo punto la crisi \u00e8 stato aperta dall'ordinazione di un pastore che vive apertamente una relazione stabile omosessuale, Gene Robinson, come vescovo del New Hampshire nel 2003 da parte della Chiesa Episcopale degli Stati Uniti d'America.\nQuesto fatto ha portato ad una serie di modifiche sull'obbedienza da parte di alcune parrocchie e diocesi le quali, pur volendo rimanere nella Comunione anglicana, si sono poste sotto la giurisdizione di pi\u00f9 province conservatrici, in particolare in Africa, ad eccezione del Sudafrica. Proprio in Sudafrica, il Premio Nobel per la pace nel 1984, l'arcivescovo Desmond Tutu, ha dichiarato nel 1998 che \"\"dal momento che riteniamo che l'amore riguarda tutto l'essere, non solo la dimensione sessuale e che esso si apre al dono di s\u00e9 e alla compassione, perch\u00e9 dovremmo credere che questa capacit\u00e0 dovrebbe essere riservata solo per le coppie eterosessuali? \". Ancora pi\u00f9 diretto \u00e8 stato nel novembre 2007, non esitando a dichiarare: \"Se Dio, come si suol dire, \u00e8 omofobico, non vorrei adorare quel Dio\"\".\nValdismo.\nNella Chiesa valdese dei giorni nostri \u00e8 largamente prevalente un'apertura ai temi dell'omoaffettivit\u00e0. Il sinodo valdese, a larga maggioranza, ha deliberato in favore della benedizione delle coppie omosessuali. La Chiesa valdese si impegna attivamente nella lotta all'omofobia e nel supporto al movimento LGBT. Il dibattito sul tema dell'omosessualit\u00e0 avviene anche tramite la \"R.E.F.O.\" (Rete Evangelica Fede e Omosessualit\u00e0) e l'\"Associazione Fiumi d'acqua viva - Evangelici su fede e omosessualit\u00e0\".\nLa benedizione delle coppie omoaffettive \u00e8 stata approvata da un ordine del giorno del sinodo della Chiesa il 26 agosto 2010 \u00abladdove la chiesa locale abbia raggiunto un consenso maturo e rispettoso delle diverse posizioni\u00bb; l'orientamento \u00e8 stato confermato nel corso del Sinodo 2011.\nQuaccherismo.\nLa \"Societ\u00e0 Religiosa degli Amici\" (Quaccherismo) ha pubblicato gi\u00e0 nel lontano 1963 un libro intitolato \"Verso una visione Quacchera della sessualit\u00e0\", che espone un punto di vista molto liberale e un grande cambiamento di atteggiamento nei confronti delle persone omosessuali. Nel 1987 il comitato esecutivo dei quaccheri britannici ha riconosciuto che non vi sono ragioni essenziali per non celebrare le unioni tra persone dello stesso sesso. L'assemblea annuale britannica dei quaccheri accetta formalmente il matrimonio tra persone dello stesso sesso a partire dal 2009 e ha dato mandato di far ottenere dal governo i cambiamenti legali necessari.\nMormonismo.\nLa Chiesa di Ges\u00f9 Cristo dei santi degli ultimi giorni affiliata al mormonismo ritiene che la sessualit\u00e0 praticata al di fuori dal matrimonio sia un peccato e che il comportamento omosessuale debba essere condannato. Il matrimonio eterosessuale \u00e8 visto come la pi\u00f9 alta forma di relazione esistente all'interno della comunit\u00e0 di credenti. Si crede inoltre che gli omosessuali abbiano la capacit\u00e0 di superare la propria omosessualit\u00e0 attraverso forti pratiche di fede e pentimento per le loro azioni e pensieri peccaminosi.\nLa \"Chiesa di Ges\u00f9 Cristo dei Santi degli Ultimi Giorni\" (LDS) insegna che nessuno dovrebbe suscitare sentimenti sessuali al di fuori del matrimonio, compresi quelli verso i membri dello stesso sesso. La chiesa LDS riconosce che i sentimenti nati dall'attrazione nei confronti delle persone dello stesso sesso non possono cambiare o essere superati in questa vita terrestre e si aspettano che tutti i membri sposati, gay o etero, si astengano da qualsiasi relazione sessuale al di fuori del matrimonio eterosessuale.\nLa Chiesa sostiene inoltre che i sentimenti e le inclinazioni verso lo stesso sesso (cio\u00e8 i sentimenti omosessuali o le \"tentazioni\") non sono intrinsecamente peccaminosi, ma l'impegnarsi nei comportamenti omosessuali \u00e8 in conflitto con il \"principio dottrinale basato sulla sacra scrittura ... che il matrimonio tra un uomo e una donna \u00e8 essenziale per il piano del Creatore e per il destino eterno dei suoi figli\".\nColoro che sperimentano l'attrazione verso persone dello stesso sesso devono continuamente esercitare l'autocontrollo e la fiducia nell'espiazione dei peccati promessa da Ges\u00f9 Cristo, per astenersi dall'agire a favore di tali sentimenti e simpatie. La Chiesa si oppone fortemente al matrimonio omosessuale e insegna che il matrimonio deve essere solo tra un uomo e una donna e che questo \u00e8 essenziale per il piano eterno di Dio.\nPer ulteriori informazioni su questo argomento si pu\u00f2 vedere il sito web della Chiesa intitolato \"Love One Another: A Discussion on Same-Sex Attraction\" (Amare un altro: una discussione sull'attrazione verso persone dello stesso sesso\". Questo sito si sforza di affrontare, attraverso interviste e video da parte dei dirigenti e dei membri della Chiesa, la questione dell'attrazione omosessuale e si riferisce agli individui e ai membri della comunit\u00e0 interessata.\nIslam.\nTutte le principali scuole islamiche disapprovano l'omosessualit\u00e0. L'islam considera i desideri omosessuali come una tentazione innaturale e le relazioni tra persone dello stesso sesso sono valutate come una trasgressione del ruolo di genere e dell'obiettivo naturale dell'attivit\u00e0 sessuale. Gli insegnamenti islamici, nella tradizione degli \"\u1e24ad\u012bth\", pur presumendo l'attrazione omosessuale ne esaltano l'astensione e (nel \"Corano\") ne condannano la consumazione.\nIl discorso sull'omosessualit\u00e0 nell'islam riguarda principalmente le attivit\u00e0 sessuali tra gli uomini; vi sono tuttavia alcuni \"Hadith\" che menzionano il comportamento omosessuale nelle donne. I Faqih concordano sul fatto che \"non esiste alcuna sanzione per il lesbismo perch\u00e9 esso non \u00e8 Zina, ma ne deve comunque essere imposta una punizione (Tazir) poich\u00e9 si tratta di un peccato.\nAnche se la punizione per il lesbismo viene raramente menzionata nei racconti storici \u1e6cabar\u012b registra un esempio di esecuzione informale di due ragazze schiave lesbiche presenti nell'Harem di al-Hadi; questo in una raccolta di aneddoti critici riguardanti le azioni del Califfo nella sua qualit\u00e0 di governatore.\nFede Bah\u00e1'\u00ed.\nLa legge Bah\u00e1'\u00ed limita le relazioni sessuali ammesse a quelle tra un uomo e una donna all'interno del matrimonio. I credenti si aspettano di astenersi dai rapporti sessuali al di fuori del matrimonio. Tuttavia, i Baha'i non tentano di imporre i loro standard morali a coloro che non hanno accettato la rivelazione di Bah\u00e1'u'll\u00e1h.\nMentre richiede la fermezza in tutte le questioni inerenti la morale, sia sessuali che altrimenti, gli insegnamenti Bah\u00e1'\u00ed tengono conto anche della fragilit\u00e0 umana e invocano tolleranza e comprensione nei confronti dei fallimenti umani. In questo contesto, considerare gli omosessuali in una maniera pregiudiziale sarebbe contrario allo spirito degli insegnamenti Bah\u00e1'\u00ed.\nConclusioni sulle religioni monoteiste.\nAlcuni osservatori fanno notare che le tre religioni principali del monoteismo, cos\u00ec come diverse denominazioni protestanti, cos\u00ec spesso antagoniste, \" si trovano fondamentalmente d'accordo su un punto: il loro rifiuto dell'atto omosessuale\" e le loro guide spirituali, con rare eccezioni, lavorano insieme per denunciare gli atti omosessuali e opporsi al movimento LGBT.\nReligioni indiane.\nTra le religioni che hanno avuto origine nel subcontinente indiano, le religioni indiane, sono compresi l'induismo, il buddhismo, il giainismo e il sikhismo; qui gli insegnamenti relativi all'omosessualit\u00e0 sono meno chiari che tra le tradizioni abramitiche e le autorit\u00e0 religiose possono pronunciare opinioni contrastanti.\nNel 2005 per esempio una figura autorevole del Sikhismo ha condannato il matrimonio omosessuale e la pratica dell'omosessualit\u00e0; purtuttavia molte persone sikh non si oppongono al matrimonio gay.\nPer l'induismo \u00e8 differente, non avendo esso alcun organo di governo supremo, ma la maggior parte degli Sv\u0101min (insegnanti spirituali) si sono opposti alle relazioni tra persone dello stesso sesso in un sondaggio svoltosi nel 2004, mentre una parte minoritaria le ha sostenute. I testi religiosi pi\u00f9 antichi rappresentati dai \"Veda\" si riferiscono spesso a persone appartenenti ad un \"terzo genere\" le quali vengono chiamate Hijra e che non sono n\u00e9 femmine n\u00e9 maschi.\nAlcuni considerano questo \"terzo genere\" come un antico parallelo alle moderne identit\u00e0 occidentali di lesbiche, gay, bisessuali, transgender e intersessuali.\nInduismo.\nAll'interno dell'induismo il piacere sessuale non viene percepito come il male in quanto \u00e8 un dono di Dio; il peccato della carne non esiste come nel cristianesimo e molte sculture sensuali che rimandano all'erotismo sono presenti sulle pareti esterne dei templi ad imperitura testimonianza. Tuttavia il piacere carnale viene accettato generalmente solo nella misura in cui lui \u00e8 eterosessuale e consumato entro il vincolo del matrimonio. Come accadde anche per l'Europa, diverse epoche hanno creato diversi gradi di tolleranza, ma l'induismo (o Brahmanesimo) e le sue religioni sorelle (il sikhismo, il giainismo, il buddismo etc.) sono state nel corso dei secoli fortemente influenzate per ben cinque secoli dell'islam che ha dominato il subcontinente indiano attraverso i Moghul e dal puritanesimo dei colonizzatori britannici poi nell'impero anglo-indiano.\nL'induismo ha preso varie posizioni nei confronti dell'omosessualit\u00e0 che vanno dall'affermativo al neutro all'antagonismo. Riferendosi alla natura del Sa\u1e43s\u0101ra il \"\u1e5agveda Sa\u1e43hit\u0101\", uno dei quattro testi sacri canonici dell'induismo, afferma: \"Vikruti Evam Prakriti\" (perversit\u00e0/diversit\u00e0 \u00e8 ci\u00f2 che la natura comprende nel suo tutto e quella cosa che sembra innaturale \u00e8 anch'essa naturale).\nLa sessualit\u00e0 viene di rado discussa apertamente nella moderna societ\u00e0 ind\u00f9 e le questioni LGBT rimangono in gran parte ancora un argomento tab\u00f9, soprattutto per i praticanti pi\u00f9 fortemente religiosi. L'esistenza di un \"terzo genere\" \u00e8 stato riconosciuto dall'induismo fin dai tempi vedici e diversi testi ind\u00f9, come \"Manusm\u1e5bti\" (Leggi di Manu) e \"Sushruta Samhita\" affermano che alcune persone nascono con una natura mista di maschile e femminile: esse lavoravano come parrucchieri, venditori di fiori, servi, massaggiatori ed infine dedicandosi alla prostituzione. Ancor oggi molte di queste persone appartenenti al \"terzo genere\" (gli Hijra continuano a vivere in tutta l'India, soprattutto ai margini della societ\u00e0.\nGli omosessuali possono essere considerati dagli ortodossi dell'induismo come \"benedetti dagli dei,\" dal momento che il loro eros \u00e8 puro: non sono contaminati dalla preoccupazione di tipo sociale o legati ai doveri familiari (quello di \"Kama\" \u00e8 uno dei quattro obiettivi delle creature assieme allo studio, il dovere materiale o virt\u00f9 e l'uscita dal ciclo della reincarnazione); anzi, l'eros eterosessuale pu\u00f2 in certi casi risultare impuro perch\u00e9 pu\u00f2 portare ad avere dei figli che non hanno il loro giusto posto nella societ\u00e0, il che \u00e8 un peccato molto grave che contamina i genitori. Gli omosessuali, prima dell'era islamica in India, non hanno mai sofferto il minimo rimprovero dal Brahmano (membro della casta sacerdotale), bens\u00ec esattamente il contrario.\nDiverse leggi religiose ind\u00f9 contengono inibizioni contro l'attivit\u00e0 omosessuale, mentre d'altra parte alcune teorie ind\u00f9 non condannano le relazioni lesbiche; infine certi individui del \"terzo genere\" sono stati molto considerati. I gruppi ind\u00f9 non sono storicamente unificati per quel che riguarda la questione dell'omosessualit\u00e0, avendo ciascuno di essi una visione dottrinale distinta.\nIl \"K\u0101ma S\u016btra\" (\"Sutra\" del dio Kama), un manuale sessuale indiano scritto secondo alcuni filologi attorno al 150 a.C., contiene brani che descrivono eunuchi o maschi del \"terzo genere\" impegnati nel sesso orale sugli uomini senza alcun tab\u00f9 di sorta. Allo stesso modo alcuni Mandir (templi) e manufatti ind\u00f9 medioevali descrivono apertamente sia l'omosessualit\u00e0 maschile che il lesbismo al loro interno nelle sculture, come nelle mura del complesso templare situato a Khajuraho. Alcuni deducono da queste immagini che almeno parte della societ\u00e0 ind\u00f9 e della sua religione siano state in un'epoca precedente pi\u00f9 aperte alle variazioni della sessualit\u00e0 umana di quanto non lo siano nel presente.\nIn alcune sette ind\u00f9, in particolare tra gli Hijra, molte divinit\u00e0 posseggono un'identit\u00e0 da Androgino. Vi sono divinit\u00e0 ind\u00f9 che sono intersessuali (sia maschile sia femminile); che si manifestano in tutti e tre i generi sessuali; che passano da maschio a femmina o da femmina a maschio; divinit\u00e0 maschili con stati d'animo e sentimenti femminili e divinit\u00e0 femminili con stati d'animo e sentimenti maschili; divinit\u00e0 nate da due maschi o due femmine: divinit\u00e0 nate da un singolo maschio o da una singola femmina; divinit\u00e0 che evitano il sesso opposto; divinit\u00e0 con i principali compagni appartenenti allo stesso sesso e cos\u00ec via.\nNonostante ci\u00f2 questo non viene ben accettato dalla maggior parte degli ind\u00f9 e spesso viene considerato come un'eresia della Natura; coloro che l'accettano lo giustificano con la convinzione che sia Dio sia la Natura sono illimitatamente differenziati e che divino \u00e8 assai difficile da comprendere appieno.\nMolti sacerdoti ind\u00f9 hanno celebrato matrimoni omosessuali, sostenendo che l'Amore \u00e8 il risultato dell'attaccamento prodottosi in nascite precedenti e che pertanto il matrimonio, nella sua qualit\u00e0 di unione di spirito, \u00e8 trascendente rispetto al sesso di nascita. Si \u00e8 spesso anche considerato il fatto che l'induismo non condanni apertamente l'omosessualit\u00e0.\nBuddhismo.\nLa formulazione pi\u00f9 comune dell'etica buddhista \u00e8 costituita dai \"Cinque precetti\" e dal \"Nobile Ottuplice Sentiero\", che dichiara non si dovrebbe provare attaccamento n\u00e9 desiderio sessuale. Il terzo dei cinque precetti prescrive pertanto di \"astenersi dal commettere una cattiva condotta sessuale\"; tuttavia tale \"cattiva condotta sessuale\" \u00e8 un termine molto ampio che viene sottoposto ad interpretazioni in relazione alle norme sociali dei seguaci. La considerazione del fatto che le relazioni omosessuali siano o meno appropriate per un laico non \u00e8 considerata essere materia religiosa da molti buddhisti.\nSecondo quanto ne dicono il \"Canone p\u0101li\" e gli \"\u0100gama\" (le pi\u00f9 antiche tra le scritture buddhiste) non si pu\u00f2 affermare con sicurezza che le relazioni omosessuali abbiano a che vedere con la \"cattiva condotta sessuale\" ed alcuni monaci appartenenti al Buddhismo theravada arrivano ad esprimere l'opinione che le relazioni tra persone dello stesso sesso non violino la regola che impone di evitare la \"cattiva condotta sessuale\", ma che bens\u00ec il precetto significa il non avere rapporti sessuali con minori (ancora protetti cio\u00e8 da un tutore o da un genitore), con qualcuno gi\u00e0 fidanzato o sposato o con persone che abbiano gi\u00e0 preso il voto di celibato religioso.\nAlcune tradizioni successive hanno cominciato gradualmente ad aggiungere nuovi restrizioni concernenti la \"cattiva condotta\", come la sessualit\u00e0 non vaginale, anche quando le sue situazioni sembrano coinvolgere la sessualit\u00e0 eterosessuale, o la coercizione sessuale; questa \"sessualit\u00e0 non vaginale\" come visione di cattiva condotta sessuale non si basa su ci\u00f2 che ha detto Gautama Buddha, bens\u00ec su alcuni testi pi\u00f9 tardi di Abhidharma.\nIl buddhismo viene spesso caratterizzato per essere diffidente nei confronti del godimento sessuale e della sessualit\u00e0 in genere. Tradizionalmente il comportamento sessuale viene visto come un ostacolo al progresso spirituale; questo nella maggior parte delle scuole buddhiste. In quanto \"Bikkhu\" il monaco buddhista si aspetta di astenersi da ogni attivit\u00e0 sessuale e il \"Vinaya\", il primo libro del canone buddhista (\"Tripitaka\"), vieta in modo specifico il rapporto sessuale, quindi allarga ulteriormente il divieto ad ogni tipo di rapporto (sia esso vaginale o anale) e la cui infrazione provoca l'esclusione permante dal \"Sangha\" (comunit\u00e0). Una notevole eccezione nella storia del buddhismo si \u00e8 verificata in Giappone durante il periodo Edo (vedi buddhismo giapponese), quando venne celebrata l'omosessualit\u00e0 maschile o, pi\u00f9 specificamente, l'amore tra un giovane novizio e un monaco pi\u00f9 anziano.\nI riferimenti a \"Pandaka\", una categoria di eunuco o affetto da impotenza, che talvolta viene interpretato includendovi il maschio omosessuale, si possono trovare in tutto il \"Canone pali\" ed in altre scritture in sanscrito. Nella versione cinese del \"Sarv\u0101stiv\u0101da Vinaya\" il \"pandaka\" cerca di intrattenere relazioni sessuali non solo con gli uomini, ma anche con le donne.\nIl professor Leonard Zwilling si riferisce ampiamente alla \"Samantapasadika\" di Buddhaghosa, dove sono descritti pandaka ricolmi di passioni inquinate e di insaziabile lussuria, interamente dominati dalla loro libido. Alcuni dei testi di Abhidharma affermano che un pandaka non pu\u00f2 raggiungere la \"Bodhi\" (illuminazione spirituale) nel corso della propria esistenza terrena, ma deve attendere, mentre Asa\u1e45ga e Vasubandhu hanno discusso sul fatto se un pandaka possa essere in grado di raggiungere lo stato di illuminato o meno. Secondo un racconto scritto il cugino nonch\u00e9 discepolo del Buddha \u0100nanda in una delle sue molte vite precedenti era stato un pandaka. Alcuni maestri pi\u00f9 tardi e i testi buddhisti classici impediscono anche il solo contatto tra i monaci o i Bodhisattva e i pandaka e le donne in genere, venendo a classificare la sessualit\u00e0 non vaginale come comportamento sessuale di cattiva condotta, anche per i seguaci laici.\nIl terzo dei cinque precetti buddhisti afferma che ci si deve astenere da una cattiva condotta sessuale; questo precetto \u00e8 stato talvolta interpretato come includente l'omosessualit\u00e0. Il XIV Dalai Lama del buddhismo tibetano, Tenzin Gyatso, interpreta la cattiva condotta sessuale includendovi anche la sessualit\u00e0 lesbica e gay, assieme a qualsiasi tipo di sessualit\u00e0 differente dal rapporto pene-vagina (compreso quindi anche il sesso orale, il sesso anale e la masturbazione o altre attivit\u00e0 sessuali manipolatorie (vedi sesso non penetrativo). L'unico tipo di sessualit\u00e0 accettabile risulta quella effettuata per il suo scopo di procreazione.\nQuando venne intervistato da un canale televisivo canadese, \"CBC News: Sunday\", da Evan Solomon sul fatto se l'omosessualit\u00e0 fosse accettabile o meno per il buddhismo il Dalai Lama rispose che si trattava di \"cattiva condotta sessuale\"; questa \u00e8 stata un'eco ad una risposta precedente in un'intervista concessa nel 2004 per \"The Vancouver Sun\", quando gli venne chiesto della presenza dell'omosessualit\u00e0 nel buddhismo rispose che per un buddhista tibetano l'omosessualit\u00e0 costituisce una \"cattiva condotta sessuale\". Lo stesso Dalai Lama, tuttavia, sostiene i diritti umani per tutti \"a prescindere dall'orientamento sessuale\".\nIn Thailandia per esempio vigono alcuni pregiudizi che propongono l'omosessualit\u00e0 nascere come una conseguenza del \"Karma\" in coloro che hanno violato i precetti buddhisti contro la cattiva condotta eterosessuale. Questa interpretazione karmica descrive l'omosessualit\u00e0 come una condizione congenita che non pu\u00f2 essere alterata, almeno non nella vita corrente di una persona omosessuale, venendo collegata al richiamo alla compassione e comprensione da parte della popolazione eterosessuale. Purtuttavia vari leader buddhisti thailandesi hanno anche condannato l'omosessualit\u00e0, con alcuni monaci accusati di atti omosessuali che sono stati cacciati e bandendo i \"Kathoey\" dall'ordinazione.\nSecondo un articolo della BBC del 27 aprile 2009 il monaco anziano Phra Maha Wudhijaya Vajiramedh risultava essere molto preoccupato per il comportamento appariscente e vistoso utilizzato dai novizi gay e transgender, come l'indossare make up, vestiti stretti e rivelatori, portando con s\u00e9 borsette rosa e avendo sopracciglia da effeminato. Phra Vajiramedh ha riconosciuto che era difficoltoso escluderli dal \"Sangha\", cos\u00ec ha introdotto il \"programma thailandese buddhista delle buone maniere\"; il Buddhismo in Thailandia \u00e8 stato il primo a farlo (vedi Diritti LGBT in Thailandia).\nUna leggenda popolare giapponese attribuisce l'introduzione dell'omosessualit\u00e0 monastica in Giappone a K\u016bkai, il fondatore del Buddhismo Shingon (che si rif\u00e0 al Tantra), anche se gli studiosi maggiormente accreditati respingono la veridicit\u00e0 di quest'affermazione, sottolineandone invece la sua rigorosa adesione al \"Vinaya\". Tuttavia la leggenda ha servito per \"affermare le relazioni di pederastia (tra uomini e ragazzi) nel Giappone del XVII secolo. Uno dei maggiori studiosi buddhisti giapponesi dell'epoca, Kitamura Kigin, sostenne che fosse presente una tendenza nei monasteri buddhisti ad evitare l'eterosessualit\u00e0 e ad incoraggiare altres\u00ec l'omosessualit\u00e0.\nAnche se il buddhismo Mah\u0101y\u0101na contiene alcuni testi contrari all'omosessualit\u00e0 (oltre ai testi menzionati di Abhidharma anche alcuni apocrifi post-canonici) la maggior parte dei suoi insegnamenti afferma che tutti gli esseri che esercitano correttamente il \"Dharma\" possono giungere allo stato illuminato, in quanto tutti possiedono una natura innata di Buddha; l'illuminazione \u00e8 realizzabile anche in una sola vita.\nLa capacit\u00e0 intrinseca del buddhismo di auto-riformarsi e la sua grande variet\u00e0 di credenze e scuole distinte offrono molteplici correnti liberali al suo interno, che giungono ad accettare tutti gli orientamenti sessuali. Questo tipo di buddhismo riformista \u00e8 quello predominante in occidente ed in alcune citt\u00e0 cosmopolite orientali.\nSikhismo.\nIl Sikhismo non ha una visione scritta sulla questione, ma nel 2005 una delle autorit\u00e0 religiose sikh ha descritto l'omosessualit\u00e0 come \"contraria alla religione e al codice di condotta sikh e totalmente contro le leggi della natura\", invitando i sikh a sostenere le legislazioni contrarie al matrimonio tra persone dello stesso sesso. D'altra parte molti sikh sono contrari a questa visione ed affermano che le \"Scritture Sacre\" promuovono l'uguaglianza e non condannano l'omosessualit\u00e0.\nIl matrimonio nel sikhismo (\"Anand Karaj\") \u00e8 inteso come un'unione di anime; l'anima nel sikhismo \u00e8 considerata come senno ed intelletto, pertanto l'aspetto esteriore degli esseri umani (siano essi maschi o femmine) rappresenta solamente uno stato temporaneo. I difensori del matrimonio omosessuale si riferiscono specificatamente a questo fatto.\nNella Scrittura sikh.\nIl libro sacro dei sikh, il \"Guru Granth Sahib\" rappresenta la pi\u00f9 alta autorit\u00e0 del sikhismo ed \u00e8 inteso come l'undicesimo ed eterno guru del sikhismo. Esso serva come una guida data ai silh su come vivere la propria vita positivamente e descrive quali comportamenti ci si aspetti in generale da tutti i sikh; il testo \u00e8 apparentemente silenzioso sul tema dell'omosessualit\u00e0. Purtuttavia la vita coniugale \u00e8 incoraggiata di volta in volta nel testo. Ogni qual volta venga menzionato il matrimonio, si tratta sempre di un uomo e di una donna.\nAlcuni sikh credono che questo libro sia la guida completa per l'intera esistenza e se il matrimonio tra due persone dello stesso sesso non \u00e8 menzionato, significa che non \u00e8 quindi giusto. Il contrario rispetto a questo punto di vista \u00e8 che l'uomo e la donna sono solo menzionati in questo modo per dare luce al rapporto dell'anima e alla sua forza come \"Unit\u00e0\". Questo fatto nega il genere e il sesso come questioni inerenti. Quindi il sikhismo \u00e8 maggiormente preoccupato per il raggiungimento dell'illuminazione piuttosto che ai desideri abituali come la sessualit\u00e0. Il pi\u00f9 vero ed autentico amore pu\u00f2 essere raggiunto tramite il \"Guru\" e nessun uomo parla in rappresentanza del Guru che compil\u00f2 per primo il testo sacro, Guru Arjan; come conseguenza esso rimane aperto all'interpretazione cos' come anche alla falsa interpretazione.\nCi sono cinque vizi (desideri abituali) delineati nel \"Guru Granth Sahib\", che si dovrebbe cercare di controllare; uno di questi vizi \u00e8 la lussuria ed alcuni sikh credono che i pensieri e il comportamento omosessuali siano solo delle manifestazioni di lussuria. Tuttavia i skh che maggiormente accettano l'omosessualit\u00e0 affermano che questo \u00e8 ugualmente applicabile agli eterosessuali; questi stessi skh ritengono che l'accento posto dal fondatore Guru Nanak Dev sulla parit\u00e0 universale e sulla fratellanza sia fondamentalmente a sostegno dei diritti umani per gli omosessuali.\nLe visioni sull'omosessualit\u00e0 tendono a non essere una delle preoccupazioni primarie negli insegnamenti sikh, in quanto l'obiettivo universale di un sikh \u00e8 quello di non provare odio o animosit\u00e0 nei confronti di nessuno indipendentemente dall'etnia, dalla casta di appartenenza, dal colore della pelle, dal credo professato, dall'identit\u00e0 di genere e dall'orientamento sessuale.\nIl silenzio dei maggiori Guru sull'argomento dell'omosessualit\u00e0 ha condotto ad una storia di ambivalenza sul tema.\nZoroastrismo.\n\"\"L'uomo che si trova con l'uomo come uomo si trova con la donna, o come donna si trova con l'umanit\u00e0, \u00e8 un uomo corrispondente a un demone Da\u0113va; quest'uomo \u00e8 un adoratore dei Da\u0113va, un drudo (amante) maschio dei Da\u0113va\" - \"Vendidad\".\nIl \"Vendidad\", uno dei pi\u00f9 tardi testi dello zoroastrismo e composto in lingua avestica, non \u00e8 mai stato datato con precisione. Si pensa che alcuni dei suoi concetti legislativi, di impurit\u00e0, di dualismo e di salvezza siano stati condivisi tra le religioni attraverso le loro successive interazioni; fatti questi documentati da eventi come il rilascio degli ebrei dal loro Esilio babilonese da parte dello zoroastriano Ciro il Grande nell'anno 537 a.C., oltre che nel racconto biblico dei re Magi che visitano il bambino Ges\u00f9.\nIl \"Vendidad\" promuove generalmente la procreazione: \"l'uomo che ha una moglie \u00e8 ben al di sopra di colui che vive in stato di continenza, chi mantiene una casa \u00e8 ben al di sopra di colui che non ce l'ha, colui che ha figli \u00e8 ben al di sopra dell'uomo senza figli, chi ha ricchezze \u00e8 ben al di sopra di colui che non ha nulla\".\nLa penitenza che si determina per un adoratore di Ahura Mazd\u0101 che sottometta qualcuno alla sodomia con la forza deve subire \"Peshotanu\" (punizione) tramite fustigazione (pari alla rottura di un contratto dal valore di un bue), mentre si dichiara che per coloro che vi partecipano volontariamente: \"per quell'azione non vi \u00e8 nulla che si possa pagare, niente che si possa espiare, niente che possa pulirlo; \u00e8 una colpa per cui non \u00e8 pi\u00f9 possibile alcuna espiazione\"\". Tuttavia per coloro che non praticano la religione zoroastriana, vengono perdonati per le azioni commesse in passato al momento della conversione.\nTuttavia molti zoroastriani definiti come \"riformisti\" escludono l'insegnamento del \"Vendidad\" in quanto sarebbe una corruzione del messaggio originale di Zoroastro, affermando che le regole non sono conformi a \"buone parole, buoni pensieri e buoni atti\" e che quindi non possono avere alcun significato spirituale. Pertanto molti di questi zoroastriani riformisti accettano apertamente appoggiano il movimento LGBT e il matrimonio tra persone dello stesso sesso.\nReligioni dell'estremo Oriente.\nTra le religioni taoiche dell'Asia orientale, come il taoismo, l'espressione omosessuale appassionata viene scoraggiata in genere in quanto non si crede che possa portare alla pi\u00f9 completa e compiuta realizzazione umana.\nConfucianesimo.\nIl confucianesimo, essendo principalmente una filosofia sociale e politica, si concentra molto poco sulla sessualit\u00e0, sia essa omosessuale che eterosessuale. Tuttavia la costruzione ideologica confuciana ha messo in evidenza la stretta amicizia maschile, che ha portato Louis Crompton a sostenere che la \"vicinanza e lo stretto legame intercorrente tra maestro e discepolo pu\u00f2 aver sottilmente favorito e facilitato il diffondersi dell'omosessualit\u00e0\".\nL'omosessualit\u00e0 non \u00e8 minimamente menzionata nei \"Dialoghi\" del maestro Confucio. \"Mordere la buccia amara\", un eufemismo utilizzato per indicare le relazioni omosessuali e generalmente inteso come sesso anale, \u00e8 menzionato come un atto praticato da diversi individui nello \"Shujing\" (Classico della storia) cos\u00ec come negli \"Annali delle primavere e degli autunni\"appartenente ai \"Quattro libri e Cinque Classici\".\nTaoismo.\nNon esiste una posizione ufficiale sull'omosessualit\u00e0 nel taoismo, in quanto il termine stesso \"taoismo\" \u00e8 usato per descrivere una serie di tradizioni religiose disparate.\nIn modo del tutto simile a quanto fatto dal buddhismo, le scuole taoiste hanno cercato lungo tutto il corso della loro storia di definire quali sarebbero stati i comportamenti sessuali costituenti una \"cattiva condotta\". Il precetto contro la cattiva condotta sessuale \u00e8 l'intera sessualit\u00e0 praticata al di fuori dello stato matrimoniale.\nI coniugi sposati (\u5a66\u5a66) di solito suggeriscono in cinese l'unione dei maschi con le femmine, sebbene la stessa scrittura non dice nulla esplicitamente contro le relazioni tra persone dello stesso sesso. Molti tipi di precetti che vengono menzionati nel \"Yunji Qiqian\" (\u96f2 \u7b08 \u4e03 \u7c64), il testo canonico taoista, non affermano alcunch\u00e9 in maniera esplicita contro le relazioni omosessuali.\nL'omosessualit\u00e0 non \u00e8 sconosciuta nella storia taoista, come durante la dinastia Tang, quando le monache taoiste si scambiavano l'un l'altra poesie d'amore. Gli atteggiamenti circa l'omosessualit\u00e0 all'interno del taoismo spesso riflettono i valori e le norme sessuali della societ\u00e0 cinese pi\u00f9 ampia.\nShintoismo.\nLo Shintoismo non \u00e8 mai stato in opposizione all'omosessualit\u00e0. I contemporanei del periodo Edo erano liberi di rappresentare il \"Kami\" (D\u00e8i giapponesi) in atti sessuali comportanti la sodomia cos\u00ec come in tutte le altre forme. Durante lo shogunato Tokugawa molte divinit\u00e0 shintoiste, soprattutto Hachiman, Myoshin, Shinmei e Tenjin, sono state considerate come le divinit\u00e0 custodi di \"Nanshoku\" (l'amore tra uomini, vedi \"Nanshoku \u014dkagami\").\nLo scrittore del tempo Ihara Saikaku ebbe ad affermare che dal momento che non ci furono donne nel corso delle prime tre generazioni della genealogia degli dei descritti nel \"Nihongi\", gli dei dovevano necessariamente aver avuto relazioni omosessuali; questo evento venne considerato da Saikaku la vera origine di \"nanshoku\".\n\u00c8 pur vero che l'omosessualit\u00e0 giapponese \u00e8 un comportamento individuale che deve essere tanto permesso quanto protetto, ma non dovrebbe intervenire nel dibattito sulle questioni pubbliche. Non v'\u00e8 alcuna discussione in Giappone n\u00e9 sull'omofobia n\u00e9 sull'unione omosessuale. I matrimoni possono essere disposti per la facciata pubblica, per preservare l'immagine della famiglia. Lo Shinto \u00e8 certamente conservatore ma mantiene uno sguardo sereno e molto discreto nei confronti dell'omosessualit\u00e0.\nReligioni neopagane.\nWicca.\nNella Wicca l\"'Incarico della Dea\", uno dei testi pi\u00f9 famosi del neopaganesimo, afferma tramite le parole della Dea stessa che \"tutti gli atti d'amore e di piacere sono miei rituali\". Nelle forma tradizionali wiccane come la Wicca gardneriana e la Wicca alexandriana spesso viene eseguita la magia sessuale tra un uomo e una donna; il \"Grande Rito\" \u00e8 un rituale sessuale eseguito tra un sacerdote e la sacerdotessa i quali rappresentano rispettivamente il dio e la Dea.\nQuesto non \u00e8 generalmente inteso come un'esclusione degli omosessuali o delle coppie dello stesso sesso dalla magia sessuale. D'altra parte la maggioranza dei gruppi tuttavia insiste sul fatto che l'iniziazione venga conferita dall'uomo alla donna o viceversa. Ogni atto sessuale rituale, reale o simbolico, pu\u00f2 avvenire solamente tra due adulti autorizzati, normalmente una coppia che \u00e8 gi\u00e0 amante\nSatanismo.\nIl Satanismo, nella tradizione teistica del Satanismo di LaVey, \u00e8 aperto a tutte le forme di espressione sessuale e pertanto non preclude l'omosessualit\u00e0. La Chiesa di Satana ha sempre accettato i gay, le lesbiche e i bisessuali fin dalla sua fondazione nel 1966. La Chiesa sostiene inoltre anche la legalizzazione dei matrimoni omosessuali.\nUnitariani Universalisti.\nIl primo ministro sacerdotale ordinato da una tra le sette maggiori negli Stati Uniti d'America o in Canada ad aver fatto coming out come gay \u00e8 stato il ministro degli Unitariani Universalisti (UU) James Stoll nel lontano 1969. Vi sono state risoluzioni degli UU che sostengono le persone a prescindere dall'orientamento sessuale sin dal 1970. L'Universalismo unitariano \u00e8 stata la prima confessione ad accettare persone apertamente transgender come membri ufficiali ed eleggibili allo stato sacerdotale. Nel 1988 la prima persona transgender fu ordinata dalla Unitarian Universalist Association.\nL'associazione universalista unitaria sostiene la libert\u00e0 di sposarsi per le persone LGBT e confronta la resistenza ad essa come alla resistenza nei confronti dell'abolizionismo, e del suffragio femminile e l'associa alle leggi contro la mescolanza razziale. Molte congregazioni hanno intrapreso una serie di azioni organizzate, procedurali e pratiche per essere riconosciute come \"Welcoming Congregation\" (Congregazioni di benvenuto): questa \u00e8 una congregazione che ha adottato misure specifiche per accogliere ed integrare membri gay, lesbiche, bisessuali e transgender.\nI ministri UU eseguono unioni tra coppie dello stesso sesso quando ancora gli stessi rapporti sessuali omosessuali non erano legali (vedi leggi sulla sodomia negli Stati Uniti d'America), come una forma di protesta e disobbedienza civile. Il 29 giugno 1984 gli Universalisti Unitari sono diventati la prima grande Chiesa ad approvare le benedizioni religiose alle coppie omosessuali. Gli UU sono stati anche all'avanguardia nel lavoro per far rendere legali i matrimoni omosessuali nei propri Stati e province locali, nonch\u00e9 a livello nazionale.\nUomini gay e lesbiche sono ordinati regolarmente come ministri ed un certo numero di loro si sono essi stessi legalmente sposati con i propri partner. Nel maggio del 2004 la Arlington Street Church sita a New York \u00e8 stata la sede della prima celebrazione matrimoniale tra persone dello stesso sesso, dopo che questa possibilit\u00e0 \u00e8 stata sancita a New York. La posizione ufficiale UU \u00e8 per la legalizzazione generalizzata del matrimonio omosessuale, avendo come slogan \"Stare dalla parte dell'amore\".\nNel 2004 il ministro unitariano reverendo Debra Haffner del \"The Religious Institute on Sexual Morality, Justice, and Healing\" (Istituto religioso sulla moralit\u00e0 sessuale, la giustizia e la salute) ha pubblicato una lettera aperta i leader religiosi di tutto il mondo a favore della parit\u00e0 matrimoniale per affermarla da una prospettiva multireligiosa.\nUmanesimo secolare.\nL'umanesimo \u00e8 una visione della vita che sostiene la piena uguaglianza per gli individui LGBTQ, compreso anche il diritto di potersi sposare. \"Humanism and Its Aspirations\" (L'umanesimo e le sue aspirazioni), una dichiarazione dei principi umanistici dell'American Humanist Association (Associazione Umanistica Americana), afferma che \"gli umanisti sono preoccupati per il benessere di tutti, si impegnano per la diversit\u00e0 e rispettano quelli che hanno opinioni diverse ma umane... lavorano per sostenere la parit\u00e0 e il godimento dei diritti umani e delle libert\u00e0 civili in una societ\u00e0 aperta e secolare e mantenerlo \u00e8 un dovere civico che fa parte della partecipazione al processo democratico e di un dovere planetario volto a proteggere l'integrit\u00e0, la diversit\u00e0 e la bellezza della natura in modo sicuro e sostenibile\".\nL'Associazione Umanistica Americana fornisce un premio intitolato \"LGBT Humanist Pride\" e ha finanziato la promozione all'inclusivit\u00e0 per le persone LGBT alla \"County Agricultural High School\" della Contea di Itawamba nel Mississippi.\nL'Associazione Umanista Gay e Lesbiche del Regno Unito (\"LGBT Humanists UK\") promuove \"\"una consapevolezza e una comprensione della prospettiva etica dell'umanista, portando l'attenzione dei cittadini sull'acquisizione dei diritti delle lesbiche e dei gay e svolgendo una parte piena nella campagna per l'uguaglianza lesbica e gay\" e nel 2009 hanno consegnato a Stephen Fry un premio \"per i suoi servizi resi all'umanesimo e ai diritti dei gay\"\". Gli \"umanisti LGBT di Galha\" \"\u00e8 un'associazione non-profit con sede nel Regno Unito che promuove l'uguaglianza e i diritti umani per lesbiche, gay, bisessuali e transgender (LGBT) e promuove l'umanesimo come una visione mondiale etica\".\nAltre forme religiose.\nVud\u00f9.\nIl Vud\u00f9 haitiano \u00e8 rimasto aperto alle persone di tutti gli orientamenti sessuali; \u00e8 inoltre una conoscenza comune di Haiti il fatto che un numero significativo di Vodou haitiani siano gay. Molte persone LGBT dell'isola ritengono che sia pi\u00f9 facile aprire la propria sessualit\u00e0 e l'espressione di genere all'interno della cultura vud\u00f9, di fronte all'aperta ostilit\u00e0 presente all'interno della societ\u00e0 haitiana.\nBaron Samedi \u00e8 il capo dei \"Gu\u00e9d\u00e9\" e dei \"Baroni\" ed \u00e8 raffigurato come un dandy bisessuale o occasionalmente transgender, indossando un cilindro e un redingote con la gonna e le scarpe di una donna. Samedi ha una tendenza verso i \"movimenti lascivi\" che attraversano i confini di genere e che implicano anche un desiderio di sesso anale.\nSpiritismo.\nLo Spiritismo ritiene che lo spirito umano non abbia sesso e che lo stesso spirito in diverse reincarnazioni possa anche abitare il corpo di un uomo o di una donna in grado di provare attrazione e amore omosessuale. Non v'\u00e8 alcuna posizione ufficiale sull'omosessualit\u00e0. Alcuni studiosi, come Jos\u00e9 B. de Campos, predicano che la questione pi\u00f9 importante per quanto riguarda l'omosessualit\u00e0 \u00e8 la promiscuit\u00e0 omosessuale consigliando di prendere con s\u00e9 un partner solido e costruirvi assieme una famiglia.\nIl consulente e medium Divaldo Pereira Franco \u00e8 posizionato sulla stessa idea e sottolinea che omosessuali cos\u00ec come eterosessuali saranno giudicati a partire dalla loro condotta morale indipendentemente dall'orientamento sessuale.\nScientology.\nNelle prime scritture di Scientology, elaborate da L. Ron Hubbard, si inquadrano i comportamenti perversi in ambito sessuale come malattie che hanno un'origine mentale, ma che sono tuttavia organiche. \"Il pervertito sessuale (e con questo termine, per essere brevi, Dianetics comprende tutte le forme di deviazione della Dinamica Due, quali l'omosessualit\u00e0, il lesbismo, il sadismo sessuale e cos\u00ec via, fino a comprendere l'intero catalogo di Ellis e Krafft-Ebing) \u00e8 in effetti molto malato fisicamente\".\nReligioni Queer.\nI Radical Faeries sono un movimento spirituale queer mondiale, fondato nel 1979 negli Stati Uniti d'America.\nGruppi religiosi e politica pubblica.\nL'opposizione ai diritti LGBT e al matrimonio tra persone dello stesso sesso \u00e8 spesso associata a opinioni religiose conservatrici. L'American Family Association e altri gruppi religiosi hanno promosso boicottaggi pubblici contro quelle aziende le cui politiche supportano il movimento LGBT.\nNelle nazioni islamiche conservatrici le leggi in generale vietano il comportamento omosessuale e l'interpretazione della \"Sharia\" nei riguardi dell'omosessualit\u00e0 maschile conduce alla pena di morte. Questo fatto \u00e8 stato condannato come una violazione dei diritti umani da parte dell'organizzazione per i diritti umani Amnesty International e dai sottoscrittori dei principi di Yogyakarta.\nCon la firma degli Stati Uniti d'America avvenuta nel 2009 la dichiarazione sui diritti LGBT alle Nazioni Unite \u00e8 stata firmata da ogni Stato secolare europeo e da tutte le nazioni occidentali, cos\u00ec come anche da altri paesi, per un totale 67 membri dell'ONU. Una dichiarazione opposta prodotta dalle nazioni musulmane \u00e8 stata firmata da 57 Stati membri, soprattutto situati in Africa e in Asia. 68 dei 192 paesi membri non hanno ancora firmato alcuna dichiarazione. Nel 2011 il Consiglio per i diritti umani delle Nazioni Unite ha approvato una risoluzione fondamentale proposta dal Sudafrica che supporta i diritti LBGT.\nNon-teismo e Irreligiosit\u00e0.\nAnche se \u00e8 contraddittorio supporre una posizione di morale religiosa in quelle che non sono religioni organizzate, accade invece esattamente il contrario; si arriva a ritenere che le posizioni dell'ateismo, dell'agnosticismo, del libero pensatore (in linea con la filosofia dell'umanesimo laico di cui sopra) e dell'irreligiosit\u00e0 in genere possano arrivare ad accettare - molto pi\u00f9 dei religiosi - tutti i tipi di atti sessuali liberamente consentiti tra adulti, come le relazioni prematrimoniali, il libero amore e l'omosessualit\u00e0.\nQuesto fatto non si pu\u00f2 stabilire statisticamente con certezza, ma si presume che la convinzione dipenda dal codice di etica e moralit\u00e0 personale di ognuno di loro presi come individui a se stanti.\nIn Italia l'UAAR (Unione degli Atei e degli Agnostici Razionalisti) promuove i diritti LGBT nel mondo e si oppone alla propaganda omofobica\nGli omosessuali e la religione.\nLesbiche e gay credenti, spinti dalla fede in Dio e dalla convinzione che la loro religione prima o poi cambier\u00e0 opinione nei loro confronti, hanno fondato associazioni in cui possono portare l'esperienza della propria fede. Beit Haverim (\"casa di amici\") per gli ebrei, David e Jonathan in Francia e la \"Comunit\u00e0 di Cristo Liberatore\" (CCL, quest'ultima situata in Belgio) per i cristiani o gli \"Homosexuels musulmans de France\" (gli omosessuali musulmani in Francia, HM2F) e Al-Fatiha Foundation per i musulmani statunitensi; tutti questi gruppi svolgono un ruolo di supporto e accoglienza..\nPer coloro che credono che questo approccio sia in ogni caso una sottomissione, resta sempre la possibilit\u00e0 di apostasia. Alcune associazioni, come \"Les Panth\u00e8res roses\" conducono apertamente campagne per trovare una soluzione all'intransigenza confessionale, anche se paradossalmente essa rimane legata a gruppi vicini ai movimenti religiosi. In Spagna, il \"Collettivo di lesbiche, gay e transessuali\" ha depositato gioved\u00ec 8 luglio 2004 1200 dichiarazioni di abbandono della fede cattolica presso l'Arcidiocesi di Madrid per protestare contro i \"privilegi ingiustificati\" della Chiesa cattolica romana in questo paese e per togliere i nomi dei dichiaranti battezzati dalle loro liste (vedi Sbattezzo), su cui ci si basa per stabilire il numero dei cattolici spagnoli e ricevere cos\u00ec un finanziamento pubblico proporzionale.\nNon ci sono associazioni tra i cristiani evangelici, ma a volte si trovano omosessuali che esprimono apertamente il loro disaccordo.\nLesbiche e gay hanno creato la Radical Faeries (\"fate radicali\"), un gruppo oscillante tra New Age e il neopaganesimo. L'umorismo \u00e8 un'arma tradizionale della cultura LGBT e le Sorelle della Perpetua Indulgenza raffigurano il decoro papista proprio nella parte posteriore del loro corpo.\nL'UFMCC \u00e8 una Chiesa ecumenica e gay-friendly: la Metropolitan Community Church (MCC) si \u00e8 riunita nell'\"Universal Fellowship of Metropolitan Community Churches\" (UFMCC, \"Federazione ecumenica internazionale delle chiese cristiane\"), i cui membri sono per lo pi\u00f9 omosessuali, hanno le loro origini nella prima chiesa fondata a Los Angeles nel 1968 dal reverendo Troy Perry; prima ancora delle rivolte del 1969 (vedi moti di Stonewall). Essa appoggia feste e sfilate dell'orgoglio gay e lesbico (vedi Gay pride).\nTroy Perry, ex ministro della Chiesa pentecostale \"Church of God of Prophecy\", giunto a maturazione e consapevolezza nei riguardi del suo orientamento omosessuale e che ha sofferto a causa della stigmatizzazione che gli si era attaccata addosso, ha ritenuto che l'unica soluzione fosse quella di costruire una chiesa di supporto dedicata alla formazione spirituale e religiosa della comunit\u00e0 gay e del movimento lesbico.\n\u00c8 stato nel suo salotto che si \u00e8 tenuto il primo servizio della nuova chiesa il 16 ottobre 1968, il servizio ha raccolto undici uomini e una donna (di origini cattoliche, protestanti o ebree, tra cui una coppia eterosessuale). Il movimento \u00e8 cresciuto a tal punto che, il 7 marzo 1971, al servizio di dedicazione del nuovo edificio acquisito a titolo definitivo da parte della Chiesa, si sono riunite 1012 persone.\nIl 28 giugno 1970 Troy Perry e due suoi amici, Morris Kight e il reverendo Bob Humphries fondarono il \"Christopher Street West\" (il nome della via di New York, Christopher Street, dove ha avuto luogo la famosa ribellione dello Stonewall Inn), la prima sfilata per la celebrazione dell'orgoglio gay e lesbico. MCC ha rappresentato, nel 2003, pi\u00f9 di 300 chiese sparse in tutto il mondo e con pi\u00f9 di 40.000 membri divisi tra 18 paesi.\nEsse hanno inoltre rappresentato il luogo di nascita di decine di organizzazioni per i gay e le lesbiche o progetti di giustizia sociale. MCC ha chiesto nel 1990 di aderire al \"National Council of Churches\" (Consiglio nazionale delle Chiese di Cristo degli Stati Uniti d'America), una collaborazione ecumenica di chiese. Esso hanno infine anche proceduto all'unione religiosa di diverse coppie di gay, lesbiche, bisessuali al Gay Pride svoltosi a New York nel 1994, la marcia per commemorare il 25\u00ba anniversario di Stonewall."}
{"id": "368134", "revid": "23390", "url": "https://it.wikipedia.org/wiki?curid=368134", "title": "Omosessualit\u00e0 e religione", "text": ""}
{"id": "368145", "revid": "1480390", "url": "https://it.wikipedia.org/wiki?curid=368145", "title": "Golfo del Tigullio (disambigua)", "text": ""}
{"id": "368152", "revid": "1543377", "url": "https://it.wikipedia.org/wiki?curid=368152", "title": "Omosessualit\u00e0 e buddhismo", "text": "Il rapporto intercorrente tra il buddhismo e l'orientamento sessuale pu\u00f2 variare a seconda della tradizione e dell'insegnante a cui ci si affida. Secondo alcuni studiosi il buddhismo originario sembra non aver posto alcuna stigmatizzazione speciale nei riguardi delle relazioni omosessuali, in quanto l'argomento non viene mai menzionato nei discorsi di Gautama Buddha.\nIl terzo dei Cinque precetti afferma che \u00e8 necessario astenersi dai comportamenti sessuali non appropriati. Fra le molte interpretazioni di quali siano questi comportamenti sessuali \"non appropriati\" ci sono: il rapporto sessuale al di fuori del matrimonio, l'attivit\u00e0 sessuale svolta con un'altra persona senza il consenso del/la proprio/a partner, o il punto di vista - storicamente prevalente - secondo cui la definizione si limita a descrivere lo stupro, l'incesto e la zooerastia.\nI seguaci e le pratiche monastiche.\nNei primi \"Sutra\" del buddhismo non viene specificamente menzionato \"il comportamento sessuale umano accettabile o non accettabile\" per le persone laiche. Quello di \"condotta sessuale\" \u00e8 un termine ampio, soggetto all'interpretazione dei seguaci influenzati per forza di cose dalle norme sociali vigenti maggioritarie. Il primo buddhismo sembra proprio essere stato del tutto silenzioso nei confronti delle relazioni tra persone dello stesso sesso.\nSecondo il \"Canone p\u0101li\" e gli \"\u0100gama \" (le prime scritture sacre buddhiste) non vi \u00e8 nulla che possa far supporre che le relazioni di genere, sia eterosessuali sia omosessuali, abbiano qualcosa a che vedere con la \"cattiva condotta sessuale\"; ci\u00f2 fa esprimere l'opinione ad alcuni monaci del buddhismo Theravada che le relazioni di genere non violino la regola che impone di evitare qualsiasi forma di violenza sessuale, il che significherebbe invece il non intrattenere rapporti sessuali con minori (qualcuno che \u00e8 ancora protetto da un tutore o un genitore), con qualcuno che sia gi\u00e0 fidanzato o sposato e infine con qualcuno che ha gi\u00e0 preso i voti di celibato religioso.\nAlcune tradizioni successive presentano delle restrizioni sul sesso non penetrativo (la sessualit\u00e0 non vaginale); alcuni testi buddisti citano il sesso non vaginale, compreso quello compiuto da uomini che hanno rapporti sessuali con altri uomini (il \"pa\u1e47\u1e0daka\"), anche se le situazioni presentate sembrano coinvolgere esclusivamente il sesso coercitivo. Questa visione sessuale non vaginale non \u00e8 basata su ci\u00f2 che ha effettivamente detto il Buddha, ma ad alcuni testi pi\u00f9 tardi riferibili ad Abhidharma.\nPer quel che riguarda il monaco buddhista (\"bikkhu\") il \"Vinaya\" (codice di disciplina monastica) vieta indiscriminatamente tutte le forme di attivit\u00e0 sessuale, ma lo fa in termini puramente fisiologici, non facendo quindi alcuna distinzione morale tra le molte forme di relazione che elenca.\nTra i buddhisti vi \u00e8 un'ampia variet\u00e0 di opinioni sull'omosessualit\u00e0. Il buddhismo insegna che l'eccitazione sessuale, il piacere sessuale e il desiderio in genere costituiscono degli ostacoli se si vuole dirigersi verso lo stato illuminato (la \"Bodhi\"- il \"risveglio\") e dei tipi inferiori di piacere (vedi ad esempio \"P\u012bti\", una parola in Lingua p\u0101li tradotta spesso come \"rapimento\") rispetto a quelli derivanti da \"Dhy\u0101na\" (pratica integrante di meditazione intensiva).\nPurtuttavia la maggior parte dei buddhisti non hanno ancora ottenuto la capacit\u00e0 di perseguire abilit\u00e0 particolari nel campo della meditazione buddhista o in direzione dell'obiettivo finale costituito dall'illuminazione; per la maggior parte di essi l'obiettivo minimo \u00e8 quello di raggiungere una vita quanto pi\u00f9 priva di dolore possibile e, dopo la morte, riuscire a ottenere una reincarnazione migliore. Per questi buddhisti godere dei piaceri sensuali in modo non dannoso rappresenta la normativa da seguire.\nTesti buddhisti.\nTesti antichi.\nNei primi testi monastici come il succitato \"Vinaya\" (IV secolo a.C.) ai monaci maschi vene esplicitamente proibito di avere rapporti sessuali con qualsiasi dei \"Quattro generi\": maschio, femmina, \"ubhatovyanja\u00f1aka\" e \"pandaka\". I diversi significati di queste parole sono riportati in seguito. Dopo un certo periodo di tempo Gautama permise anche l'ordinazione delle donne, ma ha altres\u00ec proibito l'ordinazione ad altri tipi di persone, con eccezioni riguardanti alcuni tipi particolari di pandaka.\nLe opinioni del Buddha contro certi tipi di persone che si uniscono al \"Sangha\" monastico (la comunit\u00e0 ordinata) sono spesso intesi a riflettere la sua preoccupazione di mantenere l'immagine pubblica della comunit\u00e0 come essenzialmente virtuosa; in alcuni casi questo viene esplicitamente indicato. L'accettabilit\u00e0 sociale era vitale per il \"Sangha\" dei primi tempi, in quanto non avrebbe potuto continuare a sopravvivere senza il sostegno materiale della societ\u00e0 laica.\nUbhatovyanja\u00f1akas.\nLa parola \"ubhatovyanja\u00f1aka\" \u00e8 stata pensata per descrivere quelle persone che hanno caratteristiche sessuali sia maschili sia femminili: degli ermafroditi (vedi intersessualit\u00e0). Nel \"Vinaya\" si dice chiaramente che l'ubhatovyanja\u00f1aka non dovrebbe essere ordinato, a motivo della possibilit\u00e0 che avrebbe potuto invogliare un monaco o una monaca a intraprendere una qualche attivit\u00e0 sessuali con lui/lei.\nPa\u1e47\u1e0dakas.\n\"Pandaka\" \u00e8 una categoria complessa che viene variamente definita in differenti testi buddhisti. Nei primi testi la parola sembra riferirsi a una classe socialmente stigmatizzata di uomini promiscui, sessualmente passivi, probabilmente che attuavano il travestitismo e infine con la possibilit\u00e0 che fossero dediti alla prostituzione maschile. Lo studioso thailandese Paisarn Likhitpreechakul sostiene che questi uomini particolari fossero raggruppati come una tipologia speciale, che soffriva d'impotenza a causa dell'assenza o comunque di un \"deficit seminale\", ma che non avessero a che vedere con il ruolo di genere.\nI pandaka sono categorizzati con altri gruppi che vennero esclusi dall'ordinazione; quelli con anomalie fisiche come la sordit\u00e0 o il nanismo, o coloro che avevano commesso un qualche crimine. La storia del divieto dell'ordinazione dei pandaka nel \"Vinaya\" spiega che esso fu la risposta all'esempio di un monaco con un insaziabile desiderio di essere penetrato sessualmente dagli uomini - e che era molto richiesto da alcuni professionisti -; quest'incidente venne poi a sua volta collegato alla comunit\u00e0 pi\u00f9 ampia diventando cos\u00ec una fonte di vergogna per l'intero \"Sangha\".\nNel \"Sutra del Loto\" viene menzionato il fatto che un Bodhisattva non dovrebbe neppure avvicinarsi a un pandaka, proprio come affermano le regole monacali dei \"Vinaya\". Nel \"Milindapa\u00f1ha\" viene menzionato il fatto che il pandaka assieme ad altri otto tipi di persone avrebbero rivelato certi particolari \"segreti\".\nPersone LGBTQ nelle tradizioni pi\u00f9 tarde.\nAlcuni commentatori moderni interpretano la parola ubhatovyanja\u00f1aka come comprendente quelle persone che, pur non essendo in una condizione di intersessualit\u00e0, mostrano altres\u00ec alcune caratteristiche comportamentali e psicologiche sia maschili sia femminili, come ad esempio una donna che \u00e8 attratta sessualmente dalle altre donne. Lo scrittore buddhista del V secolo Buddhaghosa descrive l'ubhatovyanja\u00f1aka come una persona col il corpo definito sessualmente ma con una \"corrente di energia\" inversa, ossia l'attuale distinzione dell'identit\u00e0 di genere. Leonard Zwilling sostiene che in questo racconto Buddhagosha non descrive infatti l'ermafroditismo, bens\u00ec la bisessualit\u00e0 o l'omosessualit\u00e0.\nIn altri testi il termine pa\u0144\u1e0daka pu\u00f2 includere quelle persone nate come sessualmente indeterminate o senza sesso, l'eunuco, quella persona la cui impotenza \"cambia ogni mezzo mese\", un maschio che acquisisce la potenza sessuale assorbendo lo sperma di un altro maschio o facendo voyeurismo (spiando altre persone che hanno un rapporto sessuale). A volte include anche il maschio o la femmina con una qualche disfunzione sessuale, come l'impotenza o il ciclo mestruale irregolare. L'elemento comune pare esser dato da quella persona la cui sessualit\u00e0 e limitata fisiologicamente o colui che \u00e8 sessualmente impotente. Queste tipologie prese nel loro insieme vengono quasi sempre rappresentate negativamente in quanto appartenenti alla classe dei paria; questo soprattutto nei testi pi\u00f9 antichi. In contesti moderni la figura del pa\u1e47\u1e0daka \u00e8 a volte male interpretata come lesbismo, omosessualit\u00e0 maschile (gay), bisessualit\u00e0, transgender o intersessualit\u00e0, anche se nei tempi antichi un uomo che penetrava sessualmente un altro uomo o un pa\u1e47\u1e0daka non era mai considerato lui stesso un pa\u1e47\u1e0daka.\nAlcuni testi di Abhidharma affermano che un pa\u1e47\u1e0daka non pu\u00f2 raggiungere l'illuminazione nel corso della propria vita, ma deve aspettare la reincarnazione come uomo o come donna. \u0100nanda - il cugino e uno dei primi discepoli di Gautama - \u00e8 stato detto che fosse un pa\u1e47\u1e0daka in una delle sue numerose vite precedenti, cos\u00ec come la monaca buddista Isid\u0101s\u012b (cos\u00ec si afferma nel \"Therigatha\"). In entrambi i casi la nascita come pa\u1e47\u1e0daka era il risultato di un karma povero e l'idea che essere un pa\u1e47\u1e0daka derivi dal cattivo comportamento avuto in una vita precedente \u00e8 comune nella letteratura buddista. Asa\u1e45ga e Vasubandhu hanno discusso se un pandaka fosse in grado di essere illuminato o meno.\nNel \"Samantapasadika\", un'opera del commentatore e studioso di Buddhaghosa appartenente al buddhismo Theravada (V secolo) i pa\u1e47\u1e0daka sono descritti come ricolmi di passioni contaminate (ussanakilesa), inconfondibilmente bramosi (avapasantaparilaha) e del tutto dominati dalla loro libido (parilahavegabibhuta). Gli scrittori del buddismo Mahayana del IV secolo Vasubandhu e Asanga sostengono che il pa\u1e47\u1e0daka non ha alcuna disciplina per la pratica spirituale, a causa delle sue passioni contaminate sia nei confronti dei maschi sia delle femmine. Egli non ha la forza morale per contrastare queste passioni perch\u00e9 manca di modestia e di senso della vergogna. Incapace di contenersi, tale essere viene abbandonato dai genitori e rimanendo cos\u00ec mancante di tali legami non \u00e8 pi\u00f9 in grado di avere opinioni forti. Asanga, come Vasubandhu, rifiuta il riconoscimento di pandaka neanche come un laico buddhista per il motivo che tali persone sono incapaci di associarsi o di servire il \"Sangha\". Asanga, per\u00f2, li considera in grado di esercitarsi - se presi singolarmente - nel percorso di un laico se lo desiderano, ma senza ricevere il riconoscimento di fedele laico senza alcuna possibilit\u00e0 di essere introdotto nel \"Sangha\". Una posizione simile a quella di Asanga \u00e8 stata anche descritta nel \"Sutra del Loto\", dove ai membri del \"Sangha\" viene consigliato di evitare il pa\u00f1\u1e0daka.\nLe opinioni di Buddha contro alcuni tipi di persone che si uniscono al \"Sangha\" monastico sono spesso intese a riflettere la sua preoccupazione di sostenere l'immagine pubblica del \"Sangha\" come comunit\u00e0 virtuosa. L'accademico Peter Jackson, studioso della politica sessuale e del buddhismo in Thailandia, specula che il Buddha era inizialmente riluttante a permettere alle donne di aderire al \"Sangha\" per questa stessa ragione. Jackson spiega:\nL'accettabilit\u00e0 sociale era vitale per il \"Sangha\", in quanto non poteva sopravvivere senza il sostegno materiale dalla societ\u00e0 laica.\nDiversi testi del buddhismo Theravada affermano che i membri della classe pa\u1e47\u1e0daka sono esclusi da una variet\u00e0 di pratiche buddiste (oltre all'ordinazione):\nGli studiosi classici di buddhismo Mah\u0101y\u0101na come Shantideva e A\u015bvagho\u1e63a consideravano il sesso non-vaginale come una \"cattiva condotta sessuale\". Shantideva ha basato le sue opinioni a partire dal \"Saddharma-smrtyupasthana Sutra\". Secondo lo studio condotto dal giapponese K\u014dgen Mizuno, il \"Saddharma-smrtyupasthana Sutra\" \u00e8 connesso all\"'Abhidharm\u0101m\u1e5btar\u0103ra\u015f\u0101stra\" di Buddhagho\u015ba ed \u00e8 stato compilato dalla scuola Sarv\u0101stiv\u0101da (forse da qualcuno legato a Gho\u0161a dopo il II secolo). Nel grande \"trattato sulla perfezione della saggezza\" (in sanscrito \"Mah\u0101-praj\u0101\u0101p\u0101ramit\u0101-\u015b\u0101stra\"), il maestro della scuola Madhyamaka N\u0101g\u0101rjuna ha dichiarato che la restrizione alla sessualit\u00e0 non-vaginale \u00e8 basata sull'azione coercitiva condotta verso il proprio coniuge.\nAl contrario, i testi pi\u00f9 tardi, in particolare gli scritti del buddismo tibetano, occasionalmente valutano positivamente il pa\u0144\u1e0daka per la sua \"mediet\u00e0 coscienziale\" e il suo \"equilibrio\". Il pa\u1e47\u1e0daka in queste opere tibetanee \u00e8 tradotto con il termine \"ma ning\" (\"senza genere\" o \"senza genitali\"). Il monaco tibetano del XIII secolo Gyalwa Yang G\u00f6npa, che era una delle figure significative della setta principale Drukpa, scrive di \"ma ning\" come di uno stato equilibrato tra la coscienza maschile e quella femminile. Yang G\u00f6npa descrive \"ma ning\" come \"il respiro continuo tra l'esalazione maschile e l'inalazione femminile\" e come \"il canale yogico equilibrato, in contrapposizione al canale maschile troppo stretto e a quello femminile troppo sciolto\".\nLa maggior parte degli insegnamenti del buddhismo Mah\u0101y\u0101na affermano che tutti gli esseri che correttamente praticano il \"Dharma\" possono raggiungere l'illuminazione, in quanto tutti possiedono una natura innata di Buddha. Lo stato di illuminazione \u00e8 realizzabile anche in una sola vita.\nGiudizi delle scuole buddhiste sull'omosessualit\u00e0.\nIn genere il buddhismo critica l'attaccamento alla sessualit\u00e0 senza fare particolare distinzione tra quella eterosessuale e quella omosessuale. Tradizionalmente i monaci delle scuole del buddhismo Therav\u0101da e della maggior parte delle scuole del buddhismo Mah\u0101y\u0101na sono celibi e si astengono dall'attivit\u00e0 sessuale, mentre i monaci di alcune scuole del buddhismo Vajray\u0101na e di molte scuole del buddhismo coreano e del buddhismo giapponese invece possono sposarsi.\nLa condanna di alcune scuole buddhiste dell'omosessualit\u00e0 nei confronti dei laici \u00e8 uno sviluppo del tardo buddhismo. L'accademico buddhista indiano Ashvaghosha ritenne l'omosessualit\u00e0 sempre errata per la dottrina buddhista. Tali insegnamenti compaiono anche nel \"\u015aik\u1e63\u0101muccaya\" che il Canone tibetano attribuisce a \u015a\u0101ntideva mentre il Canone cinese attribuisce la medesima opera a Dharmak\u012brti, nel \"\u015aik\u1e63\u0101muccaya\" vengono descritti degli \"inferni speciali\" cui sono destinati gli uomini omosessuali. E lo scrittore tibetano Gampopa (1079-1153), uno dei fondatori del lignaggio tibetano Kagyu, proib\u00ec esplicitamente l'omosessualit\u00e0 nel suo commentario sul terzo precetto. Alcuni esponenti del buddhismo in Asia hanno accettato l'omosessualit\u00e0. Presso alcune scuole invece si considera qualsiasi attivit\u00e0 sessuale, per quanto legittima, fonte di attaccamento, illusione (\"M\u0101y\u0101\") e sorgente di sofferenza, per cui si esorta a una vita moderata o all'astinenza sessuale a prescindere dalle proprie inclinazioni.\nIl venerabile monaco srilankese K Sri Dhammananda ha affermato che, a proposito dell'omosessualit\u00e0:\nBuddhismo Theravada.\nIn Thailandia esiste la tradizione che propone \"l'omosessualit\u00e0 nascere come una conseguenza karmica, cio\u00e8 di aver violato le prospettive buddiste contro la cattiva condotta eterosessuale. Questa prospettiva karmica descrive l'omosessualit\u00e0 come una condizione congenita che non pu\u00f2 essere alterata, almeno nella vita corrente di una persona omosessuale, richiede pertanto la compassione e la comprensione da parte della popolazione non omosessuale\".\nAlcuni recenti racconti buddhisti thailandesi (risalenti alla fine degli anni ottanta) hanno \"descritto l'omosessualit\u00e0 come una volontaria violazione del comportamento naturale eterosessuale dovuta alla mancanza di controllo etico degli impulsi sessuali\". L'accademico australiano Peter Jackson, studioso e di politica sessuale e buddismo in Thailandia, scrive che queste posizioni rappresentano \"due grandi scuole di pensiero sull'omosessualit\u00e0 [che] sono attuali tra gli scrittori buddhisti thailandesi contemporanei, una l'accetta mentre l'altro no. Il fattore chiave che differenzia le posizioni divergenti \u00e8 la concettualizzazione dell'autore sull'origine dell'omosessualit\u00e0; coloro che, assumendo una posizione liberale, sostengono che si tratta di una condizione che \u00e8 al di fuori del controllo cosciente degli uomini e delle donne omosessuali e che ha origine nelle cattive azioni compiute in una vita passata, mentre i secondi sostengono che l'omosessualit\u00e0 \u00e8 una violazione voluta dei principi etici e naturali sostenendo una posizione antagonistica\".\nPeter Jackson sostiene che lo svilupparsi dell'AIDS nel corso degli anni ottanta ha causato uno spostamento della percezione in Thailandia per quanto riguarda i Kathoey (i transgender thailandesi), \"\"ponendo l'omosessualit\u00e0 piuttosto che il sesso in s\u00e9 al centro del concetto\", il tutto associato a \"uno spostamento negli atteggiamenti buddhisti dalla tolleranza relativa dell'omosessualit\u00e0 alla condanna\"\".\nNel 1989 il Corpo supremo di governo del Sangha thailandese ha affermato che ai Kathoey \u00e8 vietato l'essere ordinati. La loro dichiarazione \u00e8 stata apparentemente lasciata senza esecuzione in alcuni monasteri, fino a quando Phra Pisarn Thammapatee (AKA Phra Payom Kalayano), uno dei monaci pi\u00f9 eminenti del paese, il quale ha chiesto nel 2003 che 1 000 monaci gay venissero cacciati dal \"Sangha\" e che venisse messo in atto un migliorassero nei processi di screening per evitare qualsiasi postulante gay.\nBuddhismo tibetano.\nGampopa (XII secolo), uno dei principali maestri della scuola Kagyu del buddhismo tibetano, segu\u00ec la tradizione buddista indiana, partendo dai testi di Vasubandhu del III secolo, che affermano che il sesso orale e il sesso anale, sia con un uomo sia con una donna, sono violazioni del terzo precetto per quanto riguarda il comportamento sessuale inappropriato. Longchenpa, fondatore nel XIV secolo della scuola di Nyingma, citando i testi del buddhismo Mah\u0101y\u0101na risalenti al III secolo del maestro indiano Asa\u1e45ga, ha elaborato che un comportamento sessuale inappropriato comprende anche l'uso delle mani come parti inappropriate del corpo per condurre l'attivit\u00e0 sessuale. Allo stesso modo, il suo predecessore nella scuola Gelug Tsongkhapa aderisce anch'egli a tali regole nei suoi studi.\nI successivi maestri tibetani di tutte e cinque le scuole del buddhismo tibetano accettano tutte queste specificazioni come sono delineate nei primi testi buddisti indiani.\nIl tardo Lama Thubten Yeshe, un Gelugpa e ideatore della Fondazione per la preservazione della tradizione mahayana, ha indicato di non considerare l'omosessualit\u00e0 come un comportamento sessuale scorretto. Egli ha dichiarato: \"\"la mia opinione personale sul fatto che l'uomo rimanga con l'uomo e la femmina con la femmina non lo considero come buono o cattivo, questo \u00e8 il mio parere, non \u00e8 un grosso problema, \u00e8 anzi molto semplice\" .\nErnst Sch\u00e4fer durante una delle Spedizioni naziste in Tibet, precisamente quella del 1938-39, nel suo resoconto dell'omosessualit\u00e0 tibetana descrive le varie posizioni prese dai vecchi Lama con i ragazzi pi\u00f9 giovani e continua a spiegare come l'omosessualit\u00e0 ha svolto un ruolo importante nella politica di pi\u00f9 alto livello del Tibet. Ci sono pagine di attenta osservazione dei popoli himalayani impegnati in una serie di atti intimi.\nNel 1999 in un'intervista concessa ad Alice Thompson, ha dichiarato: \"vogliono che si condisca l'omosessualit\u00e0, ma io sono un buddhista e per un buddhista un rapporto tra due uomini \u00e8 sbagliato: anche un comportamento omosessuale all'interno del matrimonio \u00e8 sbagliato\". Parlando di masturbazione e di sesso orale ha anche detto che \"se un individuo non ha fede, questa \u00e8 una questione diversa ... Se due uomini si amano veramente e non sono religiosi, allora cos\u00ec \u00e8 bene anche per me\" .\nIn un'intervista data a Wikinotizie, Tashi Wangdi, il rappresentante ufficiale del Dalai Lama, ha ulteriormente elaborato la sua prospettiva su questi punti di vista. Se una persona dovesse impegnarsi nell'omosessualit\u00e0, \"una persona non sarebbe considerata come se stesse seguendo correttamente tutti i precetti dei principi buddhisti; ma la gente non segue tutti i principi, solamente poche persone possono sostenere di star seguendo tutti i principi. Se in qualsiasi religione si chiede di affermare che una menzogna \u00e8 un peccato - cos\u00ec dicono i cristiani - si dir\u00e0 di s\u00ec, ma poi troverai pochissime persone che ad un certo punto del loro vita non abbiano mentito. L'omosessualit\u00e0 \u00e8 un atto, ma \u00e8 possibile dire che una persona che \u00e8 omosessuale non \u00e8 un buddhista o dire che qualcuno che dice una menzogna non \u00e8 buddhista o qualcuno che uccide un insetto non \u00e8 buddista, perch\u00e9 c'\u00e8 una forte ingiunzione contro questi atti\"\".\nOpinioni del XIV Dalai Lama.\nL'attuale XIV Dalai Lama, Tenzin Gyatso, segue la tradizionale affermazione buddhista tibetana che il comportamento sessuale inappropriato include anche il sesso tra lesbiche e gay anzi, qualsiasi forma di sessualit\u00e0 differente dal rapporto pene-vagina con il proprio partner monogamico, compreso il sesso orale, il sesso anale e la masturbazione reciproca.\nIn un'intervista concessa nel 1994 ha dichiarato: \"\"Se qualcuno viene da me e chiede se l'omosessualit\u00e0 sia giusta o no, mi chiedo: qual \u00e8 il parere del tuo compagno? Se entrambi concordano, penso che direi che se due maschi o due femmine accettano volontariamente di avere reciproca soddisfazione senza ulteriori implicazioni di danneggiare gli altri, allora questo pu\u00f2 essere anche considerato giusto\". [46]\nTuttavia nel suo libro di \"Beyond Dogma\" del 1996 egli afferma: \"Un atto sessuale \u00e8 considerato corretto quando le coppie usano gli organi destinati al rapporto sessuale e nient'altro ... l'omosessualit\u00e0, sia fra uomini che tra donne, non \u00e8 in s\u00e9 non appropriata. Ci\u00f2 che \u00e8 improprio \u00e8 l'uso di organi gi\u00e0 definiti inadatti per il contatto sessuale\".\nIn questa discussione bisogna capire che l'argomento controverso \u00e8 un comportamento sessuale inappropriato per un praticante buddhista, in quanto il Dalai Lama ha ripetutamente \"espresso il suo appoggio al pieno riconoscimento dei diritti umani per tutti, indipendentemente dall'orientamento sessuale\". Ha spiegato nel 1997 che: \"fa parte di ci\u00f2 che noi buddhisti chiamiamo comportamento sessuale cattivo. Gli organi sessuali sono stati creati per la riproduzione tra l'elemento maschile e l'elemento femminile e tutto ci\u00f2 che devia da questo non \u00e8 accettabile da un punto di vista buddhista\"\", mentre il sesso non-procreativo pene-vagina non \u00e8 considerato un comportamento sessuale cattivo.\nIl Dalai Lama ha ammesso che c'\u00e8 una differenza tra le opinioni dei credenti e dei non credenti: \"dal punto di vista buddhista, uomini con uomini e donne con donne sono generalmente considerati cattivi comportamenti sessuali. Dal punto di vista della societ\u00e0, le relazioni omosessuali possono essere di reciproco vantaggio, piacevoli e finanche innocue\". Ha citato a proposito i testi buddhisti indiani di Vasubandhu, Asa\u1e45ga e Ashvaghosha come fonti su ci\u00f2 che costituisce un comportamento sessuale inappropriato.\nQuattro anni prima era stato incerto se un rapporto sessuale non abusivo e reciprocamente gradevole sarebbe accettabile nei principi generali del buddhismo. Tuttavia aveva difficolt\u00e0 a immaginare la meccanica del sesso omosessuale, dicendo che la natura aveva organizzato gli organi in maschili e femminili \"in modo tale che sia molto adatto ... Gli organi dello stesso sesso non possono gestirsi bene\". Il Dalai Lama ha ripetutamente detto ai gruppi LGBT che non riesce a riscrivere i testi. Pensa che questo sia il tipo di argomento che dovr\u00e0 essere discusso da un consiglio di anziani buddhisti di tutte le tradizioni. Solo un tale consiglio potrebbe modificare le questioni riguardanti il \"Vinaya\" e l'etica buddhista. Il Dalai Lama raccomanda inoltre di riconsiderare e rivedere la questione dell'uguaglianza di genere, in particolare nei riti e nelle cerimonie monastiche.\nInfine in un'intervista del 10 marzo 2014 il Dalai Lama ha dichiarato che il matrimonio gay \u00e8 \"ok\", a condizione che esso non sia in contraddizione con i valori della religione che si \u00e8 scelta.\nBuddhismo giapponese.\nLe culture dell'India, del Tibet, della Cina, del Sud-est asiatico e del Giappone, aree dove il buddhismo era o \u00e8 tuttora presente come una delle religioni principali, storicamente non si sono mai preoccupate del tipo di attivit\u00e0 sessuale umana o dell'oggetto del desiderio dei loro credenti.\nAlcuni scrittori occidentali non hanno mancato di notare la forte tradizione storica della bisessualit\u00e0 e dell'omosessualit\u00e0 celebrata apertamente nelle istituzioni buddiste maschili giapponesi. Quando il sacerdote del buddhismo Tendai Genshin (942-1017) critic\u00f2 duramente l'omosessualit\u00e0 come immorale, altri interpretarono la sua critica come un atto di \"possessione\" poich\u00e9 gli accoliti non la riconobbero proprio come legittima.\nIl \"Chigo Monogatari\" narra diffusamente delle storie di amore tra i monaci e i loro allievi ed esse furono assai popolari; simili relazioni sembrano essere state molto comuni. Nel corso del XV secolo, il monaco Zen Ikky\u016b S\u014djun (1394-1481) scrisse: \"\"segui la regola del celibato e sarai solo un somaro\"; pi\u00f9 tardi afferm\u00f2 che siccome rimase \"esaurito dai piaceri omosessuali\", fin\u00ec col prendersi una moglie.\nI viaggiatori cristiani occidentali in Giappone del XVI secolo notarono (con sommo disgusto) la prevalenza e l'accettazione di forme di omosessualit\u00e0 tra i buddhisti giapponesi. Il sacerdote della compagnia di Ges\u00f9 Francis Cabral scrisse nel 1596 che \"abominazioni della carne e abitudini viziose vengono considerate in Giappone come onorevoli: gli uomini di fiducia affidano i figli ai bonzi per essere istruiti in tali cose e allo stesso tempo per servire la loro lussuria\"\".\nUn letterato buddhista giapponese, Kitamura Kigin, parlando a un pubblico cristiano disse che le interpretazioni giapponesi di Gautama Buddha nel 1676 dicevano che l'eterosessualit\u00e0 avrebbe dovuto essere evitata dai preti e che l'omosessualit\u00e0 avrebbe invece dovuto essere permessa:\nSecondo una leggenda popolare giapponese successiva, ha addirittura attribuito l'introduzione dell'omosessualit\u00e0 monastica in Giappone al fondatore del buddhismo Shingon K\u016bkai, anche se gli studiosi oggi respingono la veridicit\u00e0 di una tale affermazione, sottolineandone la sua rigorosa adesione al Vinaya. Tuttavia una tale leggenda \u00e8 servita per \"affermare le relazioni di pederastia (tra uomini e ragazzi) nel Giappone del XVII secolo\". Il Bodhisattva Ma\u00f1ju\u015br\u012b della saggezza viene considerato essere un difensore delle pratiche omosessuali.\nLo J\u014ddo Shinsh\u016b, la forma prevalente di buddhismo giapponese (con una presenza significativa negli Stati Uniti d'America, dice che \"non c'\u00e8 una differenza di base tra eterosessualit\u00e0 e omosessualit\u00e0\". In accordo con questo principio offre riti religiosi per le coppie omosessuali. Questa tradizione di accettazione delle relazioni omosessuali risale al Giappone antico, interrompendosi brevemente solo dopo la met\u00e0 del XIX secolo (quando le nazioni occidentali suggerirono un divieto).\nGli insegnamenti del Tantra affermano che alcune tipologie di atti sessuali sono dannose per il sottile sistema di energia del corpo. Dato che questi sistemi di energie sono uno dei punti pi\u00f9 importanti e complicati della pratica tantrica, si insegna a evitare questi atti con pi\u00f9 enfasi di quanto faccia la pratica convenzionale basata sui Sutra.\nIl Buddhismo Nichiren.\nAll'interno del Buddhismo Nichiren, sviluppato a partire dagli insegnamenti del monaco Nichiren Daishonin, e in particolare nell'ambito della Soka Gakkai, si sono sviluppate iniziative e organizzazioni dedicate a persone LGBT.\nIn Italia esiste un gruppo, Arcobalena (nato nel 1992 contemporaneamente a un'iniziativa analoga nella Soka Gakkai americana) per persone LGBT buddhiste e non solo (il gruppo \u00e8 aperto a tutti). \u00c8 attivo a Roma, Bologna, Palermo, Napoli, e in molte altre citt\u00e0.\nNichiren Daishonin chiarisce la questione dei precetti (regole di comportamento per i monaci), specificando che l'unico precetto che viene richiesto ai laici \u00e8 il precetto di Diamante, cio\u00e8 non smettere mai di recitare Nam Myoho Renge Kyo.\nArcobalena, seguendo e ispirandosi a questa forma di buddismo, \u00e8 nato per sostenere tutte le persone GLBT che intendono dare valore alla loro natura e aiutarle a ottenere la buddit\u00e0 nella forma presente. Non \u00e8 facile ottenere l'illuminazione se fingi di essere altro da quello che sei per compiacere il tuo ambiente. L'Arcobalena da anni partecipa ai Pride nazionali per testimoniare che questo buddismo pu\u00f2 far brillare le vite di tutti, al di l\u00e0 delle infinite differenze di genere. Nel 2012 una rappresentanza dei gruppi Arcobalena italiani e tedeschi ha partecipato al World Pride di Londra. Da anni, inoltre, tiene contatti con i gruppi glbt americani e giapponesi (Gruppo B-net di Tokyo). \nBuddhismo cinese.\nSul rapporto tra buddhismo e omosessualit\u00e0 in Cina il teologo di origini singalesi del metodismo Lynn de Silva scrive: \"generalmente l'atteggiamento \u00e8 stato di tolleranza. Matteo Ricci, missionario gesuita che ha vissuto in Cina per 27 anni a partire dal 1583, ha espresso orrore nei riguardi dell'atteggiamento aperto e tollerante che i cinesi avevano nei confronti dell'omosessualit\u00e0 e naturalmente ha visto tutto questo come una prova della degenerazione strisciante presente nella societ\u00e0 cinese\"\nIl venerabile Hsing Yun, una delle figure di primaria importanza del buddhismo cinese contemporaneo, ha affermato che il buddhismo non dovrebbe mai insegnare l'intolleranza nei confronti dell'omosessualit\u00e0 e che la gente dovrebbe invece cercare di espandere la propria mente:\nHsing Yun \u00e8 uno degli autori pi\u00f9 venduto in tutta la \"Sinosfera\" (il mondo di lingua cinese), nonch\u00e9 un sostenitore del \"buddhismo umanistico\", un approccio di riforma del buddismo cinese per soddisfare le esigenze dei laici contemporanei. In quanto tale, le sue opinioni possono non essere del tutto riflettenti le vecchie opinioni buddiste cinesi. Tuttavia, in una precedente discussione (1998), viene citato per aver osservato che \"\"secondo il buddhismo qualsiasi coinvolgimento emotivo, sia omosessuale che eterosessuale, \u00e8 una forma di attaccamento... e quindi \u00e8 anche una fonte di sofferenza\"; mentre quando il tema dell'omosessualit\u00e0 in particolare si avvicin\u00f2 \"il maestro ha parlato pi\u00f9 forte, chiamando l'omosessualit\u00e0 una prospettiva perversa (xiejian)\".\nUn esempio di visione pi\u00f9 antica in opposizione all'omosessualit\u00e0 \u00e8 quella data dal maestro tradizionale Hsuan Hua, una figura importante per il buddhismo sia in Cina sia negli Stati Uniti. Maestro Hsuan Hua ha affermato che l'omosessualit\u00e0 \"coltiva i semi che portano alla rinascita nei regni inferiori dell'esistenza\"\". Nel suo commento sul \"Sutra dei quarantadue capitoli\" ha descritto l'omosessualit\u00e0 come un comportamento causato dalla confusione, come prodotto dei desideri sessuali.\nLe tradizioni cinesi attribuiscono comportamenti omosessuali anche all'Imperatore Giallo, il primo imperatore della Cina.\nBuddhismo in Occidente.\nA differenza del buddhismo presente nei maggiori paesi dell'Asia, la storia del buddhismo in Occidente \u00e8 tipicamente associata a una preoccupazione per l'uguaglianza sociale, in parte a causa della sua base d'appartenenza intellettuale al ceto medio e delle sue radici filosofiche poste nella libert\u00e0 e nell'umanesimo secolare.\nQuando applica la filosofia buddhista alla questione dell'omosessualit\u00e0, i buddhisti occidentali spesso sottolineano l'importanza che Gautama Buddha ha posto sulla tolleranza, la compassione e la ricerca di risposte all'interno di s\u00e9. Essi sottolineano questi valori prevalenti anzich\u00e9 esaminare specifici brani o testi. Di conseguenza, il buddismo occidentale \u00e8 spesso relativamente gay-friendly, soprattutto a partire dagli anni novanta. Poich\u00e9 l'interpretazione di una condotta sessuale \u00e8 una decisione individuale e non soggetta a giudizio da parte di un'autorit\u00e0 centrale, \u00e8 maggiormente predominante la visione di accettare indistintamente tutte le persone, ma di rifiutare alcuni tipi di atti sessuali. Persone LGBT come Issan Dorsey, Caitriona Reed, Pat Enkyo O'Hara e Soeng Hyang sono state ordinate come monaci buddisti appartenenti al clero.\nTuttavia questa interpretazione della condotta sessuale \u00e8 applicabile solo ai buddisti laici o ai sacerdoti secolari sposati del buddhismo giapponese. \u00c8 un errore assumere l'idea che sarebbe applicato a tutti i monaci. Nelle forme tradizionali del buddhismo giapponese alle monache non \u00e8 concesso di avere partner dello stesso sesso. N\u00e9 le tradizioni del buddhismo Theravada o del buddhismo Mah\u0101y\u0101na o dell'interpretazione tradizionale \"Vinaya\" permettono ai monaci di avere partner dello stesso sesso. Devono per forza di cose mantenere lo stato di celibato, non importa quale sia il loro orientamento sessuale e non possono essere considerati monaci o monache nel buddhismo monastico. La sessualit\u00e0 non \u00e8 un fattore determinante della qualificazione di un candidato alla piena ordinazione in quelle tradizioni che seguono il tradizionale buddhismo del \"Vinaya\" cos\u00ec com'\u00e8 stato stabilito dal Buddha.\nUna posizione interessante proviene dallo studioso occidentale di buddhismo tibetano Alexander Berzin:\nIl Dzogchen Ponlop Rinpoche, titolare delle linee di Karma Kagy\u00fc e Nyingma, in una conferenza del 2008 presentata ai praticanti LGBT del \"Dharma\" presso il Centro di Meditazione del buddhismo Shambhala di New York, ha sottolineato il fatto che per i praticanti laici di Buddhismo Vajray\u0101na le relazioni omosessuali non sono migliori n\u00e9 peggiori delle relazioni eterosessuali e che solo i rapporti malsani in generale debbano essere evitati.\nSia il \"Sangha \" Nalandabodhi, fondato da The Dzogchen Ponlop Rinpoche sia lo \"Sangha\" \"Shambhala\" fondato da Ch\u00f6gyam Trungpa, hanno affermato di accogliere tutti gli orientamenti sessuali. Il \"Centro di Meditazione Shambhala di New York\" ospita un gruppo settimanale di pratica autonominatosi \"Queer Dharma\", in particolare per soddisfare le esigenze della comunit\u00e0 buddhista LGBTQ. Secondo il \"Karma Kagyu\" danese Lama Ole Nydahl, il Buddha ha visto l'omosessualit\u00e0 come una circostanza che pu\u00f2 rendere la vita pi\u00f9 difficile e complicata, ma ha anche spiegato che la ragione per l'omosessualit\u00e0 potrebbe essere l'avversione contro il sesso opposto provata in una precedente vita. Nydahl dice comunque che l'orientamento sessuale non \u00e8 veramente importante per esercitare bene il buddhismo.\nIl ramo statunitense di \"Soka Gakkai International\", un nuovo movimento religioso giapponese influenzato dal Buddhismo Nichiren, ha annunciato nel 1995 che avrebbe incominciato a celebrare il matrimonio tra persone dello stesso sesso e nel 2001 ha istituito una conferenza appositamente per i membri LGBT e i loro sostenitori. Un tempio buddista a Salt Lake City collegato con lo J\u014ddo Shinsh\u016b, un'altra scuola giapponese di buddhismo, celebra anch'esso riti religiosi per le coppie dello stesso sesso.\nUn'altra organizzazione buddista fondata in Occidente, la \"Juniper Foundation\", ha scritto un articolo intitolato \"A Buddhist Vote for Same Sex Marriage \"per dimostrare come il pensiero buddista possa abbracciare anche il matrimonio omosessuale:\nNel 2012 il buddhismo in Australia ha espresso il proprio sostegno al matrimonio omosessuale in una ricerca condotta dal Parlamento australiano che ha cercato di raccogliere opinioni sulla legalizzazione del matrimonio tra persone dello stesso sesso."}
{"id": "368154", "revid": "104458", "url": "https://it.wikipedia.org/wiki?curid=368154", "title": "Bellerive", "text": ""}
{"id": "368155", "revid": "28592", "url": "https://it.wikipedia.org/wiki?curid=368155", "title": "Chiesa di Pepe", "text": ""}
{"id": "368159", "revid": "28592", "url": "https://it.wikipedia.org/wiki?curid=368159", "title": "Chiesa della Madonna dei Poveri al Trabocchetto", "text": ""}
{"id": "368160", "revid": "28592", "url": "https://it.wikipedia.org/wiki?curid=368160", "title": "Kr\u00e8si\u00ea Pipi", "text": ""}
{"id": "368171", "revid": "767487", "url": "https://it.wikipedia.org/wiki?curid=368171", "title": "Bellerive (Vully-les-Lacs)", "text": "Bellerive (toponimo francese) \u00e8 una frazione di 632 abitanti del comune svizzero di Vully-les-Lacs, nel Canton Vaud (distretto della Broye-Vully).\nGeografia fisica.\nBellerive si affaccia sul lago di Murten.\nStoria.\nGi\u00e0 comune autonomo che si estendeva per 2,25\u00a0km\u00b2 e che comprendeva anche le frazioni di Cotterd, Salavaux e Vallamand-Dessous, nel 2011 \u00e8 stato accorpato agli altri comuni soppressi di Chabrey, Constantine, Montmagny, Mur, Vallamand e Villars-le-Grand per formare il nuovo comune di Vully-les-Lacs.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "368172", "revid": "121269195", "url": "https://it.wikipedia.org/wiki?curid=368172", "title": "Concepito", "text": "Il termine concepito indica il prodotto del concepimento; viene usato principalmente in campo giuridico, al fine di riconoscere alcuni diritti al concepito, e, in campo bioetico, in relazione soprattutto al tema controverso dell'aborto e della contrapposizione tra il cosiddetto \"diritto alla nascita\" e i diritti delle donne alla libera scelta di continuare o interrompere la propria gravidanza.\nIn Italia tale termine viene usato in molte autorevoli pubblicazioni.\nBiologia.\nIn biologia e in medicina \u00e8 un termine poco usato. In embriologia si utilizzano i termini zigote, embrione e feto, nell'ambito della gestazione.\nBioetica.\nIl pensiero cattolico riguardo al concetto di embrione umano \u00e8 riportato in Bioetica cattolica. La posizione laica \u00e8 pi\u00f9 sfaccettata, ma posticipa solitamente la definizione di embrione di alcuni giorni rispetto all'impostazione cattolica.\nDiritto.\nItalia.\nCome gi\u00e0 detto \"concepito\" \u00e8 un termine utilizzato specialmente nel linguaggio giuridico, in particolare nella legislazione che regola la fecondazione medicalmente assistita e l'interruzione volontaria di gravidanza, per riferirsi all'embrione o al feto dell'essere umano dal momento del concepimento. L'uso di questo termine in luogo di quelli normalmente utilizzati in biologia e in medicina \u00e8 causa di alcune confusioni se si esce dall'ambito specifico nel quale \u00e8 previsto.\nTale proposta evidenzia il fatto che, oggi, in Italia, la legge non riconosce i diritti della persona fin dal concepimento."}
{"id": "368173", "revid": "1355461", "url": "https://it.wikipedia.org/wiki?curid=368173", "title": "Franchi (azienda)", "text": "La Franchi \u00e8 una azienda italiana produttrice di armi da fuoco, in particolare di armi a canna lunga.\nFondata nel 1868 da Luigi Franchi, dal 1995 \u00e8 parte del gruppo Benelli Armi e la sede si \u00e8 spostata da Brescia ad Urbino. Nel 2011 \u00e8 iniziato il processo di re-branding del marchio Franchi. Tra i prodotti pi\u00f9 importanti della Franchi S.p.A., il fucile a doppia modalit\u00e0 di fuoco SPAS-12, il pi\u00f9 recente fucile ad uso militare SPAS-15 e il fucile sportivo AL-48 che ha ricevuto il premio Compasso d'Oro nel 1954.\nStoria.\nNascita.\nFondata nel 1868 con sede a Brescia, oggi la sede \u00e8 stata spostata ad Urbino; acquistata nel 1987 dalla SOCIMI di Milano, poi fallita nel 1992, la Franchi S.p.A. segu\u00ec lo stesso destino l'anno successivo, salvo essere salvata nel 1995 grazie all'acquisto da parte del Gruppo Beretta, di cui fa tuttora parte.\nNel 2011 \u00e8 iniziato il processo di re-branding del marchio, il logo con il verde archibugiere, in inglese chiamato medieval hunter, in posizione di tiro \u00e8 stato sostituito da una semplice F di color arancio.\nNel 2018 Franchi compie 150 anni di storia, il logo celebrativo riporta insieme al nome del brand, una piccola striscia tricole che rappresenta la bandiera italiana.\nTecnologia.\nTSA \u2013 TSA_ADV.\nIl sistema di riduzione del rinculo \u00e8 il TSA nella versione ADV senza gel. Oltre a caratterizzare il look dell'arma, il TSA riduce il rinculo fino al 50%. Infatti un insieme di schiume poliuretaniche si espandono al momento del tiro, assorbendo gran parte del rinculo.\nFront Inertia.\nIl preciso e performante sistema di funzionamento dell'Affinity \u00e8 il Front Inertia, che si distingue dagli altri per l'alloggiamento della molla di recupero nell'astina intorno al tubo serbatoio. Questo sistema \u00e8 perfettamente collaudato e consente i seguenti vantaggi:\nFranchi Exclusive Style.\nLa Piattaforma Franchi XS, Exclusive style, fonde design ed esperienza venatoria e, attraverso lo studio delle abitudini di caccia di pi\u00f9 di 1.000 individui, restituisce come risultato il fucile dalle forme perfette:\nProdotti.\nFranchi offre al mercato mondiale una gamma completa di fucili da caccia.\nSemiautomatici.\nCarcasse in Ergal trattate con ossidazione anodica per resistere a tutti i fenomeni meteorologici. Il sistema di funzionamento \u00e8 il Front Inertia che garantisce pulizia, precisione e bilanciamento. Il sistema di riduzione del rinculo \u00e8 il TSA, Twin Shock Absorber. Piattaforma Franchi XS, Exclusive Style per un fucile dalle forme perfette. 7 anni di garanzia sulle parti meccaniche.\nSovrapposti Feeling.\nI sovrapposti in cal. 12, 20, 28 e .410, sono una valida alternativa per chi preferisce un modello pi\u00f9 tradizionale rispetto ai semiautomatici. I Feeling sono disponibili con bascula in Ergal e acciaio. Innovativi nell'estetica, sono tradizionali nel meccanismo collaudato e sicuro. Anche i sovrapposti rispondono ai criteri Franchi XS. Il sistema di scatto \u00e8 monogrillo selettivo, con selettore posto sul pulsante di sicura alloggiato dietro la manetta. Il calciolo \u00e8 di gomma a due ventilazioni. La garanzia \u00e8 di 7 anni sulle parti meccaniche.\nExpress Xpress.\nFucili Sovrapposti a canna rigata in calibro 8x57JRS; 9,3x74R; 30-06\nFonde precisione ed ergonomia per le battute agli ungulati. Il meccanismo di sparo \u00e8 monogrillo. Le canne sono dotate di mirino in fibra ottica e tacca di mira intermedia e si adattano a qualsiasi ottica. Anche all'Express \u00e8 applicata la piattaforma XS che lo fa sembrare l'estensione naturale del braccio del cacciatore. La garanzia sulle parti meccaniche \u00e8 di 7 anni.\nParalleli Espirit.\nFranchi propone il fucile nobile per eccellenza in due calibri, 20 e 28 con bascula tartarugata in acciaio. Le forme ricercate rispondono alle regole del Franchi Exclusive style: ergonomia ed eleganza al servizio del cacciatore pi\u00f9 raffinato e attento. Equilibrio e bilanciamento consentono tiri precisi e veloci. I paralleli Franchi sono disponibili nelle versioni monogrillo e bigrillo, con calcio all'inglese. Come tutti i fucili Franchi di questo catalogo, la doppietta ha 7 anni di garanzia\nPremi.\nCompasso d'oro.\nNel 1954 riceve il premio Compasso d\u2019Oro per il fucile sportivo AL-48\nEditor's choice.\nNel 2012 riceve il premio \u201cEditor's choice\u201d dalla rivista Outdoor Life per la gamma dei semiautomatici Affinity\nFucile d'eccellenza.\nNel 2012 riceve il premio \u201cFucile d'eccellenza\u201d dalla rivista \u201cLe chasseur Francais\u201d per l'Affinity cal. 20 in legno\nMiglior fucile in assoluto dell'anno.\nNel 2013 riceve il premio \u201cMiglior fucile in assoluto dell'anno\u201d in USA durante il Golden Bullseye Awards (la serata degli Oscar del mondo delle armi) ad opera della National Riflemen association (NRA) per il fucile Franchi Affinity\nQuaglia d'argento.\nNel 2014 Bruno Beccaria Direttore Franchi riceve il premio \u201cQuaglia d'argento\u201d dall'associazione Fidc Meneghina per la capacit\u00e0 che ha avuto di distinguersi, modellando la gestione industriale, al perseguimento del futuro della caccia attraverso l'avvicinamento ai giovani\nProdotti storici.\nImperiale Montecarlo cal. 12.\nIl 14 dicembre 1949 Gino Bartali acquista la doppietta Imperiale Montecarlo cal. 12 incisa da Francesco Medici per 103,010 lire. Sulle canne \u00e8 rimessa in oro la scritta \u201cEspressamente costruita per Gino Bartali\u201d. Alla morte del campione la doppietta \u00e8 ereditata dal figlio Luigi che nel 2013 la vende all'armiere di Frosinone Giovanni Villa. La lunghezza di 1.084\u00a0mm, il peso totale appena inferiore a 3\u00a0kg, le canne demibloc in acciaio Vickers supercromato, lunghe 679\u00a0mm, pesanti 1.255 grammi e forate a 18,4, le strozzature a 17,8 e 17,3\u00a0mm, cio\u00e8 6/10 e 11/10, il calcio lungo 355\u00a0mm, con pieghe 38-56. La bindella arabescata, conica 10\u20137\u00a0mm. Una curiosit\u00e0: nella foto di Gino Bartali cacciatore compare anche Fausto Coppi con l'automatico Franchi 48 Al."}
{"id": "368177", "revid": "125192464", "url": "https://it.wikipedia.org/wiki?curid=368177", "title": "Armoriale", "text": "Un armoriale (\"fr: Armorial\"; \"es: Armorial, libros de armer\u00eda\"; \"en: Roll of arms, armorial\") \u00e8 una raccolta di armi (o, pi\u00f9 semplicemente, stemmi), altrimenti detto in italiano stemmario.\nIn araldica, si presenta come un registro, una tabella o un dizionario (in ordine alfabetico), che stabilisce una corrispondenza tra una lista di cognomi o di intere comunit\u00e0, storicamente esistiti (attuali, o estinti), e gli armoriali, vale a dire le immagini figurate che li simboleggiano. Alcuni armoriali antichi sono illustrati, mentre altri si limitano a una descrizione a parole, non illustrata, che si chiama blasonatura.\nGli Stemmari medioevali, redatti fino al XVI secolo, sono da tempo universalmente ritenuti dagli specialisti di settore quale fonte primaria principale, a cui riferirsi per lo studio storiografico dell'araldica.\nGli Stemmari, oltre alla descrizione illustrata e testuale dell'emblema (o al blasone), possono fornire una eventuale spiegazione della sua scelta, i luoghi geografici dove un cognome \u00e8 attestato. I cognomi presenti negli armoriali riguardano famiglie di antica e nobile origine, alle quali, come riscontro indipendente dall'armoriale, \u00e8 possibile trovare anche intitolati toponimi quali palazzi, gallerie, cappelle e chiese cristiane. Esistono ad esempio armoriali delle nobili famiglie e del patriziato, degli eserciti, delle geneologie episcopali del clero cattolico e protestante.\nGeneralit\u00e0.\nNegli Archivi di Stato e nei Musei dei vari Paesi sono catalogati univocamente circa 350 Armoriali, dei quali 130 sono inglesi, 80 francesi, 40 spagnoli, e 20 fra italiani o tedeschi.\nSpecialisti di questa materia del calibro di Jean-Bernard de Vaivre e di Ottfried Neubecker differenziano gli Stemmari (traduzione pi\u00f9 appropriata, corretta e tecnica, rispetto alla parola \"Armoriale\"), in funzione della tipologia del loro supporto:\nAltri specialisti come Mart\u00edn de Riquer distinguono gli Stemmari in funzione della caratteristica del contenuto in essi rappresentato:\nAltri autori, infine, classificano gli armoriali in base al contenuto, nella seguente modalit\u00e0:\nStoria.\nI primi armoriali \"a noi ad oggi pervenuti\" risalgono al 1130, e serviranno ulteriori cinquant'anni per vedere apparire le prime collezioni ufficiali.\nQuando, dopo la fine del XII secolo, gli stemmi avevano assunto un carattere regolare ed ereditario, gli araldisti erano soliti redigere sistematicamente carte e repertori, nei quali erano raffigurati gli armoriali delle famiglie. Arriviamo cos\u00ec ad avere \"oltre 1 milione di blasoni e armoriali medioevali\" (prima del sedicesimo secolo). Questi armoriali medioevali si presentano su tutti i tipi di supporti: rotoli, taccuini o registri, ma anche decorazioni murali, sculture, dipinti o vetrate, ecc.\nTuttavia, \u00e8 importante rilevare che storicamente esistono molteplici fondamenti per ipotizzare che la tenuta degli alberi genealogici e dei legami di consanguineit\u00e0 e parentela fra le famiglie aristocratiche e gli arricchiti della media borghesia mercantile e militare, non solo ai livelli pi\u00f9 alti degli eredi al trono, sia stata curata secoli prima, anche se senza il lascito di documenti scritti pubblici in merito. Basti pensare alle rigide norme sulla primogenitura, sulla non-dispersione dell'eredit\u00e0 e del patrimonio terriero dell'aristocrazia, ai matrimoni combinati per la ragion di Stato o per la \"Realpolitik\".\nMolti araldisti utilizzano questo termine per indicare qualunque raccolta, sia essa costituita da sole immagini o da sole blasonature o da entrambi questi elementi. Pi\u00f9 correttamente si pu\u00f2 definire \"armoriale\" solo la raccolta completa, mentre si possono definire \"stemmari\" le raccolte di sole immagini e \"blasonari\" le raccolte di sole blasonature.\nCategorizzazione degli armoriali.\nArmoriali generali.\nL'armoriale generale identifica tutte le blasonature per un'area geografica delimitata, pi\u00f9 o meno estesa, che pu\u00f2 ricomprendere una famiglia (ramificata in varie localit\u00e0 anche distanti tra loro), una citt\u00e0 o una comunit\u00e0. Ad esempio:\nRe Luigi XIV di Francia lanci\u00f2 nel 1666 un grande censimento della nobilt\u00e0 francese, durato fino al 1674, che fu poi ripreso e completato nell\"Armoriale generale di Francia\", essenzialmente per scopi fiscali, in quanto ogni nobile era tenuto dalla legge a pagare una tassazione proporzionata al suo rango. Il progetto ha portato infine tra il 1696 e il 1727, alla raccolta di quasi 120.000 differenti stemmi e blasonature.\nArmoriali delle famiglie nobili.\nIn Francia:\nArmoriali occasionali.\nQuelli pi\u00f9 antichi sono definiti armoriali d'occasione, perch\u00e9 furono approntati in occasione di avvenimenti particolari. Di seguito ne sono riportati alcuni compilati dagli organizzatori di un evento, altri redatti da cultori di araldica:\nQuest'ultimo si pone al centro di una evoluzione degli armoriali che tende a crearne di completi rispetto a quelli parziali fino ad allora redatti. Infatti vi erano gi\u00e0 degli armoriali provinciali, come il \"rotolo Baliol\" datato al 1332 o il \"rotolo di Zurigo\" al 1340 circa, ma ora si pensa di organizzare l'elenco delle armi di tutto un regno.\nQuesti armoriali prendono allora il nome di armoriali istituzionali. Per garantire la correttezza e la validit\u00e0 di tali raccolte, i vari regni istituzionalizzano la funzione degli araldi costituendo i cosiddetti re d'armi, tra cui i pi\u00f9 famosi sono quelli del Regno Unito.\nVi sono vari modi per classificare gli armoriali:\nNel Regno Unito, risalenti al XIII secolo, abbiamo: \"Camden Roll\", \"Daring Roll\", \"Collins Roll\" (1396, 598 blasoni), \"The Great, Parliamentary, or Banneret's Roll\" (vescovi, Lord, parlamentari). \nIn Francia, abbiamo: \"Armorial Wijnbergen\" (2 parti tra il 1360 e il 1285, 1312 blasoni), \"Armorial du Herault Vermandois\" (1076 blasoni), \"Armorial Bellenville\" (1386, con 1738 blasoni).\nCollegamenti esterni.\ndi prevalente interesse per l'Italia\ndi prevalente interesse per altri Paesi"}
{"id": "368178", "revid": "339392", "url": "https://it.wikipedia.org/wiki?curid=368178", "title": "Theravada", "text": ""}
{"id": "368179", "revid": "15732", "url": "https://it.wikipedia.org/wiki?curid=368179", "title": "Radicali per le Libert\u00e0", "text": ""}
{"id": "368181", "revid": "17351", "url": "https://it.wikipedia.org/wiki?curid=368181", "title": "McDonnell Douglas F-4", "text": ""}
{"id": "368183", "revid": "339392", "url": "https://it.wikipedia.org/wiki?curid=368183", "title": "Omosessualit\u00e0 e religione buddista", "text": ""}
{"id": "368184", "revid": "287204", "url": "https://it.wikipedia.org/wiki?curid=368184", "title": "Volteggio", "text": "Il volteggio \u00e8 una specialit\u00e0 della ginnastica artistica. Ci si riferisce con \"volteggio\" sia alle attrezzature necessarie all'esecuzione, sia all'esecuzione stessa della specialit\u00e0. Viene praticato sia dagli uomini che dalle donne. L'abbreviazione in inglese nei tabelloni dei punteggi \u00e8 VT.\nEsecuzione.\nPer eseguire un volteggio, il (o la) ginnasta prende la rincorsa (la pista per effettuare la rincorsa e acquisire velocit\u00e0 \u00e8 lunga 25 metri), salta su una pedana posizionata davanti alla tavola e dopo aver appoggiato le mani sull'attrezzo esegue il volteggio vero e proprio. Per la famiglia di figure derivate dallo \"Yurchenko\", il ginnasta poggia le mani prima della pedana, esegue una rondata con arrivo sulla pedana da cui si pu\u00f2 collegare un flick flack indietro con appoggio delle mani sulla tavola e con consecutivo secondo volo dove si aggiungono rotazioni che possono essere semplici o complesse. L'arrivo al suolo \u00e8 di fondamentale importanza, oltre gli elementi eseguiti, al fine di guadagnare un punteggio elevato durante le competizioni.\nAttrezzature per il volteggio.\nLe prime attrezzature per il volteggio furono inventate dal tedesco Friedrich Ludwig Jahn, nate come un \"cavallo\", molto simile al cavallo con maniglie ma senza le maniglie; era infatti anche conosciuto come volteggio \"al cavallo\" o \"alla cavallina\"\".\"\nIl cavallo.\nIl cavallo era posizionato con il lato lungo perpendicolare alla direzione della rincorsa per le donne, e parallelo per gli uomini, ed \u00e8 stato l'attrezzo utilizzato nelle Olimpiadi per oltre un secolo, a partire dalla prima edizione delle Olimpiadi moderne nel 1896 con il volteggio maschile, per finire con le Olimpiadi del 2000.\nQuesto attrezzo ha causato diversi gravi incidenti negli anni in cui \u00e8 stato utilizzato. Nel 1988, la statunitense Julissa Gomez rimase paralizzata durante l'esecuzione del volteggio; mor\u00ec tre anni dopo a causa di complicazioni in ospedale. Nell'edizione del 1998 dei Goodwill Games, la ginnasta cinese Sang Lan rimase vittima di un grave incidente durante l'arrivo al suolo che la lasci\u00f2 paralizzata. \nUna serie di incidenti alle Olimpiadi del 2000 convinse la Federazione Internazionale della Ginnastica a considerare l'utilizzo di un nuovo attrezzo per il volteggio pi\u00f9 sicuro per i ginnasti.\nLa nuova tavola.\nSebbene gli incidenti fossero da ascrivere a errori nell'impostazione dell'altezza dal suolo del cavallo, la FIG ha deciso di cambiare l'attrezzo sia per ragioni di sicurezza, sia per facilitare una maggiore spettacolarit\u00e0 nell'esecuzione della specialit\u00e0.\nI mondiali del 2001 sono stati la prima competizione in cui \u00e8 stata utilizzata la nuova \"tavola da volteggio\", un attrezzo realizzato nella seconda met\u00e0 degli anni '90 dalla Janssen-Fritsen (societ\u00e0 tedesca specializzata nella produzione di attrezzature e articoli per la ginnastica), chiamato \"Pegases\", soprannominata \u00ablingua\u00bb dai ginnasti. \nLa tavola da volteggio \u00e8 caratterizzata da una superficie piana e quasi parallela al suolo, lunga 1,20 metri e larga 95 centimetri, con una leggera inclinazione in direzione della pedana di rincorsa, che degrada verso il basso in prossimit\u00e0 della pedana elastica, con una piega quasi a 90\u00b0, assumendo la forma come di una lingua piegata verso il basso, da cui il soprannome datole dai ginnasti. Viene impostata a 1,35 metri di altezza dal suolo per gli uomini, e ridotta a 1,25 metri per le donne.\nLa nuova tavola da volteggio sembra essere pi\u00f9 sicura del precedente cavallo, tuttavia la possibilit\u00e0 di incidenti rimane ancora. Nel 2007, la ginnasta olandese Imke Glas \u00e8 rimasta vittima di una grave caduta dopo un volteggio con la nuova tavola.\nPunteggio e regole.\nIl punteggio si basa su diversi parametri. I ginnasti devono arrivare al suolo in modo pulito, senza salti o passi successivi all'atterraggio, ed entro una porzione definita del tappeto. Devono inoltre dimostrare una buona tecnica ed esecuzione del volteggio stesso. Cadute, passi, tecnica scadente ed elementi eseguiti in maniera non ottimale portano a sottrazione di punti.\nIn base alla competizione, il punteggio finale dipender\u00e0:\nCome in altri eventi di ginnastica, a livello \u00e9lite/mondiale, il punteggio \u00e8 regolato dal Codice dei Punti della FIG. Secondo il nuovo Codice, due gruppi di giudici valutano il volteggio.\nIl punteggio-D e il punteggio-E vengono sommati assieme per ottenere il punteggio complessivo raggiunto dal ginnasta.\nPunteggio nelle competizioni non olimpiche.\nNelle competizioni di altri livelli che usano il Codice basato sul sistema di assegnazione dei punti a partire da 10.0, a ogni volteggio viene attribuito in valore iniziale. Il valore iniziale, che pu\u00f2 anche partire da valori pi\u00f9 alti o pi\u00f9 bassi di 10.0, rappresenta il punteggio massimo che il ginnasta pu\u00f2 raggiungere se il volteggio \u00e8 eseguito in modo perfetto. I giudici partono dal valore iniziale, e applicano le penalit\u00e0 per errori nella forma, tecnica, altezza, ampiezza, esecuzione e atterraggio.\nRegole generali e convenzioni.\nDiverse regole e convenzioni si applicano al volteggio a tutti i livelli, dalle competizioni olimpiche alle competizioni amatoriali, indipendentemente dal Codice dei Punti.\nLa valutazione del volteggio inizia quando il ginnasta tocca il trampolino. La distanza del trampolino dall'attrezzo \u00e8 determinata in base all'altezza del ginnasta e alla sua prestanza fisica oltre che dagli elementi che eseguir\u00e0 al volteggio. In modo analogo, la lunghezza della rincorsa sul tumbling dipende dal ginnasta, entro comunque i 25 metri. \nAlcuni ginnasti infatti utilizzano l'intera lunghezza del tumbling, altri iniziano la rincorsa in posizione pi\u00f9 avanzata. La diversa disposizione del trampolino \u00e8 ininfluente ai fini del punteggio, a meno che gli allenatori non siano riusciti a posizionare i tappeti di sicurezza.\nGli allenatori devono informare preventivamente i giudici quali elementi il ginnasta intende eseguire. Ad ogni volteggio \u00e8 assegnato un numero, che verr\u00e0 visualizzato su un tabellone o su un display elettronico prima che il ginnasta effettui l'esercizio. In passato, i ginnasti incorrevano in una penalit\u00e0 per aver eseguito un volteggio diverso da quello chiamato in tabellone. Attualmente, questa penalit\u00e0 \u00e8 stata rimossa dal Codice dei Punti.\nI ginnasti possono utilizzare magnesio in polvere (in realt\u00e0 si tratta di Carbonato di Magnesio MgCO3) per asciugare dal sudore i palmi delle mani e le piante dei piedi. \u00c8 inoltre permesso utilizzare scarpette di ginnastica apposite e indossare protezioni per i polsi a discrezione del ginnasta.\nSe il ginnasta si \"blocca\" (ad esempio a met\u00e0 del tumbling interrompe la rincorsa senza toccare il trampolino) non viene assegnata nessuna penalit\u00e0. Il ginnasta ha 30 secondi a disposizione per tornare alla posizione di partenza ed effettuare un secondo tentativo. Tuttavia, se il ginnasta tocca in qualunque modo il trampolino o la tavola, ricever\u00e0 un punteggio pari a zero e non avr\u00e0 diritto ad altri tentativi. La ginnasta Ekaterina Kramarenko tocc\u00f2 la tavola senza effettuare il volteggio ed ottenne un punteggio pari a zero durante la finale a squadre del Campionato Mondiale del 2007.\nEsistono diverse altre azioni che invalidano il volteggio e a cui viene assegnato un punteggio nullo.\nQueste azioni includono: ricevere assistenza, sia verbale che fisica, dal proprio allenatore o istruttore e non utilizzare il tappeto di sicurezza a forma di U nei volteggi con approccio alla tavola in stile \"Yurchenko\". Un'altra azione che porta a punteggio nullo uguale a zero \u00e8 quella di iniziare la rincorsa ed eseguire il volteggio prima che il giudice abbia alzato la bandierina verde di via (o attivato la luce verde su display), cos\u00ec come avviene anche ad altri livelli nelle competizioni di ginnastica. La ginnasta russa Anna Pavlova ricevette punteggio pari a zero per aver eseguito il volteggio senza il via dei giudici al secondo turno delle finali di specialit\u00e0 durante le Olimpiadi di Pechino del 2008.\nTipologie di volteggio.\nIn base al Codice dei Punti della FIG, gli stili di volteggio si dividono in varie categorie. Uno stile di volteggio rientra in una determinata categoria in base all'elemento eseguito in volo.\nCategorie di volteggio (Uomini).\nEsistono cinque gruppi di volteggi per gli uomini:\nCategorie di volteggio (Donne).\nEsistono cinque gruppi di volteggi per le donne:"}
{"id": "368188", "revid": "729019", "url": "https://it.wikipedia.org/wiki?curid=368188", "title": "Franchi SPAS-12", "text": "Lo SPAS-12 \u00e8 un fucile a canna liscia calibro 12 a doppia modalit\u00e0 di fuoco (semi-automatica ad alta velocit\u00e0/pompa) progettato e costruito in Italia prima dall'industria Luigi Franchi S.p.A. poi dalla Franchi S.p.A. ed infine dalla Benelli Armi, entrambe controllate dalla Beretta Holding.\nStoria.\nLo SPAS-12 fu progettato negli anni settanta come fucile a pompa / fucile semiautomatico per usi militari e di supporto alle forze dell'ordine, e la produzione inizi\u00f2 nell'ottobre 1979.\nTra i primi acquirenti nel 1980, in Italia, vi fu il Corpo degli Agenti di Custodia (ora Polizia penitenziaria) dotatasi dell'arma per le sue capacit\u00e0 antisommossa.\nNel 1983, il fucile venne introdotto negli Stati Uniti d'America, dove venne commercializzato come fucile sportivo per aggirare le leggi che normalmente l'avrebbero catalogato come illegale per la propriet\u00e0 privata civile. Come risultato, l'acronimo dello SPAS ufficialmente significa \"Sporting Purpose Automatic Shotgun\" (fucile a pompa automatico per applicazioni sportive). Tuttavia, alcune sue caratteristiche (orientate all'uso militare) come la spessa schermatura dal calore per il fuoco continuato e il peso elevato, lo rendono difficilmente gestibile per la caccia e per il tiro sportivo. Per queste ragioni, esiste una reinterpretazione popolare dell'acronimo dello SPAS-12: \"Special Purpose Automatic Shotgun\" (fucile a pompa automatico per applicazioni speciali).\nAlla fine degli anni novanta, le leggi sulle armi da fuoco negli Stati Uniti hanno completamente bloccato l'importazione dello SPAS-12, perch\u00e9 ricade nel profilo dei fucili militari (come strumento di distruzione illegale).\nTuttavia nel 2001 la Franchi S.p.A. ha cessato la produzione dello SPAS-12, e ha concentrato la sua attenzione nel marketing del nuovo SPAS-15. In seguito a questo evento, lo SPAS-12 \u00e8 divenuto un pezzo da collezione sia negli States che nel resto del mondo.\nCaratteristiche.\nLo SPAS-12 pu\u00f2 funzionare in due modalit\u00e0 di fuoco. La selezione della modalit\u00e0 di fuoco avviene premendo un pulsante sotto l'impugnatura frontale e muovendo leggermente l'impugnatura stessa avanti e indietro (automatico/pompa).\nLa prima \u00e8 \"automatica\" (o pi\u00f9 precisamente, auto-caricante semi-automatica), la modalit\u00e0 principale: l'impugnatura anteriore \u00e8 in posizione avanzata e un sistema di azionamento a gas carica il colpo successivo senza intervento dell'operatore. In modalit\u00e0 automatica, il fucile pu\u00f2 sparare fino a 4 colpi al secondo, un colpo per ogni pressione sul grilletto.\nLa seconda modalit\u00e0 \u00e8 \"azionamento a pompa\": l'astina deve essere tirata indietro e avanti ad ogni colpo al fine di espellere il bossolo usato e caricare il colpo in canna. Questa modalit\u00e0 \u00e8 necessaria per sparare affidabilmente colpi con bassa pressione, come le munizioni con gas lacrimogeno o cartucce \"meno letali\" (palla singola/pallettoni) antisommossa in gomma.\nLo SPAS-12 inoltre dispone di una funzione di \"taglio\" dell'alimentazione delle cartucce, che, se attivata, disabilita il caricamento del colpo successivo dal serbatoio tubolare interno quando l'impugnatura anteriore \u00e8 in posizione aperta; ci\u00f2 permette all'operatore di caricare colpi specializzati in canna senza rimuovere l'intero carico di cartucce nel serbatoio.\nVarianti.\nLo SPAS-12 dispone di un calcio retrattile opzionale, che pu\u00f2 montare all'estremit\u00e0 un gancio per agevolarne il trasporto, o che pu\u00f2 risultare d'aiuto per imbracciare l'arma durante il fuoco, anche a braccio singolo.\nDello SPAS-12 \u00e8 stata costruita la variante PA3 dotata di canna corta per diminuirne il peso e garantire una miglior manovrabilit\u00e0 negli spazi ristretti; questa variante \u00e8 equipaggiata con un caricatore ridotto, cosa che diminuisce il volume di fuoco disponibile.\nAlcune versioni sono state modificate per avere una capienza di 8 colpi."}
{"id": "368195", "revid": "466539", "url": "https://it.wikipedia.org/wiki?curid=368195", "title": "Franco Bentivogli", "text": "Biografia.\nAderisce alla Fim-Cisl della CISL nel 1956, quando \u00e8 operaio elettrotecnico nella Fiar-Cge. Dopo un anno di formazione presso il \"Centro studi\" della CISL di Firenze, inizia nel 1959 la sua attivit\u00e0 di dirigente sindacale nelle Marche, dove coordina l'attivit\u00e0 contrattuale in diversi settori.\nNel 1961 si trasferisce a Treviso, dove diverr\u00e0 segretario generale della FIM-CISL prima provinciale e poi regionale per il Veneto. Negli anni sessanta, in Veneto, Bentivogli \u00e8 protagonista di aspre battaglie, in particolare per l'autonomia del sindacato, l'unit\u00e0 sindacale e l'affermazione della contrattazione aziendale.\nNel 1970 entra nella segreteria nazionale della FIM-CISL, di cui diviene segretario generale nel 1974, succedendo a Carniti. Nel 1983 passa alla segreteria nazionale della CISL, dove per otto anni imprimer\u00e0 un forte impulso alle politiche sociali della confederazione. Scaduto il mandato di segreteria, conclude la sua esperienza nel sindacato come presidente dell'Iscos (Istituto sindacale per la cooperazione allo sviluppo).\nDal 1994, lasciata la CISL, \u00e8 attivo nel settore del volontariato: fa parte del comitato scientifico della Caritas Italiana, che ogni anno elabora il \"Dossier statistico immigrazione\" e del Comitato etico-morale della Fondazione Solidariet\u00e0 di San Marino, impegnata in un progetto di sviluppo scolastico e occupazionale in una zona poverissima del Per\u00f9."}
{"id": "368196", "revid": "124908091", "url": "https://it.wikipedia.org/wiki?curid=368196", "title": "Autostrada A52 (Italia)", "text": "La tangenziale Nord di Milano \u00e8 un'autostrada italiana, codificata come A52, tangente l'area suburbana di Milano nella sua parte nord. \u00c8 gestita dalla Milano Serravalle-Milano Tangenziali. Il 29 marzo 2005 \u00e8 stato aperto il secondo tratto a ovest, non collegato all'A52 originario, di collegamento tra la SS 33 e l'A8. Nel 2022 resta da completarne un tratto centrale.\nInsieme con la A51 (tangenziale Est di Milano), la A58 (tangenziale Est Esterna di Milano) e la A50 (tangenziale Ovest di Milano), compone il pi\u00f9 esteso sistema italiano di tangenziali intorno ad una citt\u00e0, per una lunghezza complessiva di oltre 100\u00a0km. Aggiungendo alle tre tangenziali il tratto urbano della A4 che corre parallelo alla tangenziale Nord si ottiene un sistema di autostrade urbane che circonda totalmente il Comune di Milano, di 95,4\u00a0km. Il flusso di traffico che interessa questo tratto autostradale \u00e8 di circa 80.000 transiti giornalieri.\nStoria.\nUltima tangenziale milanese realizzata dalla societ\u00e0 concessionaria Milano Serravalle - Milano Tangenziali s.p.a. I lavori per il percorso viario sono terminati nel 1994. L'intera opera ha sofferto di una cronica mancanza di finanziamenti.\nLa tangenziale Nord ha la funzione di collegare le aree fortemente urbanizzate e industrializzate della Brianza con l'autostrada Torino-Trieste e con la tangenziale est.\nTra il 29 marzo 2005 e il 2008 \u00e8 stato aperto il collegamento tra la SS33 nei pressi dell'A50 e della fiera di Milano, e la A8. Questo tratto \u00e8 il primo di altri lotti di completamento.\nIl 9 febbraio 2009 \u00e8 stato approvato da ANAS il progetto preliminare di completamento dell'A52, chiamato \"Rho-Monza\", dall'attuale caposaldo a est all'A8 a ovest. I lavori, dal costo previsto di 428 milioni di euro, sono iniziati nell'aprile del 2014 e una prima parte \u00e8 stata aperta il 27 aprile 2015. I lavori sono suddivisi in 3 lotti da est: A52-SP46, riqualifica SP46, SP46-A8 detta variante di Baranzate. I lavori sono gestiti dalla societ\u00e0 Milano Serravalle - Milano Tangenziali ad eccezione della variante di Baranzate gestita da Autostrade per l'Italia. Attualmente (2021) i lavori di completamento del viadotto che scavalca la SS35 e del relativo svincolo di collegamento sono fermi da oltre un anno a causa della crisi della ditta appaltatrice, la GLF.\nL'autostrada oggi.\nTratta est.\nHa inizio con il km 0 dalla connessione nei pressi del comune di Sesto San Giovanni con la tangenziale est, da cui raccoglie solo il traffico proveniente dalla carreggiata nord.\nSi collega con l'autostrada Serenissima nel territorio del comune di Monza, proseguendo poi nel comune di Cinisello Balsamo fino ad immettersi nella superstrada Milano-Meda SS35.\nHa una lunghezza di circa 13\u00a0km, costituita da due corsie per senso di marcia pi\u00f9 la corsia di emergenza. Ha un andamento per la maggior parte curvilineo, tipico delle tangenziali di Milano, ma decisamente pi\u00f9 tortuoso a causa del territorio densamente urbanizzato.\nDal km 4 al km 12 circa \u00e8 stata costruita totalmente in trincea, riducendo di molto l'impatto ambientale sul territorio circostante. Possiede 11 svincoli liberi e una barriera autostradale denominata barriera di Sesto San Giovanni al km 3.\nIl limite di velocit\u00e0 massimo consentito \u00e8 di 90\u00a0km/h oppure 80\u00a0km/h, secondo i tratti.\nTratta centrale.\nDal 27 aprile 2015 \u00e8 aperta al traffico una bretella a due corsie di marcia che collega la carreggiata ovest della A52 dopo l'uscita di Paderno Dugnano-Cusano Milanino-SP9 alla SP46 creando continuit\u00e0 fra la tangenziale Nord e la cosiddetta Rho-Monza. Fa parte di un pi\u00f9 ampio progetto di riqualificazione dell'intera tangenziale che permetter\u00e0 di unire i tratti autostradali attualmente esistenti. Dopo lo svincolo di Paderno Dugnano, dove la bretella si immette nella carreggiata della Milano-Meda proveniente da sud, si percorre la vecchia SP46 fino a poco prima di Baranzate. L\u00ec \u00e8 stata costruita una variante con caratteristiche autostradali che evita intersezioni a raso con la viabilit\u00e0 ordinaria. Essa permette inoltre di evitare l'incrocio con la statale Varesina (ora quest'ultima passa al di sotto del nuovo tratto) e consente una connessione diretta con la tratta Ovest.\nTratta ovest.\nQuesta tratta (gestita da Autostrade per l'Italia dall'A8 alla SP46 (variante di Baranzate), da SATAP dall'A4 a Fiera Milano e da Milano Serravalle da Pero alla SS33) \u00e8 stata aperta tra il 2005 e l'aprile 2015. Il collegamento inizia come variante senza soluzione di continuit\u00e0 della SS 33 del Sempione, svincola con la A50, la A4 e la A8 per terminare come naturale proseguimento della SP 46 Rho-Monza.\nLa segnaletica riporta la numerazione A52."}
{"id": "368199", "revid": "18323", "url": "https://it.wikipedia.org/wiki?curid=368199", "title": "Pier Paolo Baretta", "text": "Biografia.\nNato e cresciuto a Venezia, ha vissuto a Mestre. La sua formazione ha radici nell'associazionismo cattolico e nei movimenti studenteschi giovanili. Diplomato in ragioneria, nel 1970 viene assunto dalla industria metalmeccanica \"Lavorazione Leghe Leggere\" di Porto Marghera e nello stesso tempo si \u00e8 iscritto, come studente-lavoratore, alla facolt\u00e0 di sociologia dell'Universit\u00e0 degli Studi di Trento.\nCarriera sindacale.\nIscritto alla Fim-Cisl, nel 1971 viene eletto delegato degli impiegati nel consiglio di fabbrica. Nel 1972 inizia la sua attivit\u00e0 di sindacalista a tempo pieno, come coordinatore degli impiegati del Triveneto per la Federazione lavoratori metalmeccanici (Flm). Nell'autunno dello stesso anno viene chiamato come operatore sindacale alla Fim-Cisl di Pordenone.\nAlla fine del 1973 passa alla Federazione nazionale come responsabile della formazione per la Fim, a soli 24 anni. Nel 1976 entra nella segreteria provinciale della Fim di Venezia, di cui diventa segretario generale nel 1978. Nel 1982 entra nella segreteria regionale della Fim del Veneto, di cui successivamente diviene segretario generale.\nNel 1984 giunge alla segreteria nazionale della Fim, dove assume gli incarichi della siderurgia, poi dell'organizzazione e infine dell'auto. In quest'ultimo settore segue i difficili processi di ristrutturazione della Fiat.\nNel 1997, al congresso di Genova, Baretta viene eletto segretario generale della Fim. Nel 1998 entra in segreteria nazionale della Cisl e nell'aprile 2006 viene eletto segretario generale aggiunto, insieme al segretario generale Raffaele Bonanni.\nNel 2007 partecipa al negoziato con il governo Prodi per la riforma previdenziale, contribuendo in modo fondamentale alla definizione dei criteri che la orientano, in particolare con l\u2019ideazione del sistema delle \"quote\". In quel periodo, segue anche le politiche fiscali ed \u00e8 responsabile del dipartimento democrazia economica e responsabilit\u00e0 sociale delle imprese della Cisl.\nCarriera politica.\nElezione a deputato.\nSi dimette da tutti gli incarichi sindacali, quando a marzo si candida alle elezioni politiche del 2008 nelle liste del Partito Democratico, e viene eletto alla Camera dei deputati nella Circoscrizione Veneto 1. Durante la XVI legislatura \u00e8 stato capogruppo del PD nella 5\u00aa Commissione Bilancio, Tesoro e programmazione Economica e svolge un\u2019intensa attivit\u00e0 parlamentare: \u00e8 relatore della Legge di stabilit\u00e0 per il 2009, 2010 e 2011, e della riforma del Bilancio dello Stato. Partecipa anche ai lavori di riscrittura dell\u2019articolo 81 della Costituzione che definiscono il principio dell\u2019equilibrio di bilancio.\nNel corso del governo Monti \u00e8 relatore del decreto Salva Italia e della Legge di stabilit\u00e0 per il 2012, e si batte in particolare per l\u2019aumento delle detrazioni per i figli a carico e per il finanziamento del Fondo per le politiche sociali e la non autosufficienza. Durante l\u2019intera legislatura, risulta costantemente fra il secondo e il quarto posto nelle graduatorie che rilevano i livelli di presenza e produttivit\u00e0 dei parlamentari.\nSottosegretario all'Economia e Finanze.\nRieletto nella medesima circoscrizione come capolista alle elezioni politiche del 2013, il 2 maggio 2013 viene nominato dal Consiglio dei Ministri Sottosegretario di Stato al Ministero dell'Economia e delle Finanze, affiancando il Ministro Fabrizio Saccomanni nel governo Letta, venendo confermato nei successivi governi Renzi e Gentiloni sotto Pier Carlo Padoan.\nNel corso degli anni si occupato prima della valorizzazione del patrimonio pubblico immobiliare, del federalismo fiscale e del patto di stabilit\u00e0 interno e successivamente degli enti locali, curando tutto il dossier sulle autonomie regionali.\nAlle elezioni politiche del 4 marzo 2018 viene candidato al Senato della Repubblica per il centro-sinistra (in quota Partito Democratico), nel collegio maggioritario di Rovigo, ma viene sconfitto, giungendo infatti terzo dietro alla candidata del centro-destra Roberta Toffanin e del Movimento 5 Stelle Micaela D'Aquino.\nIn seguito alla nascita del governo Conte II tra PD, Movimento 5 Stelle e LeU, nel settembre 2019 il Consiglio dei Ministri lo nomina nuovamente Sottosegretario di Stato al Ministero dell'Economia e delle Finanze, affiancando il Ministro del suo stesso partito Roberto Gualtieri.\nCandidatura a sindaco di Venezia.\nIn vista delle elezioni amministrative del 20-21 settembre 2020 si candida a sindaco della citt\u00e0 di Venezia, alla guida di una coalizione di centro-sinistra formata dal Partito Democratico e liste civiche (Verde Progressista, Venezia \u00e8 Tua, Svolta in Comune, Idea Comune) appoggiate da: Federazione dei Verdi, Articolo Uno, Sinistra Italiana, Partito della Rifondazione Comunista, Possibile, Italia Viva, Partito Socialista Italiano, +Europa, Italia in Comune e Volt. Il 21 settembre raccoglie solo il 29,27% dei voti, venendo sconfitto al primo turno dal sindaco uscente del centro-destra Luigi Brugnaro con il 54,15%.\nAssessore al Bilancio di Napoli.\nCon l'elezione di Gaetano Manfredi a sindaco di Napoli, il 22 ottobre 2021 viene nominato assessore al bilancio nella sua giunta comunale a Napoli."}
{"id": "368202", "revid": "110157", "url": "https://it.wikipedia.org/wiki?curid=368202", "title": "Journal of Geophysical Research", "text": "Il Journal of Geophysical Research (JGR) \u00e8 una pubblicazione della \"Unione Geofisici Americani\" (\"AGU\"). Fu intitolata (1896) alla sua fondazione \"Magnetismo Terrestre\" dall'allora presidente dell'AGU Louis Agricola Bauer. Il nome fu cambiato in \"Terrestrial Magnetism and Atmospheric Electricity\" nel periodo 1899-1948, acquisendo, dopo la guerra il nome con cui \u00e8 oggi conosciuto.\nNel 1980 JGR \u00e8 stata divisa in tre diversi giornali, \"JGR-Space Physics\" (Parte A)), \"JGR-Solid Earth\" (Parte B), e \"JGR-Oceans\" (Parte C). In seguito sono stati aggiunti altri titoli: \"JGR-Atmospheres\" (Parte D) nel 1984, \"JGR-Planets\" (Parte E) nel 1991, \"JGR-Earth Surface\" (Parte F) nel 2003, e \"JGR-Biogeosciences\" (Parte G) nel 2005.\nL'AGU fornisce a chiunque si abboni alla rivista l'accesso agli articoli in formato elettronico, per tutto il periodo dal 1994 ad oggi. Inoltre, dal 1994, l'AGU fornisce supplementi elettronici agli articoli, permettendo agli abbonati di fruire di buona parte dei dati utilizzati. Dal 1\u00ba gennaio 2002 ciascun articolo \u00e8 classificato mediante un DOI (digital object identifier), ed un numero di citazione, dopo alcune controversie, che affianca il DOI, dal 13 agosto 2002."}
{"id": "368204", "revid": "767487", "url": "https://it.wikipedia.org/wiki?curid=368204", "title": "Giorgio Caprioli", "text": "Carriera.\nLaureato in Scienze politiche presso l'Universit\u00e0 statale di Milano, inizia la sua attivit\u00e0 nel sindacato nel 1978, quando entra alla Cisl di Bergamo come operatore alla formazione. Nel 1982 assume lo stesso incarico presso la Fim della Lombardia, di cui diventa segretario regionale nel 1988.\nNel 1992 viene eletto nella segreteria nazionale della Fim-Cisl, dove assume l'incarico della siderurgia per essere poi segretario organizzativo e, infine, responsabile delle politiche contrattuali. Nel 1999 viene eletto segretario generale dei metalmeccanici della Cisl. Lo stesso anno firma con Claudio Sabattini (Fiom) e Luigi Angeletti (Uilm) il nuovo contratto nazionale dei metalmeccanici che introduce, per la prima volta, la banca delle ore e l'orario flessibile plurisettimanale.\nSeguono, poi, i due contratti separati del 2001 (rinnovo economico biennale) e del 2003 (rinnovo normativo quadriennale), firmati da Fim e Uilm con le controparti, assente la Fiom. In quest'ultima occasione, s'impegna a fondo nella elaborazione della proposta di riforma dell'inquadramento unico.\nNel gennaio 2005 raggiunge con i segretari generali di Fiom e Uilm, Gianni Rinaldini e Antonino Regazzi, l'accordo sulla piattaforma unitaria per il rinnovo del biennio economico 2005-2006. La vertenza si protrae per un anno e, dopo una fase di aspro conflitto, si conclude con la firma unitaria nel gennaio 2006."}
{"id": "368205", "revid": "71155", "url": "https://it.wikipedia.org/wiki?curid=368205", "title": "Pierre Carniti", "text": "Biografia.\nNipote acquisito della poetessa Alda Merini, il suo impegno nel sindacato comincia nel 1957 come operatore nella zona industriale Sempione di Milano. In questa citt\u00e0 \u00e8 protagonista della mobilitazione per l'affermazione della contrattazione articolata nei primi anni sessanta. Diventa dirigente di spicco della FIM-CISL milanese, di cui sar\u00e0 segretario. \u00c8 tra i promotori delle prime esperienze unitarie tra i sindacati metalmeccanici.\nNel 1965 entra nella segreteria nazionale della FIM-CISL, che allora ha la sua sede a Milano. Sostenitore del primato degli operai fra le altre categorie di lavoratori, nel '69 organizza un breve incontro fra operai e studenti, poi assunti come tecnici e impiegati nelle fabbriche del nord Italia. Forte anche di questo elettorato, l'anno successivo ne diviene il segretario generale. Nel frattempo la FIM-CISL trasferisce la sua sede a Roma, dove d\u00e0 il via all'esperienza unitaria con FIOM-CGIL e UILM nella Federazione lavoratori metalmeccanici (FLM).\nNel 1974 entra nella segreteria nazionale della CISL, divenendo, insieme al maestro Luigi Macario, \"leader\" della componente che vincer\u00e0 il congresso del 1977: Macario \u00e8 eletto segretario generale e Carniti segretario generale aggiunto. Dal 1979 al 1985 \u00e8 segretario generale della CISL. In quegli anni sar\u00e0 il pi\u00f9 tenace sostenitore dell'\"accordo di San Valentino\" (14 febbraio 1984) sulla scala mobile, in dissenso con la CGIL.\nCi\u00f2 port\u00f2 ad una profonda divisione tra le organizzazioni sindacali, manifestatasi in occasione del referendum abrogativo del 1985 promosso dal Partito Comunista Italiano e sostenuto dalla CGIL. Consulente economico di Carniti fu l'economista del lavoro Ezio Tarantelli, ucciso, pochi giorni prima del referendum, dalle Brigate Rosse. Nel 1985 lascia la CISL, dopo il vittorioso referendum sulla scala mobile che conferma il decreto uscito dall'accordo di San Valentino.\nSempre nel 1985 Marco Pannella lo propone al Partito Socialista Italiano come Presidente della Repubblica, ma Carniti non ha l'et\u00e0 minima di 50 anni per essere eletto: il \"leader\" radicale lo candida allora come presidente della RAI, ma Bettino Craxi gli preferisce Enrico Manca. Negli anni successivi collabora sulle politiche per il Mezzogiorno. Dal 1989 al 1999 \u00e8 deputato europeo per due legislature, prima per il PSI poi come indipendente nelle file dei Democratici di Sinistra. Ha presieduto una Commissione sulla povert\u00e0.\nNel 1992 \u00e8 candidato al Senato con i socialisti in Trentino, ma \u00e8 il primo dei non eletti. Nel 1993 muore il senatore Ezio Anesi, e Carniti gli subentra, rimanendo in carica fino al 1994.\n\u00c8 stato con Ermanno Gorrieri fra i promotori del Movimento dei Cristiano Sociali che furono \"susseguenti\" a Riformismo e Solidariet\u00e0 (ReS) fondato precedentemente da Pierre Carniti ed altri, da alcuni denominati \"catto-socialisti\". ReS si fondava sui principi etico-politici di difesa della vita umana, della prole, della dignit\u00e0 umana, del lavoro, della democrazia, della famiglia, della libert\u00e0, della fraternit\u00e0, della equit\u00e0, della solidariet\u00e0, del rispetto delle culture delle altre persone da considerare come opportunit\u00e0 per un dialogo ed un confronto, vissuti come fonti di possibilit\u00e0 di incontro e di arricchimenti umani reciproci, del non impedimento nell'affermazione della propria identit\u00e0 e nel relazionarsi, della rivendicazione delle differenze (ognuno \u00e8 differente dall'altro ma con eguali doveri e diritti) e del conflitto, non violento, nei confronti della societ\u00e0 del capitalismo materialista-consumista causa, fra l'altro, di inaccettabili ed enormi disparit\u00e0 fra le persone e le popolazioni.\nLa \"cosa\" pensava anche alla possibilit\u00e0 di in nuovo umanesimo nel lavoro con un \"sindacato globale\" partecipato e democraticamente eletto da tutti i lavoratori del mondo ed alle imprese intese come dell'intra-prendere compartecipativo e della responsabilit\u00e0 per una economia ecosostenibile e per l'umanit\u00e0: priorit\u00e0 del lavoro, economia in funzione dell'umanit\u00e0, non umanit\u00e0, in funzione dell'economia. Il Movimento dei Cristiano Sociali \u00e8 attualmente collocato nell'area della sinistra politica italiana. I Cristiano Sociali sono stati infatti tra i fondatori dei Democratici di Sinistra e, nel 2007, hanno aderito al Partito Democratico.\nPierre Carniti \u00e8 scomparso nel giugno 2018."}
{"id": "368209", "revid": "729019", "url": "https://it.wikipedia.org/wiki?curid=368209", "title": "Gianni Italia", "text": "Comincia a lavorare come elettricista nel 1960 in un'azienda milanese; poi si trasferisce a Genova, dove lavora come tecnico disegnatore di impianti elettrici presso l'Italimpianti, azienda a partecipazione statale del gruppo IRI.\nNel 1962 si iscrive alla Fim-Cisl. Nel 1970 comincia a lavorare come operatore a tempo pieno, occupandosi del settore impiegati, nella Fim-Cisl di Genova, di cui diverr\u00e0 segretario generale nel 1978. L'anno successivo entra nella segreteria nazionale della Fim Cisl, responsabile dapprima del settore meccanica generale e impiantistica, quindi del settore siderurgico e infine del settore auto e trasporti.\nNel 1989 succede a Raffaele Morese come segretario generale della Fim-Cisl, che continuer\u00e0 a guidare fino al congresso di Genova del maggio 1997. Alla fine del 1997 diventa presidente dell'Iscos (Istituto sindacale per la cooperazione allo sviluppo della Cisl)."}
{"id": "368215", "revid": "71155", "url": "https://it.wikipedia.org/wiki?curid=368215", "title": "Luigi Macario", "text": "Biografia.\n\u00c8 stato gi\u00e0 attivo nella ricostruzione del sindacalismo italiano e nel processo che porter\u00e0 alla formazione della Cisl (1950), dopo la rottura della Cgil unitaria. Alla met\u00e0 degli anni cinquanta \u00e8 stato eletto nella segreteria nazionale della Cisl, dove si \u00e8 occupato in particolare delle politiche organizzative.\nNel 1963 \u00e8 stato eletto segretario generale della Fim-Cisl, segnando un momento di profonda innovazione politica e culturale. Nel 1971 \u00e8 tornato in segreteria confederale. Si \u00e8 battuto per l'unit\u00e0 e l'autonomia del sindacato e, insieme ad altri dirigenti della Cisl, \u00e8 stato tra i principali esponenti del gruppo di cattolici che hanno preso pubblica posizione per il \"no\" all'abrogazione della legge sul divorzio nel referendum del 1974.\nA capo della componente della Cisl che vince il congresso confederale del 1977, \u00e8 diventato segretario generale, affiancato da Pierre Carniti come segretario generale aggiunto.\nNel 1979 ha lasciato la Cisl e ha accettato la candidatura al Senato che gli era stata offerta dalla Democrazia Cristiana, venendo eletto; successivamente \u00e8 stato eletto deputato nella prima legislatura del Parlamento europeo, nelle file del Partito Popolare Europeo, dove ha affermato le proprie posizioni (ad esempio sulla riduzione dell'orario di lavoro, portata avanti dai socialisti europei) anche in contrasto con la linea dello schieramento di appartenenza."}
{"id": "368217", "revid": "767487", "url": "https://it.wikipedia.org/wiki?curid=368217", "title": "Constantine (Vully-les-Lacs)", "text": "Constantine (toponimo francese) \u00e8 una frazione di 327 abitanti del comune svizzero di Vully-les-Lacs, nel Canton Vaud (distretto della Broye-Vully).\nStoria.\nGi\u00e0 comune autonomo dal quale nel 1811 era stata scorporata la localit\u00e0 di Montmagny, divenuta comune autonomo, che si estendeva per 2,83\u00a0km\u00b2 e che comprendeva anche la frazione di Salavaux, nel 2011 \u00e8 stato accorpato agli altri comuni soppressi di Bellerive, Chabrey, Montmagny, Mur, Vallamand e Villars-le-Grand per formare il nuovo comune di Vully-les-Lacs.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "368219", "revid": "88740", "url": "https://it.wikipedia.org/wiki?curid=368219", "title": "Constantine", "text": ""}
{"id": "368223", "revid": "1544245", "url": "https://it.wikipedia.org/wiki?curid=368223", "title": "Raffaele Morese", "text": "Biografia.\nNacque a Milano in una famiglia originaria del foggiano ma quando iniziarono i bombardamenti sulla citt\u00e0 il padre decise di mandare via lui e la madre, che si trasferirono a Candela. Successivamente si trasfer\u00ec con il resto della famiglia a Foggia, dove crebbe fino a quando nel 1960 non scelse di tornare a Milano per isriversi alla facolt\u00e0 di economia e commercio dell'Universit\u00e0 Cattolica del Sacro Cuore. Nello stesso periodo, attraverso una borsa di studio, partecip\u00f2 ad un corso post-studio in commercio con l'estero presso l'Istituto tecnico Cattaneo.\nCarriera sindacale in CISL e FIM.\nDopo aver conseguito la laurea in economia e commercio \u00e8 entrato a far parte dell'ufficio studi di La Rinascente, per la quale il suo docente universitario era consulente, ma lasci\u00f2 poco dopo il lavoro in seguito alla morte del padre. Nonostante le resistenze della madre, che gli aveva chiesto di tornare a Foggia, Morese entr\u00f2 a far parte nel luglio 1967 dell'ufficio studi della Confederazione Italiana Sindacati Lavoratori (CISL). Successivamente dopo aver militato nella minoranza del sindacato nel 1969 entra nella Federazione Italiana Metalmeccanici (FIM), occupandosi da subito di studi e formazione. Nel corso degli anni successivi si interess\u00f2 alla ristrutturazione del settore elettromeccanico mentre nel 1974 divent\u00f2 coordinatore sindacale presso Olivetti. Nel 1983 succedette a Franco Bentivogli come segretario generale della FIM mentre nel 1989 pass\u00f2 alla segreteria nazionale della CISL, di cui diviene segretario generale aggiunto in coppia con Sergio D'Antoni segretario generale.\nCarriera politica.\nNel 1998 si concluse la sua esperienza sindacale e fu nominato Sottosegretario di Stato per il lavoro e la previdenza sociale presso il Ministero del lavoro e della previdenza sociale; rimase in carica fino al 2001 durante i governi D'Alema I e II e nel governo Amato II. Nel 2002 il sindaco di Roma Walter Veltroni lo nomin\u00f2 presidente del consiglio di amministrazione di Trambus e poi, nel 2003, di Trambus Open, rimanendo in carica in entrambe le posizioni fino al 2009. Parimenti dal 2004 al 2009 \u00e8 stato presidente di Confservizi, la confederazione nazionale che rappresenta le aziende e gli enti che gestiscono servizi pubblici locali. Dal 1996 al 2009 \u00e8 stato Presidente di INTERSOS, la pi\u00f9 grande organizzazione non governativa italiana per l'intervento umanitario nelle situazioni di guerra, di calamit\u00e0 naturali, di epidemie. Morese \u00e8 stato inoltre consigliere del Consiglio nazionale dell'economia e del lavoro (CNEL) nella IV Consiliatura, e nel 2005 \u00e8 stato nominato presidente della Commissione per le grandi opere e le reti infrastrutturali, per le politiche energetiche e i servizi di rete.\nControversie.\nNel 2007 l'Autorit\u00e0 garante della concorrenza e del mercato ha predisposto una sanzione di 140000 euro nei confronti di Morese e di altri amministratori di societ\u00e0 per presunta violazione della normativa sulla concorrenza in merito alla creazione dell'alleanza TP Net tra Trambus ed altre societ\u00e0 di trasporto pubblico locale italiane. La sanzione \u00e8 stata poi confermata dal tribunale amministrativo regionale e dal Consiglio di Stato mentre la violazione \u00e8 stata confermata dalla Corte dei conti nel 2011."}
{"id": "368318", "revid": "21880", "url": "https://it.wikipedia.org/wiki?curid=368318", "title": "Mantide religiosa", "text": ""}
{"id": "368321", "revid": "1776051", "url": "https://it.wikipedia.org/wiki?curid=368321", "title": "Cudrefin", "text": "Cudrefin (, toponimo francese) \u00e8 un comune svizzero di 1\u00a0557 abitanti del Canton Vaud, nel distretto della Broye-Vully.\nGeografia fisica.\nCudrefin si affaccia sul Lago di Neuch\u00e2tel.\nStoria.\nNel 2002 Cudrefin ha inglobato il comune soppresso di Champmartin.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "368324", "revid": "958185", "url": "https://it.wikipedia.org/wiki?curid=368324", "title": "Comportamento del gregge", "text": "Comportamento del gregge o effetto gregge sono espressioni usati per descrivere situazioni in cui un gruppo di individui reagisce coerentemente, senza che ci sia alcun coordinamento tra i singoli individui. Il termine si riferisce al comportamento degli animali all'interno del gregge o dello stormo, e per similitudine viene riferito alla folla con le sue dinamiche o pi\u00f9 controversamente per descrivere altri tipi di fenomeni umani quali le bolle speculative.\nComportamento del gregge.\nIl caso di animali che sfuggono ad un predatore illustra la natura non coordinata del comportamento del gregge. Si pu\u00f2 mostrare che ogni individuo minimizza il pericolo per s\u00e9 scegliendo la posizione e il comportamento che lo tiene il pi\u00f9 possibile al centro del gruppo. Questo \u00e8 stato oggetto di un famoso studio del biologo evoluzionista William Donald Hamilton, intitolato \"Geometria del gregge egoista\". Il gregge appare, quindi, agire come un tutt'uno, il suo comportamento emerge dal comportamento non coordinato di individui che agiscono egoisticamente.\nIl concetto nelle societ\u00e0 umane.\nLa frase \"comportamento del gregge\" ha acquisito una certa popolarit\u00e0 nell'ambito della psicologia popolare, dove l'idea di un istinto del gregge viene offerta come spiegazione di fenomeni come le follie collettive, dove grandi numeri di persone agiscono allo stesso modo nello stesso momento. Tali persone vengono talvolta etichettate con il termine dispregiativo di \"pecoroni\".\nEsempi di fenomeni che sono stati descritti come coinvolgenti il comportamento del gregge includono le bolle speculative i crolli in borsa, la violenza di strada, la demonizzazione e la persecuzione delle minoranze, e lo zelotismo politico o religioso. In realt\u00e0 questi comportamenti possono avere poco in comune oltre al fatto superficiale che tutti coinvolgono un certo numero di individui che fanno pi\u00f9 o meno la stessa cosa, e l'estensione con la quale possono essere ragionevolmente descritti come \"comportamenti del gregge\" varia.\nAttribuire tali comportamenti collettivi a una \"mentalit\u00e0 di branco\" o a una \"mente di gruppo\" spiega poco e pu\u00f2 facilmente distrarre l'attenzione dalla vera spiegazione per le azioni del gruppo. I seguenti esempi illustrano l'estensione dei fenomeni a cui in vari periodi \u00e8 stata appiccicata l'etichetta di \"comportamento del gregge\".\nEsempi di comportamento del gruppo.\nBolle speculative.\nNel caso delle bolle speculative di mercato, il comportamento ottimale per un individuo potrebbe essere quello di fare ci\u00f2 che fanno gli altri, perch\u00e9 anche se tutti sanno di trovarsi in mezzo ad una bolla, finch\u00e9 non scoppia, la maggior parte dei profitti viene fatta stando nel mercato. In questo caso il termine \"comportamento del gregge\" \u00e8 relativamente appropriato, poich\u00e9 il comportamento \"collettivo\" emerge da scelte individuali non coordinate. \u00c8 interessante notare che, anche se il comportamento del gruppo \u00e8 chiaramente irrazionale, il comportamento degli individui che lo causano \u00e8 razionale, almeno a breve termine, anche se mostra un qualche abbandono dell'avversione al rischio, in quanto il crollo avviene solitamente senza molto preavviso. Questi fenomeni vengono oggi compresi molto meglio come un risultato di investigazioni nell'economia sperimentale e nella finanza comportamentale, in particolare dai vincitori del Nobel per l'economia Vernon Smith e Daniel Kahneman. Il concetto in finanza inoltre \u00e8 particolarmente vicino all'idea sviluppata da Robert K. Merton della Profezia che si autoadempie, infatti nelle bolle speculative il meccanismo che s'innesca \u00e8 di \"far accadere un qualcosa cercando di prevenirla\", un esempio tipico \u00e8, dopo aver sentito di un possibile fallimento di una banca, ritirare i soldi da questa, aumentando ancora pi\u00f9 negli altri l'impulso a fare lo stesso, innescando appunto il Comportamento del Gregge.\nComportamento nelle manifestazioni.\nBench\u00e9 il termine \"comportamento del gregge\" sia stato spesso applicato ai comportamenti nelle manifestazioni politiche, la sua appropriatezza \u00e8 pi\u00f9 discutibile, in quanto tali gruppi solitamente sono coordinati fino ad un certo livello. L'idea di una \"mente di gruppo\" o di un \"comportamento della folla\" venne portata avanti dagli psicologi sociali francesi Gabriel Tarde e Gustave Le Bon, e venne ampiamente adottato dai politici di estrema destra, in particolare negli anni tra le due guerre mondiali, per giustificare la repressione delle dimostrazioni.\nAffiliazioni politiche e religiose.\nLe persone che vengono talvolta accusate di assumere un comportamento del gregge, sono seguaci di religioni, nuovi movimenti religiosi e culti, specialmente se seguono un capo carismatico. Per molti il nazismo \u00e8 l'esempio pi\u00f9 sconvolgente di questo tipo di comportamento del gregge. Qui il termine \"comportamento del gregge\" sembra comunque abbastanza inappropriato per descrivere il reale comportamento del gruppo, poich\u00e9 le persone stanno chiaramente dando retta ad un capo, e il loro comportamento \u00e8 spesso strettamente coordinato e con una attenta delineazione dei ruoli. Decidere di affiliarsi ad un tale gruppo, comunque, pu\u00f2 ragionevolmente essere pensato come una forma di follia."}
{"id": "368325", "revid": "29727", "url": "https://it.wikipedia.org/wiki?curid=368325", "title": "Tinca", "text": ""}
{"id": "368326", "revid": "124123", "url": "https://it.wikipedia.org/wiki?curid=368326", "title": "Matteo Sassano", "text": "Figlio illegittimo e cresciuto da estranei nella citt\u00e0 natale, essendo la madre (vedova) dedita alla prostituzione, Sassano fu fatto evirare in patria, da un barbiere del posto, a causa della sua incantevole voce. Il barbiere napoletano Alessandro de Liguoro, cui fu poi affidato, lo port\u00f2 con s\u00e9 a Napoli.\nDopo aver studiato al Conservatorio dei poveri di Ges\u00f9 Cristo, Matteuccio debutt\u00f2 nella Cappella di Palazzo Reale. Raggiunto il successo, e grazie alla sua avvenenza, si diede a una vita libertina, collezionando avventure sentimentali con donne di alto rango.\nNel 1695, sulla scia dei successi riscossi come primo soprano nella capitale del Viceregno, si trasfer\u00ec a Vienna, dove fu chiamato a cantare nella Cappella Reale dell'Imperatrice, e qui la sua fama internazionale si accrebbe a dismisura, tale da farne un uomo tanto elegante, bello e affascinante quanto superbo, spavaldo e arrogante. Tornato presto a Napoli, dopo aver insultati alcuni membri dell'aristocrazia ed essersi rifiutato di obbedire agli ordini del vicer\u00e9, questi lo condann\u00f2 alla prigione, che peraltro evit\u00f2 grazie all'indulgenza della viceregina.\nTra il 1698 e il 1700 fu a servizio della corte di Spagna a Madrid, dove il suo canto fuori dell'ordinario ebbe funzione terapeutica per re Carlo II, afflitto da depressione. Fu poi al servizio della duchessa di Medinacoeli, ambasciatrice spagnola a Roma, quindi dell'imperatore d'Austria Giuseppe II.\nSi esib\u00ec nei teatri fino al 1708; sembra che la sua ultima apparizione in palcoscenico sia legata al \"Fratricida innocente\" di Antonio Lotti, rappresentato a Bologna quell'anno. In seguito, rientrato a Napoli e fatto marchese, si dedic\u00f2 esclusivamente alla Cappella Reale.\nUna testimonianza del suo tempo ci informa che vicino a morire, nonostante l'et\u00e0 non pi\u00f9 giovane, egli \u00abera solito per mera sua devozione, cantare in chiesa ogni giorno di sabato. Questo valent'uomo [...] aveva una voce s\u00ec florida e cos\u00ec chiara, e cantava in qualunque metodo con tanta flessibilit\u00e0 ed agilit\u00e0, che ogni ascoltante, non vedendolo, lo credeva un giovine nel fior degli anni\u00bb."}
{"id": "368331", "revid": "767487", "url": "https://it.wikipedia.org/wiki?curid=368331", "title": "Chabrey", "text": "Chabrey (toponimo francese) \u00e8 una frazione di 267 abitanti del comune svizzero di Vully-les-Lacs, nel Canton Vaud (distretto della Broye-Vully).\nGeografia fisica.\nChabrey si affaccia sul lago di Neuch\u00e2tel.\nStoria.\nGi\u00e0 comune autonomo che si estendeva per 3,95\u00a0km\u00b2, nel 2011 \u00e8 stato accorpato agli altri comuni soppressi di Bellerive, Constantine, Montmagny, Mur, Vallamand e Villars-le-Grand per formare il nuovo comune di Vully-les-Lacs.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "368333", "revid": "228587", "url": "https://it.wikipedia.org/wiki?curid=368333", "title": "Fetish", "text": "Fetish (feticcio in lingua inglese) pu\u00f2 riferirsi a:"}
{"id": "368334", "revid": "473181", "url": "https://it.wikipedia.org/wiki?curid=368334", "title": "Chiese riformate", "text": "Le chiese riformate sono quelle chiese cristiane che storicamente risalgono alla Riforma protestante del XVI secolo in seguito soprattutto all'opera riformatrice di Giovanni Calvino, Huldrych Zwingli ed il movimento e la tradizione a loro associati.\nComposizione.\nComprendono le chiese diffuse in tutto il globo attraverso la loro opera evangelistica e missionaria, come pure l'emigrazione dall'Europa. Comprendono pure chiese e denominazioni d'origine pi\u00f9 recente che si sono formate attraverso scissioni da chiese storiche della Riforma oppure che vogliono rifarsi idealmente al calvinismo.\nLe chiese riformate non hanno fra di loro un'omogeneit\u00e0 organizzativa n\u00e9 sono centralizzate. Si organizzano indipendentemente su base locale (regionale o nazionale) o denominazionale attraverso sinodi, associazioni o assemblee. Esistono per\u00f2 organismi attraverso i quali cooperano fraternamente, riconoscendosi ispirate dalle stesse persuasioni o origine storica.\nLe chiese riformate nel mondo sono designate con diversi nomi, fra i quali, per esempio, \"Chiesa evangelica riformata\", \"Chiesa cristiana riformata\", \"Chiesa presbiteriana\" (dalla sua organizzazione in presbiteri). Possono anche ritenere il nome del loro originatore come, per esempio, la Chiesa valdese, da Pietro Valdo.\nLe chiese riformate possono essere senz'altro collegate al calvinismo ma l'aderenza che hanno ai principi che lo contraddistinguono \u00e8 varia. Pu\u00f2 essere un'aderenza pi\u00f9 o meno stretta o soltanto ideale come tradizione storica, sentendosi libere, in quest'ultimo caso, di allontanarsene, di \"evolvere\" o di \"aggiornarne\" i principi."}
{"id": "368335", "revid": "767487", "url": "https://it.wikipedia.org/wiki?curid=368335", "title": "SixtyNine", "text": "SixtyNine \u00e8 l'ultimo album realizzato dagli Shandon.\n\u00c8 stato realizzato nel 2004 ed \u00e8 uscito in due versioni: \"Standard\" e \"Deluxe\" in Digipack."}
{"id": "368336", "revid": "2203204", "url": "https://it.wikipedia.org/wiki?curid=368336", "title": "San Piero a Ponti", "text": "San Piero a Ponti \u00e8 una frazione dei comuni italiani di Campi Bisenzio e di Signa, nella citt\u00e0 metropolitana di Firenze, in Toscana.\nLocalmente \u00e8 anche chiamata \"SPAP\".\nGeografia fisica.\nIl centro abitato \u00e8 posto lungo la \"via Pistoiese\" (strada statale 66), lungo la quale passa il confine tra i due comuni, ed \u00e8 attraversato dal fiume Bisenzio.\nTradizionalmente il paese viene diviso nei rioni di \"San Cresci\" (sulla riva sinistra del Bisenzio) e del \"Gorinello\" (sulla riva destra).\nStoria.\nSan Piero a Ponti \u00e8 nota per l'eccidio di San Piero a Ponti, rappresaglia nazista che il 13 agosto 1944 vide la fucilazione di tredici inermi cittadini.\nUn altro evento storico fu l'alluvione del 4 novembre 1966, causata dal Bisenzio che aveva rotto gli argini nei pressi di San Mauro a Signa, e sommerse il rione del Gorinello con quattro metri di acqua e quello di San Cresci (allagato da fossi minori) da circa un metro.\nMonumenti e luoghi di interesse.\nArchitetture civili.\nIl rione del Gorinello vanta anche un teatro dedicato a Cesare Rugi ed una compagnia teatrale stabile denominata \"Histriones\" attiva da pi\u00f9 di trent'anni.\nSociet\u00e0.\nIstituzioni, enti e associazioni.\nDa un punto di vista sociale e aggregativo sono tre i circoli presenti nella zona:\nUn'associazione storica \u00e8 quella del \"Viola Club Gorinello\" istituito nel 1980.\nEventi.\nIn occasione della ricorrenza patronale dei santi Pietro e Paolo (29 giugno), ogni anno dal 1974 a cavallo fra giugno e luglio il circolo parrocchiale MCL Il Gorinello ospita la \"Festa dei Patroni\": una sagra i cui piatti principali sono a base di pecora."}
{"id": "368339", "revid": "158913", "url": "https://it.wikipedia.org/wiki?curid=368339", "title": "Micipsa", "text": "Nelle iscrizioni libiche e quelle in punico il suo nome era scritto (senza indicazione di vocali) MKWSN: probabilmente doveva suonare pressappoco *Mikipwsan.\nFiglio primogenito di Massinissa, alla morte di quest'ultimo (148 a.C.) sal\u00ec al trono della Numidia unificata, ma su pressione del comandante militare romano Publio Cornelio Scipione Emiliano dovette spartirsi il regno con i fratelli Gulussa (sembra, il secondogenito, incaricato di dirigere l'esercito) e Mastanabale (incaricato della giustizia e dei rapporti con i vassalli). Tutti e tre dovevano essere gi\u00e0 avanti con gli anni, visto che il padre era morto a pi\u00f9 di 90 anni di et\u00e0. Delle vicende dei fratelli minori poco si sa, sta di fatto che nel 139 a.C. Micipsa regnava solo sulla Numidia, come ricorda l'iscrizione che in tale data fece apporre al mausoleo di Massinissa a Dugga.\nSotto il regno di Micipsa i legami tra la Numidia e Roma rimasero molto stretti, e Micipsa appoggi\u00f2 i Romani nella terza guerra punica contro il comune nemico Cartagine, in particolare nei combattimenti contro Viriato e contro Numanzia. In quest'ultima impresa si distinse per il suo valore il giovane Giugurta, figlio di Mastanabale che Massinissa aveva adottato alla morte di quest'ultimo. Sembra che questo invio del figlio adottivo in Spagna avesse lo scopo di allontanarlo dalla madrepatria, dove era molto popolare, ma il risultato fu che cos\u00ec Giugurta ebbe modo di intrecciare influenti relazioni nel campo romano.\nAlla morte di Micipsa, nel 118 a.C., dopo trent'anni di regno, la Numidia venne ancora una volta spartita in tre, tra i suoi figli Iempsale e Aderbale ed il figlio adottivo Giugurta, che ben presto doveva entrare in conflitto con i fratellastri. Una tradizione riportata da Sallustio vuole che proprio presagendo la possibile rovina dello stato numida in seguito alla discordia tra i tre, Micipsa abbia rivolto loro l'ammonimento, passato alla storia in latino, \"concordia parvae res crescunt, discordia maximae dilabuntur\" \"nell'armonia anche le piccole cose crescono, nel contrasto anche le pi\u00f9 grandi svaniscono\".\nNotizie su Micipsa e sul suo regno ci vengono da diverse fonti, tra cui Appiano, Sallustio e Plutarco. Vi sono inoltre delle monete da lui coniate ed una medaglia incisa in punico, ritrovata a Iol (oggi Cherchell in Algeria). Va segnalata ancora l'iscrizione funeraria in caratteri neo-punici ritrovata presso Iol che doveva trovarsi nel suo mausoleo, oggi conservata al Museo del Louvre (AO 5118), oggetto di molti studi tra cui KAI 161."}
{"id": "368340", "revid": "453768", "url": "https://it.wikipedia.org/wiki?curid=368340", "title": "Sant'Angelo a Lecore", "text": "Sant'Angelo a Lecore \u00e8 una frazione dei comuni italiani di Campi Bisenzio e di Signa, nella citt\u00e0 metropolitana di Firenze, in Toscana.\n\u00c8 posta lungo la \"via Pistoiese\" (ex strada statale 66 Pistoiese), lungo la quale passa il confine tra i due comuni, ed \u00e8 lambito dal torrente Ombrone Pistoiese.\nStoria.\nIl borgo di Sant'Angelo a Lecore risale all'Alto Medioevo ed \u00e8 ricordato nel 1004 in un atto di donazione a favore del vescovo di Firenze.\nLa frazione ebbe due momenti di notoriet\u00e0 nel dopoguerra: nel 1951, quando per un momento sembr\u00f2 che potesse diventare una citt\u00e0 del cinema sul modello di Hollywood e Cinecitt\u00e0 (il progetto fu abbandonato per mancanza di fondi); e nell'aprile 1955, quando una Madonna Addolorata ospitata nella chiesa parrocchiale \"si mise a piangere\", con tanto di \"miracolo\" (una donna paralitica si mise a camminare). Il prodigio fu comunque smentito dall'Arcidiocesi di Firenze dopo pochi mesi.\nIl 4 novembre 1966 (data dell'alluvione di Firenze) l'Ombrone Pistoiese ruppe gli argini nei pressi di Lecore e le sue acque sommersero la frazione (4,20 metri).\nNegli anni settanta del XX secolo Sant'Angelo a Lecore fu candidata ad ospitare il nuovo aeroporto fiorentino, progetto poi abbandonato sia per le opposizioni dei comuni di Campi Bisenzio e Prato che per la decisione di potenziare l'aeroporto di Firenze-Peretola."}
{"id": "368343", "revid": "1784425", "url": "https://it.wikipedia.org/wiki?curid=368343", "title": "Anastasio Somoza Debayle", "text": "Biografia.\nEra il secondo figlio di Anastasio Somoza Garc\u00eda, Presidente del Nicaragua dal 1937, e, nella pratica, dittatore. Il giovane Somoza, soprannominato \"Tachito\" (il padre era detto \"Tacho\") studi\u00f2 negli Stati Uniti d'America e si laure\u00f2 all'Accademia Militare di West Point il 6 giugno 1946.\nDopo l'assassinio di suo padre il 21 settembre 1956, il fratello maggiore, Luis Somoza Debayle, ne prese il posto. Anastasio prese comunque parte al governo. Il 1\u00ba maggio 1967, poco prima della morte del fratello, Anastasio Somoza fu eletto presidente per la prima volta. Nonostante Luis avesse governato in maniera pi\u00f9 illuminata del padre, Anastasio ricordava di pi\u00f9 il padre per la sua feroce repressione di ogni dissenso.\nIl 23 dicembre 1972 un terremoto colp\u00ec la capitale, Managua, uccidendo circa 10.000 persone e radendo al suolo quasi tutta la citt\u00e0. Fu dichiarata la legge marziale, facendo ancora una volta di Somoza il padrone assoluto del Paese. Pare che la famiglia Somoza avesse intascato quasi tutti gli aiuti internazionali, ed effettivamente ad oggi intere parti di Managua non sono ancora state ricostruite.\nNonostante questo, Somoza fu rieletto presidente nelle elezioni del 1974, avendo dichiarato illegali i nuovi partiti d'opposizione. A questo punto, anche la Chiesa cattolica divenne contraria al regime. Uno dei critici pi\u00f9 decisi di Somoza fu proprio Ernesto Cardenal, prete e poeta nicaraguense assertore della teologia della liberazione (poi condannata da Giovanni Paolo II), che sarebbe poi diventato ministro della cultura nel governo sandinista. Alla fine degli anni 1970, le organizzazioni impegnate nel campo dei diritti umani erano unanimi nella condanna del governo Somoza, mentre il \"Frente Sandinista de Liberaci\u00f3n Nacional\" si faceva sempre pi\u00f9 forte e stringeva alleanze anche con altri oppositori del regime, pi\u00f9 moderati, quali Pedro Chamorro o il \"Comandante Zero\" (Ed\u00e9n Pastora).\nQuando Jimmy Carter ritir\u00f2 ogni aiuto americano al regime fu l'inizio della fine. Nel 1979 i Somoza abbandonarono il Paese e si rifugiarono a Miami. Anastasio Somoza Debayle fu assassinato il 17 settembre 1980 ad Asunci\u00f3n, Paraguay, all'et\u00e0 di 54 anni, da un gruppo di guerriglieri guevaristi guidati dall'argentino Enrique Gorriar\u00e1n Merlo (nome di battaglia \"Ramon\") che in precedenza era stato uno dei dirigenti principali del gruppo marxista Ej\u00e9rcito Revolucionario del Pueblo. L'auto su cui viaggiava Somoza, una Mercedes-Benz Classe S non blindata, venne colpita da un razzo anticarro RPG-7 sparato da Hugo Irurz\u00fan (\"Capit\u00e1n Santiago\"); l'ex-dittatore mor\u00ec sul colpo."}
{"id": "368346", "revid": "39224", "url": "https://it.wikipedia.org/wiki?curid=368346", "title": "Chiesa Cristiana d'Oriente", "text": ""}
{"id": "368352", "revid": "765341", "url": "https://it.wikipedia.org/wiki?curid=368352", "title": "Fianarantsoa", "text": "Fianarantsoa (pronunciato \"Fianarantsua\"), detta anche Fianar, \u00e8 un comune urbano (\"firaisana\") del Madagascar centrale. \u00c8 il capoluogo della provincia omonima, e della regione di Haute Matsiatra. Il nome, in lingua malgascia, significa \"l\u00e0 dove si apprende il bene\". Oggi \u00e8 nota, tra l'altro, come capitale della produzione vinicola malgascia.\nStoria.\nLa fondazione di Fianarantsoa, del 1830, viene attribuita alla regina dei Merina Ranavalona. Nelle intenzioni di Ranavalona, Fianarantsoa sarebbe stata una \"seconda capitale\" (dopo Antananarivo) e un avamposto militare a protezione della parte meridionale degli altopiani centrali. In effetti, l'urbanistica della citt\u00e0 \u00e8 evidentemente ispirata a quella di Antananarivo.\nCon l'arrivo dei missionari europei, Fianarantsoa divenne un importante centro di diffusione della regione cattolica, contrapposto ad Antananarivo, principalmente controllata da chiese protestanti.\nGran parte della struttura moderna della citt\u00e0 si \u00e8 sviluppata negli anni venti, ancora ricalcando la struttura di Antananarivo, con una suddivisione in citt\u00e0 alta (con la cattedrale di Ambozontany e gli edifici storici), una citt\u00e0 media (sede di uffici e banche) e una citt\u00e0 bassa (polo commerciale e sede della stazione ferroviaria). La citt\u00e0 \u00e8 sede di un aeroporto civile (Codice aeroportuale IATA - W: WFI). La Route nationale 7 la collega con Ambositra a nord e Ambalavao a sud.\nAttualit\u00e0.\nNel marzo 2009 nel corso delle manifestazioni di piazza contro il governo di Marc Ravalomanana numerosi edifici di propriet\u00e0 del presidente (tra cui il complesso della Tiko) furono saccheggiati e dati alle fiamme dai manifestanti: il mandato di Ravalomanana si \u00e8 concluso il 17 marzo 2009 con la sua rinuncia alla presidenza, avvenuta al termine di un lungo conflitto con i vertici militari che \u00e8 stato descritto dalla stampa internazionale come un vero e proprio golpe.\nMa l'insediamento di Andry Rajoelina, attualmente alla guida della cosiddetta \"Autorit\u00e0 di transizione\", non ha portato alla pace, poich\u00e9 gli scontri nel paese tra le opposte fazioni sono continuati ancora a lungo.\nInfrastrutture e trasporti.\nAeroporti.\nLa citt\u00e0 \u00e8 sede di un aeroporto civile (codice IATA:WFI) ed \u00e8 capolinea della linea ferroviaria Fianarantsoa-C\u00f4te Est (FCE)."}
{"id": "368353", "revid": "287204", "url": "https://it.wikipedia.org/wiki?curid=368353", "title": "Citro\u00ebn SM", "text": "La Citro\u00ebn SM, pi\u00f9 conosciuta in Italia come Citro\u00ebn-Maserati, \u00e8 un'autovettura di fascia alta prodotta dalla casa francese Citro\u00ebn dal 1970 al 1975.\nProfilo e storia.\nGenesi del modello.\nIl progetto che in seguito avrebbe dato alla luce la \"SM\" nacque verso la fine degli anni cinquanta, ovvero pochi anni dopo il lancio e l'affermazione commerciale della celebre \"DS\". Fu proprio in quel periodo che cominci\u00f2 a maturare l'idea di una granturismo di alto lignaggio che desse lustro alla Casa francese e alla sua gamma. Infatti, se da un lato il successo dei due modelli allora in gamma la \"2CV\" e appunto la \"DS\" era evidente, d'altro canto il pubblico aveva una percezione ritenuta troppo \"popolare\" del marchio stesso. Inoltre era altrettanto evidente il successo che alcuni modelli stavano incontrando in Europa e negli USA, vetture appartenenti proprio a quella fascia di mercato presa in considerazione dalla Citro\u00ebn ed immediatamente identificabili con quelle della Mercedes-Benz. Questa Casa tedesca era forte anche dei successi ottenuti in campo sportivo e commercialmente molto pi\u00f9 potente della Casa del double chevron. L'idea era quindi quella di una vettura in grado di surclassare le gi\u00e0 affermate coup\u00e9 turistiche tedesche.\nFu pertanto avviato il nuovo progetto progetto S (progetto Sport), diretto dall'allora capo dell'ufficio progetti Citro\u00ebn, Jean Cadiou. Da qui ebbe inizio una lunga gestazione che avrebbe coperto oltre un decennio a causa dell'incertezza sulle soluzioni definitive da adottare. Per esempio, si pens\u00f2 di partire inizialmente privilegiando in particolar modo la meccanica invece che il disegno della carrozzeria e si ritenne di poter disporre di un ventaglio piuttosto ampio di motorizzazioni, dal momento che si poteva contare sul gi\u00e0 noto 4 cilindri della \"DS\", ovviamente rivisto e debitamente potenziato (l'unit\u00e0 originaria da 1.9 litri della \"DS\" non era certo un mostro di potenza), mentre erano gi\u00e0 in fase avanzata alcuni studi su motori a 6 e ad 8 cilindri che avrebbero potuto rivelarsi utili allo scopo.\nFu cos\u00ec che nei primi anni del decennio seguente, sulla pista prove della Citro\u00ebn, cominciarono a venir provati alcuni \"muletti\" celanti alcune possibili soluzioni meccaniche e motoristiche da applicare alla futura granturismo. Per non cadere in alcune ingenuit\u00e0 passate che involontariamente anticiparono a suo tempo alcuni dei programmi della Citro\u00ebn, si ordin\u00f2 il massimo riserbo, tanto che le vetture sperimentate sulla pista erano carrozzate con i lamierati della \"DS\", sia nella normale configurazione berlina, sia con inedite carrozzerie coup\u00e9 o cabriolet. Questi test si protrassero per diversi anni, a tal punto che gli ultimi prototipi camuffati gi\u00e0 montavano la carrozzeria delle DS con frontale a \"occhi di gatto\". Addirittura uno di questi prototipi montava la carrozzeria di una Panhard 24 (ricordiamo che proprio a met\u00e0 degli anni sessanta la Panhard divenne di propriet\u00e0 della Citro\u00ebn per poi chiudere i battenti di l\u00ec a poco). Per quanto riguarda le motorizzazioni, si utilizzarono sia motori da 2 litri derivati dalla normale produzione Citro\u00ebn, con potenze comprese tra 93 e 140 CV, sia inediti propulsori con distribuzione bialbero o anche unit\u00e0 sperimentali a 6 cilindri, sempre di produzione Citro\u00ebn. Tutti questi prototipi non sarebbero finiti allo sfascio una volta esaurita la loro utilit\u00e0 in fase di prova, ma sarebbero stati riutilizzati dal reparto sportivo della Casa per alcune competizioni. Ma i test su pista non ebbero solo lo scopo di vagliare le prestazioni dei propulsori montati, ma anche altre soluzioni tecniche, tra cui l'abbinabilit\u00e0 tra detti propulsori e le famose sospensioni idropneumatiche che l'allora presidente Pierre Bercot voleva anche sulla futura granturismo. Anche altre \"chicche\" tecnologiche videro la loro sperimentazione su pista, come per esempio lo sterzo ad assistenza variabile e riallineamento automatico Diravi (\"direction \u00e0 rappel asservi\"), progettato da Paul Mages, e che sarebbe divenuto una delle caratteristiche salienti della futura granturismo Citro\u00ebn.\nIl particolare impegno profuso sul fronte della meccanica non signific\u00f2 uno scarso impegno dal punto di vista stilistico, anzi: gi\u00e0 nel 1955, ancor prima dell'avvio del \"Progetto S\", Flaminio Bertoni ipotizz\u00f2 una possibile interpretazione in chiave coup\u00e9 della DS, in quel periodo appena lanciata, ipotesi proposta mediante uno dei suoi tanti visionari disegni. Ma almeno inizialmente, Bertoni fu destinato ad un progetto pi\u00f9 urgente, ossia il disegno della carrozzeria della futura Ami 6, cosicch\u00e9 per alcuni anni non si prese in considerazione lo styling della futura coup\u00e9 di lusso. Fu Robert Opron, l'allievo prodigio di Bertoni, che nel 1962 fu chiamato a riprendere le matite per occuparsi del \"Progetto S\" dal punto di vista stilistico. Il suo ruolo in tale progetto divenne ancor pi\u00f9 marcato a partire dal 1964, quando raccolse letteralmente l'eredit\u00e0 professionale di Bertoni, morto poco prima. Opron si avvalse dell'aiuto di due promettenti designers, vale a dire Jean Giret e R\u00e9gis Gromik. Anche in questo caso, non si riusc\u00ec a trovare in breve tempo una soluzione valida: dato che si sarebbe trattato di una vettura di fascia alta, e per di pi\u00f9 con il marchio del \"double chevron\", si cercava una personalit\u00e0 del tutto particolare, meglio ancora se di rottura rispetto agli standard dell'epoca. Il disegno ideale, insomma, avrebbe dovuto essere quello di una vettura non paragonabile a nessun'altra all'epoca in circolazione, ma nello stesso tempo doveva essere inconfondibilmente Citro\u00ebn. A tale scopo furono vagliate diverse possibili soluzioni, alcune proposte anche da ateliers esterni, come ad esempio la Bertone, che sottopose al vaglio dei vertici della Casa francese un disegno firmato nientemeno che da uno dei migliori allievi della carrozzeria torinese, e cio\u00e8 Giorgetto Giugiaro. Ma anche in questo caso il disegno non ebbe seguito. Fu solo dopo altri numerosi disegni e ben dieci modelli realizzati in plastica che si giunse alle forme pressoch\u00e9 definitive.\nSul fronte dei motori, per\u00f2, l'incertezza regnava ancora sovrana, finch\u00e9 non avvenne un fatto fondamentale, non solo per gli sviluppi del \"Progetto S\", ma anche (e soprattutto) per la storia stessa della Citro\u00ebn: nel marzo del 1968, infatti, la Casa francese acquis\u00ec il pacchetto di maggioranza della Maserati dalla famiglia Orsi. In questo modo la Citro\u00ebn poteva finalmente disporre di adeguate motorizzazioni per realizzare una vettura GT ad alte prestazioni, combinando le sue sofisticate sospensioni idropneumatiche con le prestazioni di propulsori sportivi. Poco tempo dopo l'ardita operazione finanziaria della Casa del \"double chevron\", la direzione Citro\u00ebn, diede ordine alla Maserati di approntare un nuovo motore, in un tempo massimo di sei mesi, capace di un'erogazione morbida e continua che fosse in grado di esprimere una potenza superiore ai 150 CV. L'allora progettista e direttore tecnico della casa modenese, l'ingegner Giulio Alfieri, rispose piccato che per un simile compito sarebbero bastate poche settimane. Tanta sicurezza era basata sul fatto che Alfieri aveva gi\u00e0 sviluppato il progetto di un motore V8 di 3 litri derivato da quello della \"Indy\". Perci\u00f2, quando il progetto fu presentato ai vertici aziendali, nessuno si aspettava una tale esuberanza ma, bench\u00e9 ottimale al progetto, la Citro\u00ebn fu costretta a scartare il propulsore in quanto non corrispondeva, per cilindrata e potenza, ai parametri fissati dalla normativa francese per rientrare nei 16 cavalli fiscali, limite massimo oltre il quale erano previsti proibitivi aggravi d'imposta. Fu cos\u00ec che nel tempo record di due mesi venne approntato un motore V6 da 2.7 litri particolarmente compatto e leggero, per 140 kg di peso. Il \"progetto S\" divenne \"progetto SM\" (Sport Maserati).\nNei primi mesi del 1969 vennero effettuate le ultime prove in pista con telai sperimentali, nuovamente dotati di carrozzerie trasformate a due porte della \"DS\": a dirigere i test su pista era Jacques N\u00e9, un personaggio che spesso si incaricava personalmente di effettuare i test, fatto che lo espose ad un grosso rischio quando rimase coinvolto in un incidente, per fortuna senza conseguenze, grazie anche al fatto che indossava un casco.\nDebutto.\nLa vettura definitiva fu pronta all'inizio del 1970: nel mese di febbraio cominciarono ad uscire dalle catene di montaggio i primi esemplari di preserie. Nel frattempo, approssimandosi la data della presentazione, rimase un ultimo lato oscuro: il nome. Inizialmente si pens\u00f2 a sigle piuttosto banali o insignificanti, che puntualmente vennero bocciate. Ma entro i termini stabiliti si giunse finalmente alla sigla \"SM\", dove la S indicava il codice del progetto e la M stava per Maserati, indicando cos\u00ec la provenienza del propulsore nascosto sotto il cofano.\nIl debutto ufficiale avvenne il 10 marzo 1970 al Salone di Ginevra: la stampa specializzata accolse subito la vettura con favore, sottolineando le notevoli doti di tenuta di strada. . Merito anche della sua linea affusolata, che riduceva l'attrito aerodinamico.\nDesign esterno ed interno.\nUn'auto come la SM, presentata nel 1970, dest\u00f2 l'attenzione del pubblico. Imponente (era lunga ben 4,89 metri) ma filante allo stesso tempo. La SM era caratterizzata frontalmente dai grandi gruppi ottici suddivisi ognuno in tre sezioni. Tali gruppi ottici erano divisi in anabbaglianti (i due esterni) e abbaglianti (i quattro centrali); di questi, i due pi\u00f9 interni erano orientabili con lo sterzo, come sulle ultime DS. Inoltre, tutto il gruppo ottico dei sei fari era anche autolivellabile in funzione del carico dell'auto. L'intero gruppo fari-calandra era carenato in vetro per migliorare l'aerodinamica: in realt\u00e0, laddove avrebbe dovuto esserci una calandra, vi era invece l'alloggiamento della targa, mentre la presa d'aria per il motore fu sistemata sotto il paraurti. La carenatura trasparente era inoltre caratterizzata da bordi cromati. Le fiancate erano lisce e le ruote posteriori carenate, come nella buona tradizione di Opron. La coda, molto sfuggente, era caratterizzata da ampie cromature intorno ai fari posteriori, rettangolari e spigolosi. L'ampio portellone era caratterizzato da un'estesa superficie vetrata che assicurava un buon livello di visibilit\u00e0. . Si aggiudic\u00f2 tra l'altro l'undicesimo posto nella graduatoria delle 100 auto pi\u00f9 affascinanti di sempre e si classific\u00f2 al terzo posto nella graduatoria come Auto dell'anno nel 1972 ed infine fu insignita di premi anche negli Stati Uniti.\nA proposito del corpo vettura della SM, c'\u00e8 da dire che, a differenza di molte coup\u00e9 sue concorrenti dell'epoca, la SM era una coup\u00e9 a quattro posti veri. Nonostante i due posti posteriori risultassero inevitabilmente pi\u00f9 piccoli di quelli anteriori, riuscivano comunque ad assicurare un discreto margine di comodit\u00e0 anche per persone di una certa corporatura, purch\u00e9 non fossero eccessivamente robuste. Ci\u00f2 fu possibile grazie alla conformazione dei sedili, decisamente imponenti, cos\u00ec da risultare pi\u00f9 accoglienti per i passeggeri. Il posto guida era caratterizzato da un sapiente mix di originalit\u00e0 e semplicit\u00e0, visibile specialmente nel disegno della consolle centrale. Semplice e lineare anche il cruscotto a tre strumenti di forma ovale, con la palpebra che gradualmente discende verso il lato destro dell'abitacolo, di fronte al passeggero anteriore.\nMotore e meccanica.\nIl motore, contraddistinto dalla sigla C114/1, era un V6 da 2670 cm\u00b3 realizzato sotto la supervisione di Giulio Alfieri e quindi di chiara origine Maserati. L'architettura di tale propulsore \u00e8 resa atipica dall'angolo di 90\u00b0 tra le bancate, un angolo solitamente riscontrabile nei motori V8, mentre tipico dei V6 \u00e8 invece un angolo di 60\u00b0. L'architettura \"V6\" non era particolarmente gradita a Giulio Alfieri, in ragione della sua difficolt\u00e0 di equilibratura, specialmente se resa pi\u00f9 ardua da manovellismi studiati per un \"V8\", ma la scelta di tali inconsuete soluzioni era dettata dal poco tempo a disposizione. Per questo si scelse di non impiegare ulteriore tempo a progettare nuovi manovellismi e soprattutto una nuova architettura per il V6. Tali soluzioni imposte dalle incombenti scadenze furono all'origine della percettibile irregolarit\u00e0 nella sequenza di scoppio di questo motore, destinato ad equipaggiare molti altri modelli, che diverr\u00e0 una delle sue pi\u00f9 apprezzate caratteristiche per i suoi estimatori. Tra le altre caratteristiche di questo motore va senz'altro ricordata l'alimentazione a tre carburatori doppio corpo Weber 42DCNF, e la distribuzione a doppio asse a camme in testa per bancata. Nonostante quest'ultima caratteristica, ogni testata era a due valvole per cilindro. La potenza massima raggiunta da questo propulsore era di 170 CV a 5500 giri/min. Con queste caratteristiche, unite alla particolare profilatura aerodinamica della carrozzeria, e mettendo in conto un peso a vuoto di 1.450\u00a0kg, la velocit\u00e0 massima raggiungeva i 220\u00a0km/h. Con la \"SM\" la Citro\u00ebn volle dimostrare come la trazione anteriore potesse adeguatamente prestarsi anche per una granturismo di classe e prestazioni elevate. Per oltre 12 anni, fino all'avvento dell'Audi 200 typ 44 nel 1983, la \"SM\" mantenne il primato della pi\u00f9 veloce automobile a trazione anteriore mai prodotta in serie.\nUn'altra soluzione tecnica tipica della \"SM\" fu lo sterzo a servoassistenza variabile \"Diravi\": tale soluzione, una vera novit\u00e0 all'epoca, era caratterizzata dal fatto di conferire una maggiore o minore cedevolezza dello sterzo in funzione della velocit\u00e0. Se a forti andature il volante diventa pi\u00f9 rigido, in maniera tale da non risultare troppo suscettibile alle ondulazioni del fondo stradale ed alle correnti di vento laterale, a basse andature ed in manovra diventa invece particolarmente agevole da azionare, a tal punto che a vettura ferma, il volante riesce addirittura a richiamare da solo le ruote anteriori in posizione neutra, senza bisogno dell'intervento del conducente.\nNon potevano mancare sulla \"SM\" le sospensioni idropneumatiche, riprese dalla DS e che contavano anch'esse sul principio delle quattro sfere in acciaio riempite per met\u00e0 di gas e per met\u00e0 di liquido. Il circuito idraulico distribuiva l'afflusso del liquido in funzione del profilo del fondo stradale mantenendo la vettura sempre in posizione piana. Particolarmente potente si rivel\u00f2 l'impianto frenante, considerato all'epoca il migliore della sua categoria. Tale impianto, che montava dischi su tutte e quattro le ruote, era anche caratterizzato dalla presenza di un dispositivo che impediva il bloccaggio delle ruote posteriori in frenata su fondi scivolosi. Non si trattava ancora di vero e proprio ABS, ma \u00e8 sicuramente degno di attenzione l'impegno profuso dai tecnici Citro\u00ebn al fine di trovare una soluzione a tale insidia.\nPer quanto riguarda la trasmissione, la \"SM\" era ovviamente a trazione anteriore, con cambio manuale a 5 marce, ma in alternativa era possibile optare per un cambio automatico a 3 rapporti.\nEvoluzione.\nLa commercializzazione fu quindi avviata alla chiusura della kermesse ginevrina, sull'onda del successo di pubblico e di critica riscosso in tale occasione. La produzione della \"SM\" si articolava in due fasi: le scocche venivano prodotte presso la carrozzeria \"Chausson\" di Genevillers, per poi essere portate allo stabilimento di Quai de Javel (oggi Quai Andr\u00e9 Citro\u00ebn) dove venivano sottoposte a verniciatura mediante elettroforesi e successivamente equipaggiate con gli organi meccanici ed i gruppi motopropulsori. La cadenza produttiva giornaliera fu di 30 esemplari al giorno. Il prezzo fissato fu di 42.000 franchi.\nLe vetture vendute in Italia,dove costavano Lit.5.200.000 IGE(imposta generale sull'entrata,la tassa che sarebbe stata rimpiazzata dall'IVA a partire dal 1\u00ba gennaio 1973) del 4% esclusa, montavano a richiesta l'autoradio Autovox CR 2031 appositamente concepita dall'azienda romana in collaborazione con Citroen Italia per i modelli Citroen GS (fino all'AM 72) e tutte le versioni delle DS. In pi\u00f9 quella per la SM aveva il comando per l'antenna elettrica ed un fader.\nLa \"SM\" ebbe un immediato gradimento dagli acquirenti, nonostante il prezzo superiore ad alcuni modelli concorrenti e le forti perplessit\u00e0 circa la futura manutenzione, sollevate dalla raffinatezza e dall'originalit\u00e0 delle soluzioni tecniche adottate. I vertici della Casa francese, fiduciosi nelle potenzialit\u00e0 commerciali della vettura, gi\u00e0 nel settembre del 1970 aumentarono il prezzo a 46.000 franchi, prezzo che all'inizio dell'anno seguente sal\u00ec ulteriormente fino a 50.500 franchi. Tale ritocco verso l'alto fu invece motivo di spegnimento degli entusiasmi da parte del pubblico. In ogni caso, il 1971 fu l'anno migliore per la \"SM\" con 4.988 esemplari prodotti. Dal settembre di quell'anno la \"SM\" pot\u00e9 essere richiesta anche con i nuovi cerchi RR in resina superleggera. Inoltre, sempre nel 1971, la commercializzazione fu estesa anche agli Stati Uniti, come peraltro gi\u00e0 previsto in fase di progettazione. Ma un mercato come quello statunitense, fatto di massicci motori V8 piuttosto convenzionali, si rivel\u00f2 poco ricettivo per una vettura fuori dagli schemi come la \"SM\", tanto che nelle prime fasi della sua commercializzazione oltreoceano la vettura fu omologata \"sub judice\", in attesa del responso da parte dell'ente nazionale per la sicurezza del traffico (National Highway Traffic Safety Administration) che doveva pronunciarsi sulla deroga all'altezza minima dei paraurti. Le \"SM\" previste per il mercato nordamericano differivano da quelle europee anche per il frontale a quattro fari tondi fissi (e non orientabili con lo sterzo), per i fari posteriori a plastiche arancioni e per la presenza di catadiottri ai quattro angoli della sagoma della vettura.\nNel frattempo la produzione europea continu\u00f2 a regime e si arriv\u00f2 al 1972, precisamente al 10 giugno, quando la Casa francese annunci\u00f2 l'arrivo della versione ad iniezione elettronica, il cui lancio avvenne poco pi\u00f9 di un mese dopo, il 17 luglio. Il nuovo sistema di alimentazione permise alla vettura (che sostitu\u00ec di fatto la versione a carburatori) di ottenere un leggero aumento di potenza (da 170 a 178 CV), a fronte di un altrettanto leggero aumento di velocit\u00e0 massima (da 220 a 228\u00a0km/h), ma registrando consumi diminuiti.Per il mercato italiano la nuova versione prevedeva,oltre all'impianto stereo completo di serie,anche il condizionatore d'aria compreso nel prezzo,che ammontava a Lit.6.495.000 IGE del 4% compresa. \nIl 1973 vide l'avvio della parabola discendente della carriera commerciale della \"SM\": cominciarono a piovere le critiche da parte di chi trovava difficolt\u00e0 con la manutenzione dei sofisticati organi meccanici della vettura. In effetti, la \"SM\" era una vettura che richiedeva un'accurata e frequente manutenzione, cosa che non tutti i proprietari eseguivano scrupolosamente. Perci\u00f2 non era raro che alcuni di essi si ritrovassero con il loro esemplare inutilizzabile. Dal canto loro, i vertici tecnici della Citro\u00ebn non si dimostrarono all'altezza di poter eliminare rapidamente i difetti di giovent\u00f9 della granturismo francese. Lo stesso discorso, ulteriormente aggravato, valeva anche nel mercato USA, dove per giunta non esistevano neppure centri di assistenza Citro\u00ebn o pi\u00f9 semplicemente meccanici specialisti in vetture europee in grado di effettuare manutenzione e riparazioni. Come se tutto ci\u00f2 non bastasse, l'ultima parte di quell'anno vide anche lo scoppio della crisi petrolifera: il vertiginoso aumento del prezzo della benzina in Europa dopo la guerra dello Yom Kippur, determinato dall'embargo voluto dai paesi arabi verso le nazioni occidentali prima,e dalla chiusura del Canale di Suez poi, che in Italia port\u00f2 anche al periodo dell'austerity, segn\u00f2 un rapido calo nel mercato europeo delle automobili di alta cilindrata a partire dalla fine del 1973. Negli Stati Uniti, dove la crisi energetica aveva meno effetti, la \"SM\" stava comunque vivendo i suoi ultimi mesi di commercializzazione: la richiesta deroga sottoposta alla NHTSA fu definitivamente negata nel 1974. Ma nel frattempo, gi\u00e0 alla fine del 1973, la Casa del \"double chevron\" tent\u00f2 un'ultima carta e propose una versione a cambio automatico con motore di cilindrata portata a 2965\u00a0cm\u00b3. Sono in molti, ancor oggi, a chiedersi il perch\u00e9 di una decisione cos\u00ec controproducente, in un periodo in cui i costi del carburante stavano aumentando vertiginosamente, oltretutto considerando che questa edizione torn\u00f2 ad essere proposta con il pi\u00f9 vorace motore a carburatori,quando la versione ad iniezione elettronica aveva consumi significativamente pi\u00f9 bassi rispetto alla concorrenza. Improvvisamente, da stella dei Saloni automobilistici, la \"SM\" divenne una presenza ingombrante: senza l'unico sfogo rimasto del mercato statunitense, il progetto \"SM\" venne quindi dapprima decentrato, affidando il montaggio alla Ligier per lasciare il posto all'assemblaggio della CX nello stabilimento di Quai de Javel. In seguito all'acquisizione della Citro\u00ebn da parte della Peugeot, la produzione cess\u00f2 definitivamente e la Maserati fu messa in liquidazione: trover\u00e0 un acquirente nella De Tomaso. Quanto alla \"SM\", essa fu prodotta complessivamente in 12.920 esemplari. La Citro\u00ebn SM Turbo Bonneville, presentata per la prima volta in Europa al Retromobile di Parigi, fu preparata in esemplare unico da Jerry &amp; Sylvia Hathaway in California per le gare di velocit\u00e0 pura che si svolgono a Bonneville Salt Flats, il celebre lago salato. Nel 1980, tranquillamente, senza problemi, raggiunse le 206.446 mph (332.242 Km/h) e fu un record per un veicolo a trazione anteriore.\nRiepilogo caratteristiche.\nDi seguito vengono riepilogate le caratteristiche delle tre principali versioni previste per la gamma della \"SM\":\nLe fuoriserie.\nPochissime furono le \"SM\" fuoriserie realizzate, sia per la tradizionale riluttanza della Citro\u00ebn nel fornire autotelai ai vari carrozzieri, sia perch\u00e9 la particolare riuscita delle linee studiate da Opron rendevano assai ardua la possibilit\u00e0 di migliorarle.\nPer primi si cimentarono nell'impresa i carrozzieri francesi Chapron e Heuliez. Il primo costru\u00ec nove esemplari della trasformazione berlina \"\"Op\u00e9ra\" e sei esemplari della cabriolet \"Mylord\". Heuliez, invece, realizz\u00f2 due soli esemplari della versione targa \"Espace\"\".\nDalle officine Citro\u00ebn uscirono anche cinque \"SM\" equipaggiate per i servizi autostradali della polizia francese, una \"SM\" modificata per corse da rally e due esemplari di rappresentanza destinati all'Eliseo, detti \"presidenziali\", in versione cabriolet a passo lungo.\nTutte le fuoriserie francesi furono interpretazioni che modificavano la tipologia funzionale della vettura, lasciando per\u00f2 inalterata l'impostazione stilistica di Opron.\nLe uniche due \"SM\" fuoriserie con carrozzeria completamente originale furono realizzate in Italia. La prima dall'architetto Mario Bellini che, nel 1971, su autotelaio \"SM\" fece costruire la \"Kar-a-sutra\", una \"concept car\" monovolume che, nel decennio successivo, ispir\u00f2 il modello Renault Espace. La seconda venne approntata, nel 1972, da Pietro Frua che riusc\u00ec a nascondere l'imponente meccanica della \"SM\" sotto la carrozzeria di una sportiva gran turismo all'italiana.\nPrincipali mercati della \"SM\".\nOltre che in patria, la \"SM\" ebbe positivi riscontri anche in Italia, in Germania e negli Stati Uniti, mercato per il quale venne approntata una speciale versione con quattro fari, allo scopo di adeguarsi alle normative vigenti.\nAttivit\u00e0 sportiva.\nLa \"SM\" fu impiegata anche nei rally: l'intenzione dei vertici della Casa, ma soprattutto dei responsabili del reparto sportivo Citro\u00ebn, fu quella di utilizzarla come sostituta della \"DS21\". In realt\u00e0, la granturismo francese non ebbe una gran carriera sportiva, poich\u00e9 il peso elevato (15 quintali a vuoto) e le dimensioni ingombranti la rendevano poco agile nei percorsi tortuosi e le strade strette dei tracciati europei. Ci\u00f2 \u00e8 anche dimostrato dall'unico piazzamento di rilievo ottenuto da una \"SM\" in un rally europeo: al Rally di Portogallo la \"SM\" pilotata dall'equipaggio svedese Waldegaard-Thorszelius ottenne s\u00ec un terzo posto assoluto, ma si trattava di un esemplare il cui passo fu accorciato di ben 30\u00a0cm proprio per rendere la vettura pi\u00f9 agile. La sua attivit\u00e0 sportiva trov\u00f2 invece maggiori riscontri nei rally africani, dove i percorsi erano pi\u00f9 lineari e le strade pi\u00f9 larghe. Per esempio, gi\u00e0 al suo esordio, avuto al Rally del Marocco del 1971, una SM si aggiudic\u00f2 la vittoria. A pilotarla non furono neppure professionisti delle corse, ma Deschazeaux/Plassard, piloti non professionisti ed agricoltori residenti in zona. Altre gare in cui la SM si mise in mostra furono i rally del Bandama in Costa d'Avorio e l'East African Safari, in Kenya."}
{"id": "368354", "revid": "119866567", "url": "https://it.wikipedia.org/wiki?curid=368354", "title": "Chiesa cattolica in Islanda", "text": "La Chiesa cattolica in Islanda annovera tra i battezzati il 3,81% della popolazione e costituisce la seconda confessione religiosa di un Paese a maggioranza luterana (la Chiesa nazionale d'Islanda \u00e8 religione di Stato) o appartenente a altre chiese protestanti. L'Islanda \u00e8 il secondo paese in Europa del Nord per percentuale di cattolici.\nStoria.\nLa prima presenza cristiana sull'isola risale all'epoca della colonizzazione, durante il IX ed il X secolo. Eremiti cristiani, probabilmente irlandesi, accompagnarono i primi coloni Vichinghi, ma questa presenza non lasci\u00f2 tracce significative. Ben pi\u00f9 importanti invece furono le pressioni politiche dei re norvegesi, in particolare di Olaf I (995-1000), supportate dalla presenza di missionari norvegesi e tedeschi. Evidenti tensioni tra i sostenitori delle religioni tradizionali nordiche e i fedeli della nuova religione, accanto alle pressioni norvegesi, spinsero il parlamento islandese, l'Althing, a votare il 24 giugno dell'anno 999 (o 1000) l'accettazione della religione cristiana come religione lecita ammessa sull'isola. Il paganesimo continu\u00f2 a sopravvivere in Islanda per altri decenni, per poi scomparire completamente. Tutti questi avvenimenti sono stati descritti nell'\u00cdslendingab\u00f3k del prete islandese Ari \u00deorgilsson.\nNel 1056 fu eretta la prima diocesi islandese, quella di Sk\u00e1lholt, mentre \u00e8 del 1106 la fondazione della diocesi di H\u00f3lar. Primo vescovo islandese fu \u00cdsleifur Gissurarson, che istitu\u00ec a Sk\u00e1lholt una importante scuola, alla quale si formarono la maggior parte delle personalit\u00e0 ecclesiastiche. Dal 1152 le diocesi islandesi entrarono a far parte della provincia ecclesiastica dell'arcidiocesi di Nidaros.\nFu soprattutto dall'Islanda che partirono missionari per l'evangelizzazione della Groenlandia e fu per iniziativa del clero islandese che venne eretta agli inizi del XII secolo la diocesi di Gar\u00f0ar.\nTra i vescovi islandesi si ricorda in modo particolare \u00deorl\u00e1kur \u00de\u00f3rhallsson (\u2020 1193), noto come Torlaco, riconosciuto come santo dall'Althing nel 1198 e che papa Giovanni Paolo II nel 1984 ha elevato a santo patrono dell'Islanda. Nel suo magistero e nella sua azione rafforz\u00f2 la disciplina ecclesiastica, combatt\u00e9 con energia la simonia e il concubinato dei presbiteri, l'interferenza delle autorit\u00e0 laiche negli affari ecclesiastici e nelle nomine dei vescovi, difese l'indissolubilit\u00e0 del matrimonio.\nNel XVI secolo la chiesa islandese fu coinvolta dalla Riforma protestante, che alla fine, in forza del principio \"cuius regio, eius religio\", si impose nel Paese per imposizione dall'alto. Infatti il re danese Cristiano III, sotto la cui autorit\u00e0 dipendeva l'Islanda, impose nell'isola, come in tutti i suoi domini, la religione luterana come nuova religione di Stato. L'ultimo vescovo di Sk\u00e1lholt, \u00d6gmundur P\u00e1lsson mor\u00ec di morte naturale nel 1541. Il vescovo J\u00f3n Arason di H\u00f3lar, invece, si oppose strenuamente diventando l'ultimo baluardo del cattolicesimo e insieme difensore del nazionalismo islandese contro i soprusi dell'occupante danese. Una spedizione voluta da Cristiano III lo cattur\u00f2 con i suoi figli e lo giustizi\u00f2 il 7 novembre 1550.\nDa questo momento il cattolicesimo scomparve dall'isola. Si ritiene che nella prima met\u00e0 del XIX secolo nessun cattolico viveva nel Paese. Nel 1857 e 1858, rispettivamente, giunsero in Islanda due missionari cattolici, Bernard Bernard e Jean-Baptiste Baudoin, appartenenti alla prefettura apostolica del Polo Nord, che fondarono la prima missione cattolica nel Paese. La nuova costituzione islandese del 1874 garantiva la libert\u00e0 di culto, e questo permise la ricostituzione del cattolicesimo. Il 12 giugno 1923 la Santa Sede istitu\u00ec la prefettura apostolica d'Islanda, affidata ai missionari Monfortani; essa fu elevata al rango di vicariato apostolico il 6 giugno 1929; infine, il 18 ottobre 1968 fu eretta la diocesi di Reykjav\u00edk, che oggi (aprile 2021) comprende otto parrocchie in tutta l'isola.\nMomento storico importante per la piccola comunit\u00e0 cattolica islandese fu la visita pastorale di papa Giovanni Paolo II il 3 e 4 giugno 1989.\nOrganizzazione territoriale.\nL'unica diocesi di Reykjav\u00edk si estende su tutto il territorio dell'Islanda. La cattedrale si trova nella capitale e vi \u00e8 la presenza di un certo numero di chiese e cappelle nelle maggiori citt\u00e0. Si ignora quanti tra i cattolici si dichiarino effettivamente osservanti.\nIl vescovo di Reykjav\u00edk fa parte della Conferenza episcopale della Scandinavia. Nel XX secolo in Islanda si ebbe un certo numero di conversioni di intellettuali, soprattutto letterati, al cattolicesimo, fra cui per un certo periodo Halld\u00f3r Laxness e l'autore di libri per bambini J\u00f3n Sveinsson, che divenne gesuita in Francia.\nNunziatura apostolica.\nLa delegazione apostolica in Scandinavia fu eretta il 1\u00ba marzo 1960 con il breve \"Apostolici muneris\" di papa Giovanni XXIII. Essa aveva giurisdizione sui seguenti Paesi del Nordeuropa: Islanda, Svezia, Norvegia, Finlandia e Danimarca. Sede della delegazione era la citt\u00e0 di Copenaghen.\nLa nunziatura apostolica dell'Islanda \u00e8 stata costituita l'8 ottobre 1976 con il breve \"Quandoquidem nullum\" di papa Paolo VI. Il nunzio apostolico, che ricopre lo stesso incarico anche per gli altri Paesi gi\u00e0 compresi nella delegazione apostolica in Scandinavia, risiede a Djursholm, in Svezia.\nLuoghi di culto.\nIn Islanda v'\u00e8 anche un monastero di suore carmelitane (\"Karmelklaustri\u00f0\") a Hafnarfj\u00f6r\u00f0ur (1940) ed un convento di frati cappuccini (\"Kapusinaklaustur\") a Rey\u00f0arfj\u00f6r\u00f0ur (2007)."}
{"id": "368357", "revid": "123391027", "url": "https://it.wikipedia.org/wiki?curid=368357", "title": "Anshan (citt\u00e0 antica)", "text": "Anshan (An\u0161an) \u00e8 un'antica capitale della confederazione elamita, nell'altopiano iranico, ad est della Mesopotamia, che diede anche il nome alla dinastia detta \"di Anshan\".\nIn persiano il nome \u00e8 \u0627\u0646\u0634\u0627\u0646 e corrisponde alla moderna localit\u00e0 di Tepe Malyan o Tal el Malyan (), situata sull'altopiano iranico a 36\u00a0km a nord-ovest di Shiraz, sui monti Zagros nella regione di Fars (Iran sud-occidentale).\nAnshan fu la pi\u00f9 antica capitale (durante il III millennio a.C.) dell'Elam. Quando la capitale elamita fu spostata a Susa, i suoi re assunsero il titolo di \"Re di Ansan e Susa\".\nNel VII secolo a.C., la sovranit\u00e0 dell'Anshan divenne appannaggio della stirpe degli Achemenidi, che agirono come vassalli dei Medi: da essi ebbero in seguito origine i sovrani dell'impero persiano. Fu Teispe, padre di Ciro I e, secondo una versione abbastanza leggendaria, figlio di Achemenes, a conquistare la citt\u00e0 fregiandosi poi del titolo di \"Re della citt\u00e0 di Anshan\". Cambise I, padre di Ciro II, fondatore dell'impero achemenide, \u00e8 ricordato con il titolo di \"Re di Ansan\".\nAn\u0161an non va confusa con la moderna citt\u00e0 di Anzan () posta a circa 50\u00a0km ad est di Ahar nell'Iran nord-occidentale (provincia rurale di Shaban)."}
{"id": "368361", "revid": "400694", "url": "https://it.wikipedia.org/wiki?curid=368361", "title": "AJA", "text": ""}
{"id": "368363", "revid": "104458", "url": "https://it.wikipedia.org/wiki?curid=368363", "title": "Frejus", "text": ""}
{"id": "368364", "revid": "78273", "url": "https://it.wikipedia.org/wiki?curid=368364", "title": "Assemblea Generale dell'ONU", "text": ""}
{"id": "368366", "revid": "4711", "url": "https://it.wikipedia.org/wiki?curid=368366", "title": "Gerhard Schroeder", "text": ""}
{"id": "368367", "revid": "88740", "url": "https://it.wikipedia.org/wiki?curid=368367", "title": "Arafat (disambigua)", "text": ""}
{"id": "368369", "revid": "110157", "url": "https://it.wikipedia.org/wiki?curid=368369", "title": "Motown", "text": "La Motown, nota anche come Motown Records, Inc. e Tamla-Motown al di fuori degli Stati Uniti, \u00e8 un'etichetta discografica fondata a Detroit, nel Michigan. In pi\u00f9 di mezzo secolo di storia ha raggiunto un vasto successo internazionale e ha svolto un ruolo fondamentale nella diffusione della musica leggera, specie nel settore rhythm and blues e soul.\nStoria.\nFondata il 12 gennaio 1959 da Berry Gordy come \"Tamla Records\", durante il corso della sua storia la Motown ha posseduto e pubblicizzato pi\u00f9 di 45 societ\u00e0-satellite specializzate in vari generi, ma nonostante tutto la pi\u00f9 famosa rimane quella specializzata nel settore Rhythm and blues e Soul. La Motown lasci\u00f2 Detroit per trasferirsi a Los Angeles nel 1972, e rimase un'etichetta indipendente fino al 1988, quando Gordy cedette la compagnia alla MCA. La sede \u00e8 a New York e la Motown Records \u00e8 ancora una succursale della Universal Motown Records Group, che a sua volta \u00e8 una succursale della Universal Music Group.\nIl termine \"Motown\" deriva dal soprannome della citt\u00e0 di Detroit. \u00c8 nato come portmanteau da \"motor town\" in quanto Detroit era una citt\u00e0 di motori per il gran numero di fabbriche e officine d'auto in citt\u00e0.\nNegli anni sessanta la Motown e la sua divisione Soul furono cos\u00ec famosi da creare il termine di Motown Sound, uno stile di musica soul con tratti estremamente distintivi, quali l'uso del basso, una particolare struttura melodica, arrangiamento, ed un particolare stile vocale. L'unico gruppo musicale italiano ad essere stato prodotto dalla Motown Records \u00e8 la band Libra, nata nel 1974, del quale la Motown pubblic\u00f2 due album cantati in inglese.\nLa Motown in Italia si appoggi\u00f2 a partire dalla fine degli anni sessanta, alla Ri-Fi, che ne divenne concessionaria per la distribuzione dei dischi degli artisti dell'etichetta americana. Dalla fine degli anni settanta fu distribuita dalla EMI Italiana, poi dalla Dischi Ricordi, poi dalla RCA, e infine dalla PolyGram, assorbita dalla Universal."}
{"id": "368370", "revid": "1169456", "url": "https://it.wikipedia.org/wiki?curid=368370", "title": "Ciro I di Persia", "text": "Il suo nome in persiano moderno \u00e8 \u06a9\u0648\u0631\u0648\u0634 mentre in greco risulta \u039a\u03cd\u03c1\u03bf\u03c2.\nBiografia.\nCiro fu il primo esponente della dinastia achemenide. Secondo la tradizione suo nonno fu il \"mitico\" Achemene e suo padre Teispe, re di Persia e di An\u0161an. Alla morte di Teispe i figli si divisero i suoi possedimenti: Ciro ottenne l'An\u0161an mentre il fratello Ariaramnes govern\u00f2 sulla Persia. L'esatta sequenza degli avvenimenti che portarono alla fondazione della dinastia achemenide \u00e8 controversa, essendo ancora aperto il dibattito sull'esatta identificazione del sovrano noto come Kuras di Parsumas.\nIl nome di Kuras compare per la prima volta nel 652 a.C.; in quell'anno, Shamash-shum-ukin, sovrano assiro di Babilonia, si ribell\u00f2 contro il fratello maggiore Assurbanipal, re di Assiria. Kuras \u00e8 menzionato in relazione ad un'alleanza con quest'ultimo. La guerra tra i due fratelli fin\u00ec nel 648 a.C., con la sconfitta ed il suicidio di Shamash-shum-unik.\nKuras viene menzionato nuovamente nel 630 a.C. In quell'anno Assurbanipal, deciso a sconfiggere il regno elamita, cominci\u00f2 a rendere vassalli i suoi vecchi alleati. Kuras fu tra questi; il suo figlio maggiore Arakku sembra essersi recato in Assiria per pagare il tributo per conto del re, suo padre. Dopo questo fatto Kuras sembra scomparire dalle cronache e questo ha suggerito il suo collegamento con Ciro ed il ruolo che gli achemenidi ebbero nella storia della regione durante il VII secolo a.C.\nAssurbanipal mor\u00ec nel 627 a.C. e Ciro continu\u00f2, probabilmente, a pagare il tributo ai suoi successori, Ashur-etil-ilani (627 a.C. - 620 a.C.) e Sin-shar-ishkun (620 a.C. - 612 a.C.). Entrambi questi sovrani assiri ebbero come avversaria l'alleanza tra Ciassare re dei Medi (630 a.C. - 580 a.C.) e Nabopolassar di Babilonia (626 a.C. - 605 a.C.). Nel 612 a.C. i due alleati catturarono la capitale assira, Ninive, ponendo cos\u00ec di fatto fine all'impero, anche se le rimanenti forze di questo continuarono a combattere dalla regione di Harran sotto la guida di Assur-uballit II (612 a.C. - 609 a.C. Media e Babilonia si spartirono le terre precedentemente controllate dagli assiri. Ansan cadde sotto il controllo della Media. Si pensa che Ciro abbia trascorso i suoi rimanenti anni di regno come vassallo di Ciassarre e di suo figlio Astiage (580 a.C.-550 a.C.). A Ciro succedette il figlio Cambise I. Il nipote di Ciro fu Ciro II detto \"il Grande\", creatore dell'impero persiano.\nIl principale motivo di dubbio sull'identificazione di Kuras con Ciro sta nella scala dei tempi. Se l'associazione \u00e8 corretta i pi\u00f9 antichi atti di Ciro risalirebbero a pi\u00f9 di un secolo prima del nipote. Questo comporterebbe una lunga vita (tenendo anche conto dei parametri dell'epoca), non solo per Ciro ma anche per il figlio Cambise. Alcuni hanno quindi ipotizzato che Ciro e Kuras siano due figure distinte, in qualche modo in relazione tra loro. Allo stato attuale delle nostre conoscenze non \u00e8 quindi possibile dirimere la questione con sufficiente sicurezza anche a causa della laconicit\u00e0 delle fonti disponibili."}
{"id": "368371", "revid": "124685422", "url": "https://it.wikipedia.org/wiki?curid=368371", "title": "Barbara Liskov", "text": "Attualmente \u00e8 Ford Professor di Ingegneria nel dipartimento di Ingegneria elettronica ed Informatica al Massachusetts Institute of Technology. \nBarbara Liskov \u00e8 la prima donna negli Stati Uniti ad aver ricevuto un dottorato in Computer Science.\nBiografia.\nLiskov nacque il 7 novembre 1939 a Los Angeles, California, da una famiglia ebrea. La primogenita di Jane (nata Dickhoff) e Moses Huberman, che in seguito avranno altri tre figli. Nel 1961 ha conseguito il Bachelor of Arts (BA) in Matematica alla University of California, Berkeley: nella sua classe vi era soltanto un'altra ragazza, gli altri alunni erano tutti ragazzi. Ottenuta la laurea triennale, Liskov present\u00f2 la propria candidatura a diversi programmi di dottorato in matematica, a Berkeley e Princeton. All'epoca Princeton non accettava studentesse donne in matematica. Fu accettata a Berkeley, ma alla fine non si iscritte e si trasfer\u00ec a Boston dove cominci\u00f2 a lavorare per la Mitre Corporation. Fu l\u00ec che la sua passione per i computer e la programmazione emerse. Liskov lavor\u00f2 al Mitre per un anno prima di intraprendere un lavoro da programmatrice ad Harvard dove si interess\u00f2 di traduzioni di linguaggio. Successivamente decise di ritornare all'universit\u00e0 e si candid\u00f2 di nuovo a Berkeley, ma anche a Stanford e Harvard. Nel 1968, presso la Stanford University, \u00e8 diventata la prima donna negli Stati Uniti a cui sia stato conferito un dottorato di ricerca (PhD) in Informatica, durante il quale lavor\u00f2 con John McCarthy sull'intelligenza artificiale. Si dottor\u00f2 con una tesi intitolata \"A program to play chess endgames\". A quel tempo, la maggior parte delle Universit\u00e0 non avevano dipartimenti di Informatica e l'Universit\u00e0 di Stanford era molto selettiva nel conferire lauree.\nBarbara Liskov ha condotto molti progetti significativi, tra cui la progettazione e implementazione di CLU, il primo linguaggio di programmazione a fornire meccanismi per la definizione di tipi di dato astratti, Argus, il primo linguaggio di alto livello a supportare l'implementazione di programmi distribuiti, e Thor, un sistema di database orientato agli oggetti. Insieme a Jeannette Wing, ha sviluppato una particolare definizione di sottotipo, comunemente conosciuto come il Principio di sostituzione di Liskov.\nLa professoressa Liskov \u00e8 membro della National Academy of Engineering e della American Academy of Arts and Sciences. \u00c8 autrice di tre libri e oltre un centinaio documenti tecnici."}
{"id": "368372", "revid": "1031941", "url": "https://it.wikipedia.org/wiki?curid=368372", "title": "Teispe di Ansan", "text": "Teispe conquist\u00f2 la citt\u00e0 elamita di Ansan assumendo appunto il titolo di \"re di Ansan\" rimanendo per\u00f2 vassallo dei sovrani della Media sotto i quali portava il titolo di \"re di Persia\"."}
{"id": "368546", "revid": "17351", "url": "https://it.wikipedia.org/wiki?curid=368546", "title": "Royal Flying Doctor's Service", "text": ""}
{"id": "368550", "revid": "1592097", "url": "https://it.wikipedia.org/wiki?curid=368550", "title": "Usama bin Ladin", "text": ""}
{"id": "368551", "revid": "1540383", "url": "https://it.wikipedia.org/wiki?curid=368551", "title": "Casa delle Libert\u00e0", "text": "La Casa delle Libert\u00e0, acronimo CdL, \u00e8 stata la coalizione del centro-destra italiano, fondata nel 2000 e guidata da Silvio Berlusconi.\nLa coalizione venne costituita alla vigilia delle elezioni politiche del 2001 sulla base dei precedenti accordi che avevano riunito, nel 1994 e nel 1996 i partiti di centro-destra sotto le insegne del Polo delle Libert\u00e0 e del Polo del Buon Governo.\nLa Casa delle Libert\u00e0 fu al governo dell'Italia nel quinquennio 2001-2006 e diede origine ad un governo (il Governo Berlusconi II) che risult\u00f2 il pi\u00f9 longevo della storia della Repubblica.\nComposizione.\nSono stati partiti fondatori della Casa delle Libert\u00e0:\nLa composizione della coalizione rimane invariata nel corso degli anni ma, soprattutto alla fine del quinquennio di governo, quando la CdL si candida per la seconda volta alla guida del Paese, acquisisce il sostegno di nuovi partiti e movimenti ed \u00e8 interessata da lievi modificazioni della sua geografia:\nLa CdL riceve anche l'appoggio (nel 2006) di: Partito Liberale Italiano, Pensionati Uniti, Verdi Verdi, No Euro, SOS Italia, Italia di Nuovo, i partiti autonomisti sardi Partito Sardo d'Azione e Riformatori Sardi, i movimenti regionali siciliani Patto per la Sicilia, Nuova Sicilia e Patto Cristiano Esteso. In occasione delle elezioni comunali di Milano del 2006 aderisce alla coalizione anche Vittorio Sgarbi con il suo movimento I Liberal Sgarbi. All'indomani delle elezioni, a novembre 2006, rientra a far parte della CdL il Partito Pensionati di Carlo Fatuzzo che, alle elezioni politiche, aveva appoggiato invece il centrosinistra.\nNei mesi successivi alla sconfitta del 2006, l'UDC dichiara di voler adottare una linea politica autonoma e si discosta dalle posizioni della Casa delle Libert\u00e0, ritenendo che gli schemi della CdL appartengano soltanto al passato e non ad un'ottica del presente (si dissocia in particolar modo dalla linea politica della Lega Nord).\nSempre in seguito alle elezioni politiche del 2006, il Nuovo PSI di De Michelis si dichiara indipendente dalle due coalizioni; ad aprile 2007, non senza polemiche interne, il partito appoggia l'iniziativa dello SDI di dar vita ad una Costituente Socialista, riavvicinandosi al centrosinistra. Alla fine la componente maggioritaria di De Michelis decide di abbandonare il partito a Stefano Caldoro e confluire a sinistra (come gi\u00e0 fatto due anni prima dalla corrente di Bobo Craxi).\nStoria.\nLa nascita e la vittoria elettorale.\nLa Casa delle Libert\u00e0 nasce come prosecuzione dell'esperienza delle precedenti coalizioni di centrodestra affacciatesi sullo scenario politico italiano nel 1994 e nel 1996, riconosciute sotto il nome di \"Polo\": Polo delle Libert\u00e0, Polo del Buon Governo e Polo per le Libert\u00e0.\nEssa \u00e8 frutto di un rinnovato accordo tra partiti stabilmente alleati (FI-AN-CCD-CDU) e la Lega Nord che, fino ad allora, si \u00e8 mantenuta al di fuori degli opposti schieramenti sostenendo la secessione del Nord dal resto dell'Italia. Il 17 febbraio 2000 il gruppo parlamentare leghista assume il nome di \"Lega Nord Padania\" (in luogo del precedente \"Lega Nord per l'indipendenza della Padania), accettando una condizione posta da Gianfranco Fini per l'avvio dei negoziati, mentre il 19 febbraio successivo, in occasione di un convegno dell'ANCE, Berlusconi e Bossi annunciano la nascita di un accordo elettorale (noto alle cronache come \u00abpatto del mattone\u00bb) per le imminenti elezioni regionali. Sempre il 19 febbraio, dalle colonne del quotidiano \u00abIl Foglio\u00bb, Berlusconi prospetta una nuova coalizione elettorale, denominata \"Casa delle Libert\u00e0\", aperta anche ai radicali.\nIl momento culminante dell'esperienza della CdL \u00e8 fornito dalle elezioni politiche del 2001, nelle quali la coalizione riesce a superare lo schieramento dell'Ulivo (che propone come candidato premier Francesco Rutelli), dopo aver siglato un \"contratto con gli italiani\" contenente i principali punti d'impegno del nuovo governo.\nTra novembre e dicembre 2007 l'esperienza della coalizione viene dichiarata conclusa dai leader dei principali partiti aderenti, dopo che l'UDC si \u00e8 gi\u00e0 sfilata .\nSilvio Berlusconi ricostituisce prontamente una formazione di centro-destra, cui gli elettori assegnano il nome di Popolo della Libert\u00e0. La nuova coalizione vince le elezioni politiche del 2008.\nI governi Berlusconi e le riforme.\nIl Governo Berlusconi II all'inizio della sua attivit\u00e0 deve fronteggiare la crisi internazionale dovuta alle ripercussioni dell'11 settembre 2001 e ai nuovi scenari del terrorismo internazionale. Appoggia l'attacco americano alle milizie talebane in Afghanistan e, pi\u00f9 tardi, la guerra in Iraq contro il dittatore Saddam Hussein avanzata dagli Stati Uniti d'America.\nQueste alcune delle principali azioni del Governo della CdL.\nRiforma della Costituzione.\nApprovata nel novembre 2005, la riforma costituzionale introduce la cosiddetta \"devolution\" (o devoluzione), che affida alle Regioni un campo specifico di legislazione (potere esclusivo) per realizzare gli interessi dei cittadini in base alle peculiarit\u00e0 territoriali, ma pur sempre nel rispetto di un interesse nazionale. La riforma si propone di ridurre il numero dei parlamentari (-175 fra Camera e Senato) e di porre fine al bicameralismo perfetto (accusato di rallentare l'azione parlamentare), dando vita al Senato Federale (che sarebbe dovuto andare in vigore dal 2011) da eleggere contestualmente ai Consigli Regionali.\nLa riforma vuole attribuire inoltre maggiori poteri al premier, denominato Primo Ministro in luogo di Presidente del Consiglio, attribuendogli alcune competenze che attualmente sono prerogativa del Presidente della Repubblica, il cui ruolo di garante degli equilibri costituzionali esce significativamente ridimensionato con minimi poteri di controllo. Approvata dai soli parlamentari della coalizione di centrodestra con un quorum inferiore ai due terzi dei parlamentari, la riforma costituzionale della Cdl \u00e8 stata perci\u00f2 subordinata all'approvazione da parte del corpo elettorale in un referendum che ha avuto luogo il 25 e 26 giugno 2006. Il referendum ha sancito la vittoria dei \"No\" con una larga maggioranza (61,3%), azzerando di fatto la riforma.\nRiforma della scuola.\n\u00c8 la cosiddetta Riforma Moratti, che prende il nome dal ministro dell'Istruzione Letizia Moratti. Questa riforma innalza l'obbligo formativo all'et\u00e0 di 18 anni, introduce lo studio dell'inglese e dell'informatica sin dall'inizio del ciclo scolastico.\nIl percorso scolastico viene articolato in cicli:\nPressione fiscale.\nIl Governo ha attuato una riforma delle tasse che introduce una serie di fasce, a seconda del reddito familiare, in base alle quali sono stabiliti sgravi corrispondenti.\nRiforma del mercato del lavoro.\nLa legge 30/2003 detta legge Biagi (dal nome del giuslavorista Marco Biagi ucciso dalle Brigate Rosse) o legge Maroni (da Roberto Maroni, ministro del Lavoro del secondo governo Berlusconi e del terzo governo Berlusconi) introduce numerose novit\u00e0 e modifiche alla legislazione sul mercato del lavoro in Italia (in particolare, allo Statuto dei lavoratori), gi\u00e0 abbondantemente modificata in precedenza dalle iniziative legislative di Tiziano Treu, ministro del Lavoro nel primo Governo Prodi.\nIntroduce nuove forme di flessibilit\u00e0 e nuove tipologie contrattuali, al fine di incentivare l'ingresso nel mondo del lavoro; trasforma anche alcune tipologie gi\u00e0 esistenti, quali il contratto di collaborazione coordinata e continuativa, che diviene contratto di collaborazione a progetto (con alcune tutele in pi\u00f9 rispetto alla forma precedente, ad esempio riguardo alla maternit\u00e0).\nLa legge, nella sua iniziale presentazione, chiedeva anche, in via sperimentale e per un periodo oscillante tra i due e i quattro anni, la sospensione dell'applicazione dell'articolo 18 dello Statuto dei lavoratori in alcuni casi specifici e numericamente limitati. Successivamente, anche a causa di forte pressioni dal parte del mondo del lavoro dipendente e grandi manifestazioni sindacali, il governo ha ritirato questa particolare proposta.\nRiforma delle pensioni.\nEntrata in vigore nel 2008, prevede, come requisiti per andare in pensione:\nPrevede una nuova serie di requisiti a partire dal 2010. L'obiettivo dichiarato dal governo \u00e8 quello di poter continuare a garantire il sistema pensionistico, riuscendo a fronteggiare l'aumento della durata della vita, l'invecchiamento della popolazione e il calo demografico.\nRiforma sull'immigrazione.\nLa cosiddetta legge Bossi-Fini, stilata con l'intento di limitare l'immigrazione clandestina, prevede che l'espulsione, emessa in via amministrativa dal Prefetto della Provincia dove viene rintracciato lo straniero clandestino, sia immediatamente eseguita con l'accompagnamento alla frontiera da parte della forza pubblica.\nRiforma del sistema radiotelevisivo.\n\u00c8 la cosiddetta legge Gasparri sul sistema radiotelevisivo che introduce il \"digitale terrestre\". Introduce un Sistema integrato delle comunicazioni, il quale prevede che nessun operatore possa conseguire ricavi superiori al 20% delle risorse complessive del Sic, o controllare pi\u00f9 del 20% dei programmi televisivi o radiofonici irradiati attraverso frequenze terrestri. Prevede limiti alla pubblicit\u00e0 e d\u00e0 l'avvio alla privatizzazione della RAI, attraverso la fusione tra \"Rai spa\" e \"Rai Holding\".\nRiforma della giustizia.\nApprovata a luglio 2005, introduce la separazione delle cariche tra pubblico ministero e giudice, prevede l'avanzamento in carriera dei magistrati non solo per anzianit\u00e0 ma anche per meriti a concorso e una riorganizzazione delle procure.\nIl calo di consensi e la crisi di governo.\nDopo tre anni dall'insediamento del governo della CdL, arriva il primo appuntamento elettorale che coinvolge l'intero Paese e che ripropone il tema del confronto fra le coalizioni. Alle elezioni europee del 2004, i partiti della coalizione si presentano in calo rispetto ai risultati trionfalistici del 2001 e i due poli della politica italiana escono sostanzialmente a parit\u00e0 di consensi, oscillando entrambi intorno al 45%. A far registrare il calo maggiore \u00e8 Forza Italia che, fondata precedentemente sull'immagine del suo leader, paga il prezzo pi\u00f9 grosso per qualche malcontento sull'azione di governo: FI \u00e8 in calo soprattutto al centro-sud e si attesta al 21% a livello nazionale (alle precedenti europee e alle politiche aveva toccato il 29%).\nIl calo di consensi si rende evidente nel 2005, in occasione delle elezioni regionali che consegnano la vittoria alla nuova coalizione di centrosinistra, L'Unione, vittoriosa in 12 regioni su 14. Berlusconi si attribuisce il grave errore di non aver preso parte alla campagna elettorale. La CdL si aggiudica soltanto il governo di Lombardia e Veneto e, pertanto, si impone una indispensabile aria di cambiamento: UDC e AN annunciano il ritiro dei loro ministri dal governo, criticando la predominanza dell'asse Forza Italia - Lega Nord (cosiddetto \"Asse del Nord\" Bossi-Tremonti). Berlusconi si dimette e costituisce un nuovo governo (il Berlusconi III) che ritrova l'unit\u00e0 della coalizione, istituendo un nuovo ministero ad hoc per il Mezzogiorno, il Ministero della Coesione Territoriale.\nIl biennio 2005-2006.\nNell'ultima fase della legislatura, la coalizione lavora per presentare ai cittadini i bilanci del quinquennio e ripresentarsi al nuovo appuntamento con le elezioni politiche.\nLa riforma elettorale.\nNel mese di ottobre 2005 viene approvata una riforma elettorale che, dopo dodici anni dall'entrata in vigore del sistema maggioritario con quota proporzionale presente nella Legge Mattarella, introduce un sistema proporzionale con premio di maggioranza simile alla Legge elettorale italiana del 1923 e a quella del 1953, ma con l'obbligo contenuto nella legge del deposito del programma elettorale all'atto di presentazione delle liste.\nViene altres\u00ec introdotta la figura del leader della coalizione, al quale si ricollegano una serie di liste (bloccate) che si ripartiscono i seggi disponibili in maniera proporzionale, con un premio di maggioranza alla coalizione vincitrice che garantisca la governabilit\u00e0. Lo sbarramento (per i partiti coalizzati) \u00e8 del 2% alla Camera dei deputati e del 3% al Senato della Repubblica, mentre per il movimenti politici non coalizzati lo sbarramento \u00e8 del 4% alla Camera e dell'8% al Senato. Il premio di maggioranza viene assegnato su base nazionale alla Camera e su base regionale al Senato.\nL'approvazione di questa legge provoca le dimissioni di Marco Follini da segretario dell'UDC, che aveva sollecitato una legge proporzionale che non prevedesse liste bloccate. Follini era stato pi\u00f9 volte in contrasto con Berlusconi e, nell'estate 2005, si era fatto sostenitore di un cambiamento di leadership e di impostazione generale della CdL. La guida dell'Udc viene assunta da Lorenzo Cesa.\nLa legge elettorale cos\u00ec elaborata viene denominata Legge Calderoli dal nome del suo relatore e poi definita dallo stesso in un'intervista \u00abuna porcata. Proprio per questo tale legge venne denominata \"Porcellum\" dal politologo Giovanni Sartori.\nLa strategia delle \"tre punte\".\nIn vista dell'appuntamento elettorale 2006, la CdL, sfruttando la nuova logica proporzionale, annuncia la cosiddetta \"tattica delle tre punte\" per sconfiggere il centrosinistra guidato da Romano Prodi. In caso di vittoria, proporranno al Capo dello Stato la nomina a Presidente del Consiglio del leader del partito che avr\u00e0 conseguito pi\u00f9 voti: si impegnano in prima persona il premier Berlusconi, il ministro degli esteri Fini e il presidente della Camera Casini (che rappresentano rispettivamente FI, AN e UDC), i quali inseriscono nei simboli elettorali i loro cognomi.\nNel deposito dei contrassegni elettorali viene per\u00f2 indicato Berlusconi come capo unico della coalizione, come richiesto anche dalla nuova legge elettorale che obbliga all'indicazione del candidato premier.\nLe elezioni politiche.\nLa campagna elettorale per le elezioni politiche del 2006 \u00e8 una delle pi\u00f9 accese di tutta la storia. Berlusconi e la CdL devono portare il conto di un'azione di governo ininterrotta che \u00e8 durata cinque anni e che ora deve presentarsi al giudizio degli elettori. Lo sfidante \u00e8 Romano Prodi, che si presenta con una coalizione di centrosinistra rinnovata, chiamata L'Unione, e fa leva sui risultati negativi ottenuti dal centrodestra in questi anni.\nBerlusconi partecipa a due confronti televisivi ufficiali col suo sfidante (con regole di ispirazione USA). Durante il secondo di essi accusa la sinistra di essere divisa sui principali temi dell'economia, accusa il suo sfidante di essere solo un'immagine da presentare al paese per vincere le elezioni e che non ha alcun potere reale sulla coalizione che gli sta alle spalle, fa un intervento all'assemblea di Confindustria e sceglie, come chiusura della campagna, di lanciare agli italiani la proposta dell'abolizione dell'ICI sulla prima casa.\nAnche grazie a questa campagna, la Casa delle Libert\u00e0 riesce a riconquistare consensi e Forza Italia ottiene un risultato in ascesa rispetto alle previsioni. La CdL, comunque, esce sconfitta dalle urne: alla Camera dei deputati il centrosinistra ottiene, con 24.755 voti in pi\u00f9, il premio di maggioranza previsto dalla legge elettorale appena entrata in vigore. Al Senato, la situazione \u00e8 ribaltata: la CdL ottiene nel complesso circa 147.000 voti in pi\u00f9 (il 49,57% contro il 49,16%), ma con l'apporto del voto della circoscrizione Estero, l'Unione riesce comunque ad avere due seggi in pi\u00f9 (158 - 156).\nForza Italia si conferma il primo partito del centrodestra con una percentuale di consensi di circa il 24%; nel centrodestra seguono Alleanza Nazionale (12,4%), l'UDC (6,8%) e la Lega Nord in alleanza col Movimento per l'Autonomia (4,5%). L'unica altra lista che riesce ad eleggere parlamentari \u00e8 l'aggregazione costituita dalla Democrazia Cristiana per le Autonomie e dal Nuovo PSI che, seppure con un risultato dello 0,7%, partecipa alla ripartizione dei seggi della Camera in qualit\u00e0 di \"miglior perdente\" (lista che ha conquistato il maggior numero di voti al di sotto dello sbarramento del 2%).\nNell'immediato dopo-elezioni, Berlusconi e la CdL contestano sonoramente il risultato delle urne, parlando di presunti brogli elettorali nei seggi che avrebbero portato voti al centrosinistra, affermando di non accettare il risultato finch\u00e9 non venisse fatto un riconteggio globale delle schede e arrivando persino a ipotizzare il varo di un decreto legge che imponesse un riesame di tutte le schede nulle, ipotesi non prevista dalla legge vigente e che trova la netta contrariet\u00e0 del Presidente della repubblica Ciampi e la freddezza del Ministro dell'Interno Pisanu, i quali fin dalla chiusura delle urne avevano tenuto a sottolineare l'assoluta correttezza delle consultazioni elettorali.\nIl 19 aprile la Corte di cassazione, in seguito al riesame delle schede contestate, dichiara i seguenti dati definitivi: L'Unione, 19.002.598 voti; Casa delle Libert\u00e0, 18.977.843 voti; differenza, 24.755 voti\nNon soddisfatti di tale verifica, Berlusconi e la CdL dichiarano di voler ricorrere alla Giunta per le elezioni, promettendo che, nel caso in cui la Giunta arrivasse a dimostrare che quei 24.755 voti non esistono e che le elezioni in realt\u00e0 sono state vinte dalla CdL, si sarebbero appellati al Capo dello Stato per chiedergli un immediato ritorno alle urne. Tuttavia, in seguito alle due successive sconfitte elettorali, in occasione delle elezioni amministrative di maggio e del referendum costituzionale di giugno, la CdL concentra maggiormente la strategia di opposizione sul piano dei programmi.\nL'opposizione al Governo Prodi.\nLa neo-costituita maggioranza, guidata da Romano Prodi, \u00e8 chiamata, nel giro di pochi mesi, al banco di prova con la elaborazione della prima \"Legge Finanziaria\". La Casa delle Libert\u00e0, il 2 dicembre 2006 organizza una imponente manifestazione di piazza, a Roma, in Piazza San Giovanni, dove, secondo le stime degli organizzatori, si radunano circa 2.200.000 persone (di cui 700 mila in Piazza San Giovanni, secondo stime provenienti da ambienti delle forze dell'ordine).\nL'obiettivo \u00e8 di protestare contro la politica del governo e quella che viene definita la \"finanziaria delle tasse\". Berlusconi lancia proposte di unit\u00e0 e preannuncia la nascita di un movimento unitario del centrodestra. Dal palco intervengono anche Gianfranco Fini e Umberto Bossi.\nAderiscono alla manifestazione, con tanto di leader chiamati sul palco da Berlusconi, anche la DCA, il MPA, i Pensionati, Fiamma Tricolore e Alternativa Sociale e i Riformatori Liberali. L'UDC, invece, non vi partecipa e organizza invece una manifestazione parallela e contemporanea, a Palermo, dove viene affermato che \"esistono due opposizioni al centro-sinistra\", una, quella dei moderati rappresentata appunto dall'UDC, l'altra, quella delle forze di destra che si avviano - seppur con dei distinguo - alla costituzione di una federazione di partiti, definita da Berlusconi come la \"Federazione delle Libert\u00e0\". Diversa \u00e8 invece la posizione di Nuovo PSI e PRI che, anzich\u00e9 scendere in piazza, annunciano una proposta di legge per \"riscrivere le regole della struttura della Finanziaria\".\nL'UDC prende le distanze.\nCon i distinguo sulla manifestazione contro la Finanziaria, si apre la fase di allontanamento dell'UDC dalla Casa delle Libert\u00e0, ritenuta dal leader Casini e dal segretario Lorenzo Cesa un'esperienza conclusa, puntando piuttosto alla nascita di un nuovo soggetto spiccatamente di centro ma pur sempre alternativo alla sinistra, continuando a dichiarare la sua opposizione al Governo Prodi.\nIn Parlamento continua a votare insieme alla Casa delle Libert\u00e0 per la maggior parte delle votazioni tranne ad esempio nella votazione per il rifinanziamento delle missioni all'estero del 27 marzo 2007. In questo caso l'UDC, distinguendosi dal resto dell'opposizione, vota insieme al governo a favore del rifinanziamento delle missioni umanitarie italiane all'estero (in primis quella in Afghanistan). Gli altri esponenti della CdL invece si astengono per dissociarsi dalla politica estera del governo e per voler mettere alla prova il centrosinistra, che al Senato rischiava di non avere la maggioranza a causa di paventate defezioni di esponenti della sinistra radicale.\nNonostante i distinguo l'UDC ha deciso di presentarsi unita al resto della CdL alle elezioni amministrative del 2007.\nNovembre 2007: la fine della CdL.\nNel novembre 2007 la CdL raggiunge una fase molto critica: fallisce la caduta del governo Prodi II, individuata come certa da Silvio Berlusconi agli alleati in una data tra il 14 e il 15 novembre, in occasione del delicato passaggio della Finanziaria al Senato. A seguito di questo fatto, la Lega Nord, l'UDC e soprattutto Alleanza Nazionale rivolgono pesantissime critiche a Forza Italia e alla strategia di opposizione portata avanti da Silvio Berlusconi, e . .\nA stretto giro, il 18 novembre 2007, Berlusconi stesso annuncia la nascita di una nuova formazione politica, il partito del \"Popolo della Libert\u00e0\", e lo scioglimento di Forza Italia a seguito di un'iniziativa di raccolta firme a favore di elezioni anticipate, tenutasi in quegli stessi giorni. Con il \"lancio\" del nuovo partito, Berlusconi dichiara conclusa l'esperienza della Casa delle Libert\u00e0 (perch\u00e9 \"vecchia\" e \"disomogenea\") e del bipolarismo italiano. Inoltre, fissando la nascita della nuova formazione politica il 2 dicembre 2007, anniversario della manifestazione del 2006 del centrodestra contro il governo di Romano Prodi, il Cavaliere (cambiando la propria tattica d'opposizione) abbandona il rifiuto di ogni dialogo con la maggioranza e si dichiara disposto a discutere con Veltroni di legge elettorale.\nLo stesso giorno e nei giorni successivi, hanno respinto l'adesione al progetto berlusconiano tutti gli alleati maggiori della CdL: l'UDC, la Lega e Alleanza Nazionale. Hanno invece manifestato interesse all'ingresso nel nuovo partito di Berlusconi alcuni movimenti minori della Cdl, tra cui la Democrazia Cristiana per le Autonomie di Gianfranco Rotondi, e anche alcuni esponenti dell'UDC come Carlo Giovanardi e Francesco D'Onofrio.\nCon lo strappo di Berlusconi ed il suo passaggio da una strategia politica bipolare ad una partitica, si pu\u00f2 ritenere conclusa la coalizione della Casa delle Libert\u00e0, come confermano anche le dure dichiarazioni di Berlusconi in tal senso. Infatti, gi\u00e0 il 25 novembre 2007 (a pochi giorni dagli avvenimenti di cui sopra), il Cavaliere si \u00e8 riferito in un pubblico discorso agli ex-alleati CdL come \u00abun ectoplasma\u00bb che gli ha impedito di governare e di vincere nel 1996 e nel 2006, ed all'alleanza stessa come un'esperienza conclusa. .\nGennaio 2008: il superamento della CdL.\nIl 24 gennaio 2008 il Senato sfiducia il Governo Prodi II, con 161 voti contrari contro 156 favorevoli. L'inizio delle consultazioni da parte del Capo dello Stato Giorgio Napolitano determinano all'unanimit\u00e0 la richiesta di immediate elezioni anticipate da parte dei quattro leader della Casa delle Libert\u00e0 (definiti dal leghista Roberto Maroni i \"soci fondatori\"), che si trovano concordi anche nel dare pieno sostegno alla candidatura di Silvio Berlusconi come Presidente del Consiglio. Le consultazioni danno esito negativo e il Capo dello Stato indice nuove elezioni.\nL'8 febbraio Berlusconi e Fini hanno annunciano che in occasione delle elezioni del 13 e 14 aprile FI e AN si presenteranno sotto la lista unica de Il Popolo della Libert\u00e0 e in Parlamento formeranno un gruppo unico. Fini dopo aver rifiutato a novembre di entrare nel Popolo della Libert\u00e0 decide di aderirvi per semplificare il quadro politico.\nLa Lega Nord ha annunciato che, data la propria natura di partito non nazionale ma territorialmente radicato nel Nord Italia, si alleer\u00e0 col PdL senza confluirvi, e presenter\u00e0 liste solamente nelle circoscrizioni del Centro-Nord, cio\u00e8 laddove ha i numeri pi\u00f9 alti, lasciando che al Sud si presentino solo quelle del PdL e si eviti quindi anche un'eccessiva dispersione di voti. Successivamente Berlusconi ha trovato un accordo di coalizione con il Movimento per l'Autonomia di Raffaele Lombardo, che si presenter\u00e0 solo nel Centro-Sud.\nPer le elezioni politiche del 13 e 14 aprile 2008 non si pu\u00f2 quindi parlare pi\u00f9 di Casa delle Libert\u00e0. Il Popolo della Libert\u00e0, alleato con la Lega Nord e il Movimento per l'Autonomia, costituisce di fatto la naturale evoluzione della CdL verso il soggetto unitario del centro-destra."}
{"id": "368552", "revid": "84184", "url": "https://it.wikipedia.org/wiki?curid=368552", "title": "Cratere Casati", "text": "Casati, o Casatus secondo la denominazione ufficiale, \u00e8 un grande cratere lunare di 102,85 km situato nella parte sud-occidentale della faccia visibile della Luna.\nIl suo margine nord-nord-orientale si sovrappone al cratere Klaproth, di poco pi\u00f9 grande, mentre il margine occidentale \u00e8 stato parzialmente danneggiato dal cratere satellite Casatus A, che ha provocato una sorta di piegatura verso l'interno. A sud-est si trova il cratere Newton.\nIl bordo esterno di Casatus \u00e8 antico ed eroso, ed il margine si abbassa nella zona in comune con il cratere Klaproth. Lungo il bordo ed all'interno vi sono tracce di minuscoli impatti. Il cratere satellite Casatus J si trova proprio sul bordo sud-sud-est.\nIl pianoro interno \u00e8 abbastanza livellato, ed \u00e8 marcato dai bordi di numerosi crateri e da un paio di spaccature, verso sud. Un piccolo cratere a tazza \u00e8 ben visibile nella parte settentrionale, mentre non sono presenti picchi nella zona centrale.\nIl cratere \u00e8 dedicato al matematico italiano Paolo Casati.\nCrateri correlati.\nAlcuni crateri minori situati in prossimit\u00e0 di Casatus sono convenzionalmente identificati, sulle mappe lunari, attraverso una lettera associata al nome."}
{"id": "368554", "revid": "1808795", "url": "https://it.wikipedia.org/wiki?curid=368554", "title": "Roland TR-909", "text": "La Roland TR-909 \u00e8 una drum machine semianalogica, basata anche su campionamenti, venduta dalla Roland Corporation a partire dal 1984.\nStoria.\nLa strategia di vendita della TR-909 pubblicizzava lo strumento come una batteria realistica (come gi\u00e0 era successo due anni prima per la TR-808), in quanto riemulava i suoni di una vera batteria, impostati dalla fabbrica.\nI suoni erano nella quasi totalit\u00e0 generati in modo sintetico: solo l'hi-hat e il ride erano campionati direttamente dalla realt\u00e0. Essendo comunque un prodotto commercializzato prima degli studi che derivarono dalla diffusione della musica techno e della acid house, la qualit\u00e0 del suono appare a un orecchio moderno sostanzialmente ferroso e sintetico, in grande contrasto con le drum machine che sarebbero state prodotte solo pochi anni pi\u00f9 tardi.\nNella sua primitiva espressione, comunque, la TR-909 permetteva di mettere in \"loop\" pi\u00f9 suoni creando vere e proprie basi ritmiche, costituendo uno strumento di grande utilit\u00e0 e utilizzo relativamente semplice. Oltre a produrre suoni, la TR-909 dava la possibilit\u00e0 di modificare le timbriche nell'intonazione e durata, ogni elemento poteva essere assegnato ad una uscita indipendente consentendo il trattamento esterno da un qualsiasi processore di segnale.\nOggi.\nUtilizzata dai maggiori esponenti della Disco music e del Pop degli anni 1990, ancora oggi i suoi suoni sono ricercatissimi e utilizzati. La TR-909, dunque, \u00e8 stata una tra gli elementi fondamentali dello sviluppo della musica ballata nelle discoteche negli ultimi due decenni.\nL'oggetto originale ovviamente non \u00e8 pi\u00f9 disponibile sul mercato, se non come oggetto usato, ma i suoni della TR-909 sono stati resi disponibili in tanti altri dispositivi venduti successivamente, cos\u00ec come in librerie di suoni su CD e altri supporti di memoria, software emulativi, campionatori, eccetera. Inoltre dai suoi elementi base, sono spesso ricavate sonorit\u00e0 ritmiche pi\u00f9 elaborate o mixate con altre fonti, per generare strumenti ritmici ed elementi di batteria del tutto particolari.\nTuttavia \u00e8 possibile, risentire e addirittura suonare la drum-machine per mezzo del software ReBirth RB-338, scaricabile dal ReBirth Museum in maniera totalmente gratuita.\nNel 2017, la Roland corporation rilasci\u00f2 TR-09, una versione Boutique della Drum Machine TR 909, con ulteriori modifiche come la possibilit\u00e0 di aggiornamenti via USB .\nLista delle sonorit\u00e0.\nUna lista quasi esaustiva delle sonorit\u00e0 prodotte comprende:\nPossiede dei distorsori ed \u00e8 in grado di produrre tonalit\u00e0 piuttosto psichedeliche."}
{"id": "368555", "revid": "124507904", "url": "https://it.wikipedia.org/wiki?curid=368555", "title": "Iperbole (album)", "text": "Iperbole \u00e8 il nono album discografico di Raf, pubblicato dall'etichetta discografica Warner Music nel 2001. Il brano \"Troppo sensibile\" \u00e8 scritto con Max Gazz\u00e8. All'interno del CD \u00e8 presente anche una traccia multimediale, che d\u00e0 la possibilit\u00e0 di scaricare da internet materiale sull'interprete. La seconda traccia \"R4\" non si riferisce molto a Rete 4, che \u00e8 una rete televisiva Mediaset, nemmeno alla Renault 4, che era una vecchia macchina, ma al numero di una ragazza.\nTracce.\nTesti e musiche di Raf, eccetto dove indicato."}
{"id": "368557", "revid": "124573241", "url": "https://it.wikipedia.org/wiki?curid=368557", "title": "T\u00e8 bancha", "text": ""}
{"id": "368559", "revid": "26891", "url": "https://it.wikipedia.org/wiki?curid=368559", "title": "SIAI-Marchetti S.55", "text": ""}
{"id": "368560", "revid": "1711941", "url": "https://it.wikipedia.org/wiki?curid=368560", "title": "D\u00e9agol", "text": ""}
{"id": "368563", "revid": "212348", "url": "https://it.wikipedia.org/wiki?curid=368563", "title": "Achemene", "text": "Biografia.\nVissuto intorno al 700 a.C. avrebbe regnato su una piccola area nella regione nordoccidentale vicino al lago di Urmia, area che le iscrizioni assire chiamano \"Parsuma\u0161\" ossia \"Terra dei Parsu\" (Persiani).\nA causa delle lacune nelle nostre fonti storiche l'esistenza di Achemene e del suo regno non \u00e8 del tutto certa. \u00c8 stato ipotizzato che si tratti di una figura leggendaria introdotta da Dario I che, non essendo erede diretto del suo predecessore, Ciro II, avrebbe inventato un antenato comune per legittimare le proprie pretese sul trono di Persia.\nIn ogni caso tutti i discendenti di Dario onorarono Achemene e lo considerarono come il fondatore della dinastia anche se gli accenni alle sue gesta rimasero estremamente scarsi.\nAccettando l'ipotesi che sia esistito, Achemene fu probabilmente un capo-guerriero che regn\u00f2 sui Persiani, o su una trib\u00f9 di quel popolo come vassallo dei Medi.\nUn'iscrizione assira risalente al regno di Sennacherib riporta come il re avesse respinto un'incursione dei \"Parsu\" che potrebbero essere stati guidati da Achemene.\nGli scrittori greci aggiunsero alcune informazioni, leggendarie, circa Achemene: essi chiamarono la sua trib\u00f9 \"Pasagadae\" e scrissero che egli fu rapito da un'aquila.\nPlatone scrivendo riguardo alla storia persiana identific\u00f2 Achemene con Perses.\nSecondo il filosofo Achemene/Perses era figlio di una regina dell'Etiopia, Andromeda, e dell'eroe greco Perseo, un nipote di Zeus.\nScrittori pi\u00f9 tardi credettero invece che Achemene e Perses fossero persone diverse e che il secondo fosse un antenato del primo.\nLa versione greca della storia persiana afferma che ad Achemene succedette suo figlio Teispe che condusse i Persiani a conquistare ed a insediarsi nella citt\u00e0 di Ansan. Nipote di Achemene fu Ciro I.\nNegli antichi testi persiani Teispe non \u00e8 per\u00f2 indicato come figlio di Achemene bens\u00ec come \"un achemenide\" e quindi la citazione potrebbe confermare l'esistenza di una famiglia con tale nome e non di una persona."}
{"id": "368577", "revid": "124896660", "url": "https://it.wikipedia.org/wiki?curid=368577", "title": "Mancini", "text": ""}
{"id": "368588", "revid": "3535", "url": "https://it.wikipedia.org/wiki?curid=368588", "title": "Acantocefalo", "text": ""}
{"id": "368589", "revid": "122982614", "url": "https://it.wikipedia.org/wiki?curid=368589", "title": "Ford Sterling", "text": "Biografia.\nFord Sterling mosse i suoi primi passi nel mondo dello spettacolo fin da giovanissimo, artista nel \"Robinson Circus\", piccolo circo in cui interpretava il ruolo di \"Keno, the Boy Clown\".\nDal 1897 calc\u00f2 il palcoscenico del vaudeville a Broadway, affinando il suo personaggio tipico dalle caratteristiche teutoniche: del 1909 la prima recensione che ne sottolineava la performance in \"Orphis Noodle, Prime Minister of King Casey\".\nIn questo ruolo fu notato da Mack Sennett, che nel 1911 lo volle alla Biograph Company. Successivamente, nel 1912, Ford fu parte della compagnia originaria, insieme a Mabel Normand, Fred Mace, Alice Davenport, con cui Sennett fond\u00f2 la sua Keystone comedies, casa cinematografica dedicata alla produzione di film comici.\nFu protagonista di quasi tutti i cortometraggi Keystone, condividendo il ruolo principale con Mabel Normand prima, quindi a fianco di Fatty. Sul finire del 1913, Sennett, facendo la propria fortuna, assunse Charlie Chaplin, a fianco del quale Sterling comparir\u00e0 in \"L'ombrello di Charlot\", \"Charlot entra nel cinema\", \"Charlot al ballo\", tutti del 1914, ma gi\u00e0 nel marzo dello stesso anno la prima defezione Keystone vide fuoriuscire Ford Sterling e Path\u00e9 Lehrman, ingaggiati dalla Universal per la realizzazione di una serie di comiche con Sterling protagonista e Lehrman regista, distribuite col titolo \"Sterling Comedies\". Ma le due personalit\u00e0 entrarono presto in conflitto tra loro determinando il fallimento dell'impresa dopo solo una manciata di film: pare addirittura che Sterling sia stato licenziato dalla \"Universal\" perch\u00e9 scovato a spassarsela in un locale notturno quando invece si era dichiarato indisposto per la lavorazione.\nIl suo matrimonio con Teddy Sampson, nel 1914, durer\u00e0 tutta la sua vita.\nNel febbraio del 1915 Ford Sterling fece ritorno alla \"Keystone\" alla quale, nel frattempo era giunto anche Syd Chaplin. Riprese il suo posto tra i famigerati \"Keystone Cops\" adesso nel ruolo di comandante, rispolverando in maniera smagliante le caratteristiche del suo personaggio filo-tedesco, persino nel parlato che tanto divertiva i colleghi durante la lavorazione ma che, ovviamente, essendo il film ancora muto, non poteva essere apprezzato dal pubblico. Il successo comunque lo riconferm\u00f2 leader per tutto il periodo fino al 1919, quando approd\u00f2 alla Fox. Il suo personaggio aveva gi\u00e0 dato il meglio, per cui Sterling dovette reinventarsi, pur mantenendo alcune peculiarit\u00e0.\nNel 1924 sar\u00e0 con la First National dove reincontrer\u00e0 vecchi compagni \"Keystone\" come Chester Conklin e Louise Fazenda. L'avvento del sonoro lo vide al fianco di W.C. Fields in \"Her Majesty, Love\" (1931).\nLa sua fine artistica nel 1938 fu causata dalla perdita, per incidente, della gamba sinistra. Mor\u00ec per attacco cardiaco nell'ottobre 1939."}
{"id": "368590", "revid": "1005847", "url": "https://it.wikipedia.org/wiki?curid=368590", "title": "Robert Mercer Taliaferro Hunter", "text": "Biografia.\nNato in Virginia, il 21 aprile 1809, fu scolarizzato privatamente; laureato in legge dall'Universit\u00e0 della Virginia a Charlottesville nel 1828 ed ammesso all'Ordine degli Avvocati nel 1830, inizi\u00f2 il praticantato a Lloyds, Virginia.\nMembro dell'Assemblea Generale dello Stato dal 1834 al 1837; eletto nel partito States-Rights Whig al venticinquesimo, ventiseiesimo e ventisettesimo Congresso (4 marzo 1837 \u2013 3 marzo 1843); speaker della Camera dei rappresentanti nel ventiseiesimo Congresso; candidato per la rielezione al ventottesimo Congresso, ma sconfitto; eletto al ventinovesimo Congresso (4 marzo 1845 \u2013 3 marzo 1847); presidente del Comitato per il Distretto della Columbia (ventinovesimo Congresso).\nEletto al Senato degli Stati Uniti nel 1846; rieletto nel 1852 e nel 1858 e in carica dal 4 marzo 1847 al 28 marzo 1861, quando si dimise; espulso dal Senato nel 1861 per aver sostenuto la secessione; presidente del Comitato per gli edifici pubblici (dal trentesimo al trentaduesimo Congresso), del Comitato per le Finanze (dal trentunesimo al trentaseiesimo Congresso).\nDelegato della Virginia al Congresso Provvisorio Confederato a Richmond; Segretario di Stato Confederato 1861 - 1862; serv\u00ec nel Senato Confederato per la Virginia nel primo e secondo Congresso 1862 - 1865 e fu Presidente pro tempore in varie occasioni; fu uno dei Commissari incontratisi con Abraham Lincoln in Hampton Roads nel febbraio 1865 per trattare la pace; fu imprigionato brevemente alla fine della Guerra di secessione.\nTesoriere di Stato della Virginia 1874 - 1880; esattore per il porto di Tappahannock, Virginia 1885; mor\u00ec nella sua tenuta 'Fonthill', nei pressi di Lloyds, Virginia, il 18 luglio 1887; sepolto a 'Elmwood' nella tomba di famiglia, nei pressi di Loretto, Virginia."}
{"id": "368595", "revid": "712828", "url": "https://it.wikipedia.org/wiki?curid=368595", "title": "CP6", "text": ""}
{"id": "368596", "revid": "36376", "url": "https://it.wikipedia.org/wiki?curid=368596", "title": "Robert M. T. Hunter", "text": ""}
{"id": "368600", "revid": "1154737", "url": "https://it.wikipedia.org/wiki?curid=368600", "title": "Stame", "text": "Gli stami costituiscono l'androceo (parte fertile maschile) del fiore delle Angiosperme e possono essere liberi o riuniti in gruppi. Sono inseriti nel ricettacolo.\nUno stame \u00e8 composto dal \"filamento\" col quale esso si inserisce sul supporto e dall'antera formata a sua volta dalle \"logge\" dove maturano i granuli pollinici.\nTipologie.\nGli stami possono essere liberi o saldati per i filamenti: \nA seconda della lunghezza gli stami si dicono: \nSe gli stami sono sterili, prendono il nome di staminodi.\nA seconda del numero degli stami i fiori si dicono: "}
{"id": "368603", "revid": "793215", "url": "https://it.wikipedia.org/wiki?curid=368603", "title": "Governo confederato", "text": ""}
{"id": "368604", "revid": "1610933", "url": "https://it.wikipedia.org/wiki?curid=368604", "title": "Scoiattolo giapponese", "text": ""}
{"id": "368608", "revid": "322321", "url": "https://it.wikipedia.org/wiki?curid=368608", "title": "Chiesa cattolica in Bulgaria", "text": "La Chiesa cattolica in Bulgaria \u00e8 parte della Chiesa cattolica universale, sotto la guida spirituale del Papa e della Santa Sede.\nStatistiche.\nIl cattolicesimo \u00e8 la terza religione del paese, dopo la Chiesa ortodossa e l'islam. La Chiesa cattolica di Bulgaria \u00e8 organizzata in tre diocesi: la diocesi di Sofia e Filippopoli e quella di Nicopoli, di rito latino, e l'eparchia di San Giovanni XXIII di Sofia, di rito bizantino.\nNel censimento del 2001 si sono dichiarate cattoliche 43.811 persone, un numero inferiore rispetto al censimento del 1992, quando i cattolici erano 53.074. La gran parte dei cattolici nel 2001 \u00e8 di origine bulgara, anche se si contano 2.500 di etnia turca e circa 2000 di altre origini nazionali.\nI cattolici bulgari si concentrano prevalentemente nella regione di Svi\u0161tov e Plovdiv, discendenti della setta eretica dei pauliciani e convertiti al cattolicesimo latino nel XVI e XVII secolo. La citt\u00e0 col maggior numero di cattolici \u00e8 Rakovski nel distretto di Plovdiv. Cattolici di etnia bulgara, noti anche come Bulgari del Banato, si trovano nella regione mitteleuropea del Banato, e ammontano, secondo stime non ufficiali, a circa 12.000 persone, anche se dal censimento rumeno risultano solo 6.500 bulgari nella parte rumena della regione.\nI cattolici bulgari discendono da tre gruppi. Il primo \u00e8 composto da cattolici della Bulgaria nordoccidentale, successori dei minatori sassoni che si insediarono nell'area nel medioevo e che gradualmente diventarono bulgari, come pure i discendenti delle colonie della Repubblica di Ragusa, stabilitisi nelle citt\u00e0 pi\u00f9 grandi. Un secondo gruppo \u00e8 quello dei pauliciani, gi\u00e0 nominato, e infine il terzo, pi\u00f9 piccolo, \u00e8 composto da convertiti recenti.\nOrganizzazione territoriale.\nLa Chiesa cattolica \u00e8 presente sul territorio con tre circoscrizioni ecclesiastiche, di cui due sono di rito latino ed una di rito bizantino-slavo:\nI vescovi bulgari costituiscono la \"Conferenza interrituale dei Vescovi della Bulgaria\" (in latino: \"Conferentia Episcoporum interritualis Bulgariae\"; in bulgaro: \"\u041c\u0435\u0436\u0434\u0443\u0440\u0438\u0442\u0443\u0430\u043b\u043d\u0430 \u0435\u043f\u0438\u0441\u043a\u043e\u043f\u0441\u043a\u0430 \u043a\u043e\u043d\u0444\u0435\u0440\u0435\u043d\u0446\u0438\u044f \u0432 \u0411\u044a\u043b\u0433\u0430\u0440\u0438\u044f\"). Dal 1995 \u00e8 presidente della Conferenza episcopale Christo Proykov, Vescovo eparchiale di Sofia.\nNunziatura apostolica.\nLa delegazione apostolica di Bulgaria fu eretta il 26 settembre 1931 con il breve \"Cum exigat\" di papa Pio XI. Il 6 dicembre 1990 fu elevata al rango di nunziatura apostolica.\nConferenza episcopale.\nLa conferenza dei vescovi cattolici di Bulgaria (in latino: Conferentia episcoporum Bulgari\u00e6) \u00e8 stata istituita nel 1970 da papa Paolo VI. Il primo presidente della Conferenza episcopale \u00e8 stato l'esarca apostolico Metodi Dimitrov Stratiev, a cui \u00e8 succeduto, nel 1995, Hristo Projkov, eparca di Sofia.\nLa Conferenza episcopale comprende i seguenti consigli e commissioni: commissione per il clero, commissione per l'educazione cattolica, consiglio per gli emigranti di cura pastorale e viaggiatori e consiglio per il servizio pastorale della salute.\nElenco dei Presidenti della Conferenza dei vescovi cattolici di Bulgaria:\nElenco dei Segretari generali della Conferenza dei vescovi cattolici di Bulgaria:"}
{"id": "368609", "revid": "256896", "url": "https://it.wikipedia.org/wiki?curid=368609", "title": "Armata del Mississippi (confederazione)", "text": ""}
{"id": "368610", "revid": "36376", "url": "https://it.wikipedia.org/wiki?curid=368610", "title": "Armata della Virginia Settentrionale", "text": ""}
{"id": "368611", "revid": "712828", "url": "https://it.wikipedia.org/wiki?curid=368611", "title": "Jedi Oscuro", "text": ""}
{"id": "368612", "revid": "785863", "url": "https://it.wikipedia.org/wiki?curid=368612", "title": "Luuke Skywalker", "text": ""}
{"id": "368613", "revid": "712828", "url": "https://it.wikipedia.org/wiki?curid=368613", "title": "Tol Skorr", "text": ""}
{"id": "368614", "revid": "92723", "url": "https://it.wikipedia.org/wiki?curid=368614", "title": "Giornata mondiale della giovent\u00f9 2008", "text": "La XXIII Giornata mondiale della giovent\u00f9 ha avuto luogo dal 15 al 20 luglio 2008 a Sydney, in Australia, ed \u00e8 stata la seconda GMG a vedere la partecipazione di papa Benedetto XVI.\n\u00c8 stata la prima volta che questa manifestazione religiosa, il maggiore evento ecclesiale dedicato ai giovani, \u00e8 stato organizzato in Oceania, mentre \u00e8 stata la seconda volta per l'emisfero australe dato che la II Giornata mondiale della giovent\u00f9 fu celebrata a Buenos Aires nel 1987.\nSi \u00e8 trattato del pi\u00f9 grande raduno di massa della storia del paese per il numero di persone partecipanti, record precedentemente mantenuto dalle Olimpiadi del 2000.\nL'evento \u00e8 stato organizzato in concerto con le autorit\u00e0 aborigene cattoliche, per rispettare le regole di ospitalit\u00e0 degli aborigeni, i primi abitatori dell'isola, cos\u00ec da perseguire il sentiero di riconciliazione auspicato da molti, tra i quali papa Benedetto stesso e il primo ministro australiano Kevin Rudd.\nL'invito del papa a Sydney.\nPapa Benedetto XVI comunic\u00f2 la sede della XXIII GMG durante la celebrazione di chiusura della GMG tedesca (Angelus 21 agosto 2005):\nIl tema dell'incontro.\nIl tema scelto per l'incontro \u00e8 stato \u00abAvrete forza dallo Spirito Santo che scender\u00e0 su di voi e mi sarete testimoni\u00bb (At 1, 8). L'Australia fu infatti chiamata dai primi esploratori europei \u00abLa Grande Terra del Sud dello Spirito Santo\u00bb, come ricordato anche da papa Benedetto al suo arrivo in citt\u00e0.\nGiovanni Paolo II, visitando quel Paese, riferendosi al periodo della sua colonizzazione disse: \u00abFu il potere dello Spirito Santo a sostenere il popolo cristiano nei primi giorni della colonizzazione e a mantenerlo fedele alle tradizioni della sua fede. E fu l'amore ardente di Cristo, che si manifesta pi\u00f9 chiaramente sulla croce, a spingere i primi cappellani e sacerdoti a portare il ministero sia ai forzati sia ai liberi coloni con tanto coraggio e sopportazione, spesso in grande isolamento e solitudine. Fu lo Spirito Santo, portando la comprensione al di l\u00e0 delle barriere della divisione e del sospetto, a muovere il cuore del primo cappellano anglicano, il reverendo Richard Johnson, ad accogliere un gruppo di sacerdoti spagnoli in visita a Sydney nel 1793 con, nelle loro stesse parole, \"gentilezza e umilt\u00e0, e una semplicit\u00e0 veramente evangelica\"\u00bb. Lo slogan \u00e8 stato ripreso dal di lui successore Benedetto XVI, nell'intento di esortare la giovent\u00f9 al proselitismo anche nei punti pi\u00f9 remoti del pianeta.\nPatroni e intercessori.\nI principali patroni ed intercessori della GMG del 2008 sono stati:\nAborigeni e GMG.\nLa Chiesa cattolica ha dedicato nel 1998 un Sinodo a Roma sul tema \"Ges\u00f9 Cristo e i popoli dell'Oceania\". Vi parteciparono ottanta vescovi di queste terre. Giovanni Paolo II ha fatto poi raccogliere le conclusioni di tre settimane di dibattito nel documento \"Ecclesia in oceania\", promulgata nel 2001.\nPapa Benedetto, poco dopo esser stato eletto, convoc\u00f2 l'ambasciatore australiano Anne Plunkett e le ricord\u00f2 l'importanza della riconciliazione con gli aborigeni e il ruolo che il governo australiano dovrebbe svolgere: riconoscere i torti commessi e chiedere perdono. E cos\u00ec ha fatto Kevin Rudd, primo ministro australiano, il 13 febbraio 2008 durante una seduta parlamentare, segnando non l'apice, ma comunque un essenziale passo nel processo di riconciliazione, assieme ad altri importanti pilastri come il riconoscimento del diritto di voto agli aborigeni nel 1967 e il Native Title Act, legge a favore degli aborigeni per l'avanzamento di rivendicazioni territoriali.\nDurante la visita del 1986 di papa Giovanni Paolo II ad Alice Springs, gli aborigeni cattolici accusarono il comitato organizzatore di non averli consultati nella fase preparatoria dell'evento. Per la GMG di Sydney invece ci\u00f2 non \u00e8 successo e ci son stati inoltre momenti specificatamente dedicati agli aborigeni.\nL'arrivo di Ratzinger ha rispettato i protocolli culturali degli indigeni: ha incontrato per primi loro, in quanto custodi e padroni dell'isola, e ha cos\u00ec ricevuto il loro benvenuto. I discendenti delle popolazioni originarie della zona di Sydney hanno cos\u00ec invitato il Papa a salire sulla barca da crociera della compagnia Captain Cook Cruise, richiamo simbolico al lontano 1788, anno di fondazione dell'Australia bianca. L'imbarcazione \u00e8 stata comunque decorata con disegni e simboli degli aborigeni e degli abitanti delle isole Torres, come segno di rispetto verso le loro culture a lungo disprezzate.\nDurante la GMG, ma anche durante gli eventi ad essa precedenti, cio\u00e8 le giornate del viaggio della Croce e dell'Icona (vedi Croce della Giornata mondiale della giovent\u00f9) e i Giorni nelle diocesi (DID, dall'inglese \"Days in the Dioceses\"), ci son stati momenti specificatamente dedicati agli aborigeni, trasmessi anche per televisione, come forum sull'inculturazione e concerti e opere d'arte esposte durante tutto il periodo. All'arrivo del Papa a Barangaroo, il lungomare orientale di Darling Harbour, musicisti e danzatori aborigeni si solo davanti a lui esibiti.\nI numeri.\nDuecento pellegrini, di provenienza varia, dall'Africa, Medioriente e Asia, raggiunta la sede della GMG, hanno chiesto asilo politico.\nInno.\nL'inno della GMG di Sydney \u00e8 \"Receive the Power\" (in italiano: Ricevi la Forza), scritto da Guy Sebastian e Gary Pinto. In particolare Sebastian, classe 1981, \u00e8 un cantante pop molto noto nel suo paese per aver vinto la prima edizione di un concorso canoro televisivo di successo."}
{"id": "368616", "revid": "32658", "url": "https://it.wikipedia.org/wiki?curid=368616", "title": "Chiesa di pepe", "text": ""}
{"id": "368618", "revid": "729019", "url": "https://it.wikipedia.org/wiki?curid=368618", "title": "Battaglia dei Monti Lattari", "text": "La battaglia dei Monti Lattari, anche conosciuta come battaglia del Vesuvio, si svolse nell'ottobre 552 durante la guerra gotica. Fu combattuta fra il generale dell'Impero Romano d'Oriente Narsete e il re degli Ostrogoti Teia.\nContesto storico.\nNel luglio dello stesso anno la vittoria nella battaglia di Tagina, in cui mor\u00ec il re degli Ostrogoti, Totila, aveva assicurato ai Bizantini il controllo di Roma e la possibilit\u00e0 di assediare Cuma. Gli Ostrogoti, intenzionati a continuare la resistenza, elessero allora a Pavia un nuovo re, Teia, mentre gli Imperiali si reimpadronivano di Narni, Perugia e Spoleto, giungendo infine ad assediare Roma. Grazie a una sortita di Dagisteo, i Bizantini riuscirono infine a costringere alla resa anche i Goti che ancora occupavano Roma. Qui si inserisce il celebre commento di Procopio, che mise in evidenza come la vittoria bizantina si rivelasse invece un'ulteriore disgrazia per gli abitanti di Roma: i barbari arruolati nelle file di Narsete si abbandonarono al saccheggio e al massacro, e lo stesso fecero i fuggitivi Ostrogoti mentre si apprestavano a fuggire dalla citt\u00e0; inoltre il nuovo re ostrogoto Teia, alla notizia della caduta della Citt\u00e0 Eterna in mano imperiale, per rappresaglia fece giustiziare diversi figli di patrizi in sua mano.\nMentre i Bizantini si impadronivano anche di Porto e Petra Pertusa, Teia tent\u00f2 senza successo di stringere un'alleanza con i Franchi. Narsete, nel frattempo, invi\u00f2 truppe ad assediare Centumcelle e soprattutto Cuma, dove era custodito il tesoro degli Ostrogoti. Teia, allarmato, raccolse le truppe che aveva a disposizione e part\u00ec per la Campania, riuscendo ad eludere, con lunghissime giravolte, le truppe imperiali, condotte da Giovanni e Filemut, inviate da Narsete nella Tuscia per ostacolare la sua avanzata. Narsete, allora, richiam\u00f2 Giovanni e Filemut e procedette alla volta della Campania, con l'intento di scontrarsi con gli Ostrogoti in una battaglia decisiva che avrebbe decretato le sorti della guerra.\nBattaglia.\nAccampatisi nei pressi del monte Vesuvio e della citt\u00e0 di Nuceria Alfaterna (attualmente tra Nocera Inferiore, Nocera Superiore, Angri e Sant'Antonio Abate), i due eserciti stettero per pi\u00f9 di due mesi a stretta vicinanza tra loro, senza per\u00f2 scontrarsi perch\u00e9 separati dal fiume Draconte: per ovviare al problema, gli Ostrogoti avevano costruito baliste per colpire dall'alto i nemici, gli unici scontri che potessero avvenire erano quelli a distanza tra arcieri.\nA cambiare la situazione fu l'intercettazione da parte degli imperiali della flottiglia ostrogota che, attraverso il fiume, riforniva l'esercito ostrogoto: ci\u00f2 costrinse gli Ostrogoti a ripiegare sui Monti Lattari, dove speravano che l'imperviet\u00e0 del luogo li avrebbe protetti dal nemico; ben presto compresero l'errore commesso, trovandosi lass\u00f9 privi di alimenti per s\u00e9 stessi e per i cavalli. Non avendo altra scelta, gli Ostrogoti decisero quindi di affrontare in una disperata battaglia gli imperiali, scendendo dai monti e assalendoli.\nNella battaglia, combattuta nell'ottobre 552, gli Ostrogoti si batterono con coraggio mettendo in difficolt\u00e0 gli imperiali, che, sorpresi dall'attacco improvviso, non erano ben schierati. In particolare, stando a quanto afferma Procopio, a segnalarsi per il suo valore fu Teia, il quale dovette subire i costanti attacchi da parte degli Imperiali, che ritenevano che una volta ucciso il re gli Ostrogoti si sarebbero arresi. Eppure, nonostante tanti gli si avventassero contro, alcuni tentando di ferirlo con lance, altri con frecce, il re riusc\u00ec per quasi tutto il primo giorno di battaglia a respingere tutti gli attacchi comprendosi con lo scudo, che cambiava spesso con scudi di riserva fornitigli dai suoi scudieri. Durante la terza parte del giorno, Teia, essendo inutile lo scudo trafitto da dodici dardi, chiam\u00f2 ad alta voce uno degli scudieri, senza muoversi, n\u00e9 senza dare agli assalitori modo di procedere oltre, e, difendendosi con audacia dagli attacchi nemici, uccise molti soldati bizantini con la mano destra, mentre con la mano sinistra si riparava con lo scudo dai colpi, mentre arrivava lo scudiero, che gli cambiava lo scudo. In tutta questa accanita lotta in un'occasione gli rimase scoperto il petto, e proprio in quel momento fu trafitto da un dardo in un punto fatale, rimanendone ucciso. Parecchi Bizantini allora innalzarono con una lancia la testa del re, mostrandolo ad entrambi gli eserciti, all'uno, il proprio, per incoraggiarlo a dare il meglio nella battaglia, all'altro per indurlo ad arrendersi, non essendo rimasta speranza.\nNonostante ci\u00f2, i Goti combatterono fino al giungere delle tenebre. Il giorno successivo, all'alba, ripresero a combattere ostinatamente per tutto il giorno, fino al giungere delle tenebre, essendo tutti decisi a non cedere. Alla fine, Narsete ricevette alcuni ottimati barbari che offrirono la resa e si sottomisero a Bisanzio. Teia fu l'ultimo re dei Goti.\nConseguenze.\nReazioni immediate.\nTuttavia la guerra non era ancora finita del tutto non solo perch\u00e9 alcune fortezze gote sparse per la penisola ancora resistevano ma anche perch\u00e9 i Franchi e gli Alamanni invasero la penisola nel 553-554 condotti dai loro capi Butilino e Leutari. Narsete ricevette la notizia dell'invasione franco-alemanna mentre era alle prese con l'assedio di Cuma, e replic\u00f2 lasciando una piccola parte dell'esercito a continuare l'assedio della citt\u00e0 campana, mentre egli con il grosso dell'esercito si diresse verso nord non solo per respingere la nuova minaccia ma anche per sottomettere le fortezze gote che ancora resistevano nella Tuscia. La sottomissione della Tuscia fu raggiunta senza incontrare resistenza, fatta eccezione per la fortezza di Lucca, che continuava a resistere sperando nel soccorso franco-alamanno. Lucca si arrese a dicembre, dopo tre mesi di assedio, mentre quasi contemporaneamente nel mezzogiorno anche Cuma capitol\u00f2.\nLe misure prese da Narsete non furono per\u00f2 sufficienti per arginare l'invasione franco-alamanna che si spinse fino allo stretto di Messina, saccheggiando le zone invase e massacrando la popolazione. Mentre l'esercito di Leutari decise di ritornare con il bottino nella Venezia franca, venendo decimato anche da un'epidemia, quello di Butilino al contrario non era disposto ad abbandonare la zona invasa, essendo il loro capo desideroso di governare l'Italia come re dei Goti dopo aver cacciato i Bizantini. Posto l'accampamento a Capua, Butilino decise di affrontare in una battaglia decisiva Narsete: i due eserciti si scontrarono dunque nella battaglia del Volturno in cui ebbe la meglio Narsete che distrusse l'esercito franco costringendolo al ritiro. Questa vittoria, che pose fine alle grandi operazioni militari della guerra gotica, venne celebrata da Narsete a Roma.\nAlcune citt\u00e0 rimanevano tuttavia ancora in mano gota e franca. Deciso a conquistarle, Narsete si diresse in direzione di Conza, ultima fortezza a sud del Po ancora in mano gota, per assediarla: nonostante la strenua resistenza della guarnigione gota, essa fu costretta a capitolare nel 555. Negli anni successivi Narsete procedette alla sottomissione delle restanti fortezze a nord del Po ancora in mano gota e franca: queste campagne, iniziate probabilmente nel 556, portarono a buoni risultati, e nel 559 Milano e gran parte delle Venezie erano di nuovo in mano imperiale. Rimanevano per\u00f2 alcune sacche di resistenza, come Brescia e Verona, che continuavano a resistere, molto probabilmente sotto la guida del goto Widin, che nella sua rivolta aveva ricevuto il sostegno del comandante dell'esercito franco nelle Venezie, Amingo; Narsete riusc\u00ec comunque ad annientare in battaglia sia Widin che Amingo, portando alla cacciata dei Franchi dal Nord Italia e alla caduta di Verona e Brescia (561/562), con cui la guerra poteva dirsi definitivamente conclusa.\nImpatto con la storia.\nLa conquista di alcune regioni italiane risult\u00f2 essere effimera per i Bizantini, mentre il dominio di altre si protrasse per alcuni secoli. Stando a ci\u00f2 che scrive Paolo Diacono, dissensi fra Narsete e il nuovo imperatore Giustino II (oppure, come indica Paolo Diacono con ironia, le continue contumelie dell'imperatrice Sofia), spinsero Narsete a chiamare in Italia il re dei Longobardi Alboino. Tali asserzioni sono prive di fondamento storico. Gli storici moderni ritengono pi\u00f9 probabile che i Longobardi abbiano invaso l'Italia piuttosto perch\u00e9 pressati dall'espansionismo degli Avari. Altri studiosi invece, nel tentativo di rendere pi\u00f9 credibile la leggenda dell'invito di Narsete, hanno congetturato che i Longobardi potrebbero essere stati invitati in Italia dal governo bizantino con l'intenzione di utilizzarli come \"foederati\" per contenere eventuali attacchi franchi, ma le loro asserzioni non sono verificabili e universalmente condivise. Secondo la tradizione riportata da Paolo Diacono, il giorno di Pasqua del 568 Alboino entr\u00f2 in Italia. Sono state avanzate varie ipotesi sui motivi per cui Bisanzio non ebbe la forza di reagire all'invasione: \nCos\u00ec negli anni settanta del secolo i Longobardi posero la loro capitale a Pavia e dilagarono anche nel centro e nel sud, cos\u00ec che due terzi della penisola caddero in mano longobarda e solo la restante frazione rimase in mano imperiale. Per arginare l'invasione longobarda l'imperatore Maurizio prese nuovi provvedimenti nell'Italia bizantina, decidendo di sopprimere la \"prefettura del pretorio d'Italia\", sostituendola con l\"'esarcato d'Italia\", governato dall'esarca, la massima autorit\u00e0 civile e militare della nuova istituzione. La carica di \"prefetto d'Italia\" non venne abolita fino ad almeno a met\u00e0 del VII secolo anche se divenne subordinata all'esarca. Il primo riferimento nelle fonti dell'epoca all'esarcato e all'esarca si ha nel 584 in una lettera di Papa Pelagio II in cui si menziona per la prima volta un \"esarca\" (forse il patrizio Decio citato nella medesima lettera). Secondo storici moderni l'esarcato, all'epoca della lettera (584), doveva essere stato istituito da poco tempo. I confini dell'Esarcato d'Italia non furono mai definiti dato l'incessante stato di guerra tra bizantini e Longobardi.\nGrazie alla riforma mauriziana, Roma e parte del Lazio, Venezia, Ravenna e la Romagna, la Sicilia e la Sardegna resteranno in mano bizantina per altri due secoli e vaste zone costiere dell'Italia del sud faranno parte dell'Impero romano d'Oriente (comunemente definito Impero bizantino), fino alla conquista normanna (XI secolo)."}
{"id": "368624", "revid": "712828", "url": "https://it.wikipedia.org/wiki?curid=368624", "title": "Classe Trento", "text": "La classe Trento fu una classe di incrociatori pesanti della Regia Marina, costruiti alla fine degli anni venti. Le tre navi di questa classe sacrificarono la corazzatura in favore della velocit\u00e0 e quindi furono relativamente poco protette per le loro dimensioni. Venne successivamente deciso che erano svantaggiate da questa condizione e il loro progetto si evolse nella maggiormente corazzata classe Zara dell'inizio degli anni trenta.\nGenesi.\nFra il novembre 1921 e il febbraio 1922 si tenne, a Washington, negli Stati Uniti, la conferenza per la limitazione degli armamenti navali. Alla conferenza parteciparono i rappresentanti delle principali nazioni uscite vincitrici dalla I guerra mondiale: Francia, Giappone, Gran Bretagna, Italia e Stati Uniti. La conferenza porto` al Trattato navale di Washington, che fissava i coefficienti di relativit\u00e0 fra le marine delle potenze partecipanti (ma solo per il tonnellaggio globale di navi da battaglia e di portaerei) e limitazioni qualitative su tre categorie di naviglio (le due precedenti e gli incrociatori). In particolare, per gli incrociatori, il dislocamento standard non doveva superare le 10.000 long tons (tonnellate inglesi di 2240 libbre) pari a 10.160 tonnellate metriche ed il calibro dei cannoni gli 8 pollici (203\u00a0mm). Questo limite superiore divenne di fatto lo standard a cui tutte le marine vincolate dal trattato costruirono i loro incrociatori maggiori, che divennero noti come incrociatori \u201ctipo trattato\u201d o \"tipo Washington\" e, dopo il Trattato di Londra, come \"incrociatori pesanti\". Si noti che non fu posto un limite al tonnellaggio totale, che avrebbe potuto portare a costruire (nella categoria degli incrociatori maggiori) un maggior numero di navi di minori dimensioni.\nIn Italia, terminate le unit\u00e0 (generalmente sottili) dei programmi di guerra, si inizi\u00f2 a pensare alla realizzazione delle navi che avrebbero dovuto costituire il primo nucleo di una marina rinnovata nelle sue componenti principali. Venne cos\u00ec deciso di costruire due incrociatori tipo Washington. Le navi vennero studiate e progettate dal comitato progetto navi diretto allora dal Tenente Generale del genio navale Filippo Bonfiglietti. Le due unit\u00e0, battezzate \"Trento\" e \"Trieste\", vennero ordinate rispettivamente al Cantiere Orlando - Livorno e allo Stabilimento Tecnico Triestino - Trieste. Le navi vennero impostate sugli scali dei due cantieri nel corso del 1925. Nel 1930 venne impostato, presso il cantiere Ansaldo di Genova Sestri, il \"Bolzano,\" generalmente classificato come terza unit\u00e0 o secondo gruppo della classe Trento ma che, per le molte e notevoli differenze, si pu\u00f2 considerare una classe a parte.\nSi trattava delle prime navi maggiori realizzate dopo una stasi di oltre dieci anni e per questo vennero adottate e sperimentate nuove soluzioni tecniche che poi sarebbero diventate la norma per le unit\u00e0 realizzate fra la fine degli anni Venti e la fine degli anni Trenta. I Trento fecero quindi da prototipo soprattutto per quel che riguarda l'armamento principale e secondario, gli apparati per la direzione del tiro, le installazioni aviatorie e alcune caratteristiche dello scafo.\nVersioni ridotte dei Trento si possono considerare i due incrociatori pesanti della classe Veinticinco de Mayo costruiti dalla OTO per l'Argentina, che entrarono in servizio nel 1931 con i nomi \"Almirante Brown\" e \"Veinticinco de Mayo\". Queste due unit\u00e0 dislocavano circa il 70% dei Trento: ne conseguivano uno scafo pi\u00f9 corto e pi\u00f9 stretto del 15%, un armamento principale di soli sei cannoni da 190/52\u00a0mm invece che di otto da 203/50\u00a0mm ed un singolo fumaiolo invece dei due delle unit\u00e0 italiane.\nCaratteristiche.\nGli incrociatori classe Trento furono le prime navi italiane progettate per adeguarsi alle condizioni del Trattato navale di Washington, che limitava il dislocamento standard degli incrociatori a 10\u00a0000 t e i loro cannoni al calibro massimo di 8\" (203\u00a0mm). Dato che una batteria di 8-9 cannoni da 203 mm era evidentemente considerata irrinunciabile, era praticamente impossibile costruire un incrociatore con equilibrate caratteristiche di potenza di fuoco, velocit\u00e0 e protezione. In generale, tutta la prima generazione di incrociatori pesanti sacrifico` la protezione a favore della velocit\u00e0, ma sui Trento questa caratteristica fu pi\u00f9 marcata. Infatti le navi italiane dovevano intervenire rapidamente a difesa delle lunghe linee costiere e dei possedimenti nel Mediterraneo (Libia ed Isole Egee), per cui un'alta velocit\u00e0 era un requisito essenziale. Questi trasferimenti, comunque, erano piuttosto corti se considerati su scala oceanica ed i progettisti italiani ebbero il vantaggio di non dover realizzare una autonomia paragonabile a quella delle unita` britanniche ed americane.\nNei primi anni di vita vennero definiti \"grandi incrociatori leggeri (gil)\", termine su cui l'ammiraglio Bravetta osservo` \"chiamare 'navi leggere' o 'sottili' degli incrociatori da 10.000 ton ha sapore d' ironia\". L'origine del termine va ricercata nella comparsa della propulsione a turbina: nelle prime versioni le turbine agivano direttamente sugli assi (direct-drive), offrendo velocit\u00e0 ma non autonomia. Un incrociatore ha bisogno di entrambe, per cui la sperimentazione inizio` con cautela sulle unita` pi\u00f9 leggere (da cui il nome), ma presto la soluzione di rivelo` vincente ed allora l'aggettivo leggero fu esteso prontamente a tutti gli incrociatori con questa propulsione, con le ovvie eccezioni degli incrociatori da battaglia e di quelli che erano varianti di classi con motrici alternative (ad esempio l'incrociatore corazzato San Marco). Attorno al 1930, per\u00f2, gli incrociatori corazzati e protetti d'anteguerra erano praticamente scomparsi e cos\u00ec l'aggettivo leggero assunse il nuovo significato previsto dal Trattato di Londra (che avrebbe portato a definire leggeri gli americani Worcester ed i russi Sverdlov). \nLe tre navi di questa classe ricevettero nomi di citt\u00e0 liberate dal dominio austriaco alla fine della prima guerra mondiale: \"Trento\", \"Trieste\" e \"Bolzano\".\nScafo e sovrastrutture.\nCon una lunghezza fuori tutto di 196 metri i Trento erano le navi pi\u00f9 lunghe sino ad allora realizzate dalla marina italiana venendo poi superate, alla fine degli anni Trenta, dalle corazzate della classe Littorio. La larghezza fuori ossatura era di 20,6 metri.\nPer quel che riguarda l'opera viva le tre unit\u00e0 erano praticamente identiche con le stesse linee d'acqua. Per la prima volta su delle navi da guerra italiane venne adottato il bulbo.\nNell'opera morta invece c'erano sensibili variazioni fra le prime due unit\u00e0 ed il \"Bolzano\". Lo scafo per \"Trento\" e \"Trieste\" era di tipo \"flush deck\" con un cavallino negativo che iniziava praticamente da poppa ed andava sino a prua. Il \"Bolzano\" adottava una pi\u00f9 tradizionale struttura con castello di prora che si prolungava per i due quinti della lunghezza; analogamente ai primi tre Zara il castello aveva, nella parte terminale, due sgusci per permettere il tiro verso prora ai cannoni da 100\u00a0mm sistemati sul ponte di coperta.\nLe prime due unit\u00e0 erano dotate di due fumaioli abbastanza tozzi, quello prodiero, nella quale scaricavano le otto caldaie di prua era di sezione maggiore di quello di poppa che raccoglieva i fumi di sole quattro caldaie. Per il \"Bolzano\" dove la sistemazione dell'impianto evaporatore era diversa i fumaioli avevano sezione analoga ma il fumaiolo prodiero era inglobato nel torrione, come pure nell'ultimo Zara (il \"Pola)\" di cui era strettamente contemporaneo.\nFra la primavera e l'estate del 1940, a cavallo dell'entrata in guerra dell'Italia, i fumaioli delle prime due unit\u00e0 vennero dotati di due vistose cappe che alteravano sensibilmente e in meglio la linea delle navi.\nPropulsione.\nL'apparato motore presentava significative differenze fra i due gruppi.\nSu \"Trento\" e \"Trieste\" vennero installate dodici caldaie raggruppate quattro a quattro in tre locali separati. Partendo da proravia la disposizione era quindi: primo locale caldaie, secondo locale caldaie, primo locale motrici, terzo locale caldaie e infine secondo locale motrici.\nSul \"Bolzano\" le caldaie vennero ridotte a dieci ma collocate a due a due per ogni compartimento per cui si ebbe, sempre partendo da proravia, la seguente disposizione: primo locale caldaie, secondo locale caldaie, terzo locale caldaie, primo locale motrici, quarto locale caldaie, quinto locale caldaie e infine il secondo locale motrici. Nel complesso la disposizione del \"Bolzano\" era meno vulnerabile poich\u00e9 la messa fuori uso di un compartimento caldaie avrebbe privato l'unit\u00e0 di solo il venti per cento della potenza contro il trentatr\u00e9 delle altre due unit\u00e0.\nSu tutte le unita` le motrici azionavano quattro eliche, quelle di prora le eliche degli assi esterni, quelle poppiere le eliche degli assi interni, tutte le eliche avevano il senso di rotazione all'esterno.\nArmamento.\nTrento e Trieste.\nL'armamento principale era costituito da otto cannoni Ansaldo 203/50 Mod. 1924 in quattro torri binate.\nL'armamento minore originale era costituito da sedici cannoni OTO 100/47\u00a0mm Mod. 1927 a doppio scopo (antinave ed antiaereo) in otto complessi scudati binati, quattro mitragliere da 40/39\u00a0mm Vickers-Terni in installazioni singole ed otto mitragliere da 12,7\u00a0mm in installazioni binate.\nL'armamento silurante consisteva in otto tubi lanciasiluri da 533\u00a0mm in quattro installazioni binate fisse montate sul ponte principale che lanciavano al traverso.\nNel 1937 l'armamento minore venne modificato per incrementare le capacit\u00e0 di difesa aerea a corto raggio: otto cannoni da 37/54 in quattro installazioni binate sostituirono le due torri poppiere da 100/47\u00a0mm, mentre le armi da 40/39 mm vennero sbarcate ed otto mitragliere binate Breda Mod. 31 da 13,2 mm rimpiazzarono quelle da 12,7\u00a0mm.\nIl Trieste si poteva distinguere dal gemello Trento perch\u00e9 il primo complesso da 100/47 era sistemato leggermente pi\u00f9 a poppavia\nAll'epoca della loro costruzione non erano ancora operative le centrali di tiro \"Regia Marina\" per le artiglierie pesanti, per cui, nel 1928, per il governo delle batterie principali del \"Trento\" e del \"Trieste\" si acquist\u00f2 un modello britannico della ditta \"Barr &amp; Stroud\" (apparecchio autorizzato dall'ammiragliato britannico per l'esportazione, avente logiche differenti dalle centrali di tiro in dotazione alle unit\u00e0 della \"Royal Navy\" fornite dalla ditta \"Vickers\") adattato dalla Galileo alle navi italiane.\nLe batterie da 100/47 che dovevano assolvere al doppio ruolo di difesa antiaerea ed anti-silurante erano dirette da due centrali di tiro \"ridotte\" \"Regia Marina tipo 2\", integrate da altri apparati per il tiro antiaereo, una per bordo, poste ai lati della torre di comando.\nPer il tiro antiaereo di sbarramento si utilizzavano due apparati, uno per lato, della San Giorgio posti sulla plancia dell'albero di poppa.\nBolzano.\nL'armamento principale era costituito da otto cannoni Ansaldo 203/53 Mod. 1929, praticamente uguali a quelli degli Zara (Mod. 1927), ma in torri un po` pi\u00f9 leggere.\nLa direzione del tiro delle batterie da 203 mm era possibile da due stazioni di tiro, ognuna dotata di un apparecchio di punteria generale, e di un telemetro da 5 metri, una era posta nella coffa e l'altra nella plancia di comando. Un altro telemetro della stessa classe era presente nella torretta posta dietro l'albero tripode di poppa, inoltre ogni torre era dotata di un telemetro da 5 metri. Il calcolo della soluzione di tiro per le batterie principali era elaborato da una centrale di tiro \"Regia Marina tipo 1\" posta in un locale dedicato al di sotto del ponte corazzato, in caso di necessit\u00e0, erano installate due centrali di tiro \"Regia Marina tipo 2\" nelle due torri sopraelevate che permettevano la gestione indipendente del tiro delle torri. \nDue stazioni di tiro, girostabilizzate, dotate di un telemetro da 3m, poste ai due lati della torre di comando che inviavano i dati del bersagli a due centrali di tiro, capaci di tiro antiaereo ed antinave, della ditta Galileo, controllavano le otto artiglierie da 100/47. \nLe mitragliere da 37/54 e 20/65 erano dotate di un congegno di mira semplificato con un traguardo ottico. \nL'armamento minore di progetto differiva da quello delle due unit\u00e0 precedenti solo per la presenza delle mitragliere da 13,2 mm invece di quelle da 12,7 mm. Tuttavia, per non violare troppo palesemente il dislocamento limite, la nave entr\u00f2 in servizio con soli 8 cannoni da 100/47 (mancavano i quattro complessi centrali), ma poco dopo vennero installati tutti. Nel 1937 i due complessi binati da 100/47 poppieri vennero sostituiti con quattro complessi binati da 37/54 come su tutti gli altri incrociatori pesanti italiani.\nSistemi di tiro.\nSul Trento e sul Trieste la prua ospitava l'aviorimessa e gli idrovolanti venivano lanciati con la catapulta fissa longitudinale sistemata davanti alla prima torre. Questa collocazione, ideata per lanciare gli aerei sfruttando il vento relativo dovuto al moto della nave, si rivelo` troppo vulnerabile ai colpi di mare.\nIl Bolzano non disponeva di una aviorimessa ed aveva una catapulta brandeggiabile fra i due fumaioli."}
{"id": "368628", "revid": "253269", "url": "https://it.wikipedia.org/wiki?curid=368628", "title": "Raven-Symon\u00e9", "text": "Esordisce come attrice bambina nella serie tv \"I Robinson\" ed in seguito ottiene successo mondiale come protagonista della serie tv di Disney Channel \"Raven,\" dove interpreta il personaggio di Raven Baxter, accanto ad Anneliese van der Pol, Orlando Brown e Kyle Massey. Ha anche recitato in vari film, tra cui \"Una canzone per le Cheetah Girls\" e \"Cheetah Girls 2\", in \"Il dottor Dolittle\" e \"Il dottor Dolittle 2\", in \"Zenon - Ragazza stellare\" e \".\" Parallelamente alla carriera da attrice, l'artista ne ha intrapresa una anche da cantante, pubblicando 9 album in studio, 5 da solista e 4 con il gruppo The Cheetah Girls.\nBiografia.\nInfanzia.\nRaven-Symon\u00e9 \u00e8 nata a Duluth, nei pressi di Atlanta, Georgia, il 10 dicembre 1985, da Lydia Gaulden e Christopher B. Pearman. Sin dall'infanzia, \u00e8 stata attratta dalla recitazione. A due anni \u00e8 apparsa in alcuni spot pubblicitari, come in quelli dei \"crackers Ritz\", della gelatina \"Jell-O\" e di \"Fisher-Price\". A tre anni \u00e8 stata sottoposta a un provino per recitare nel film \"Ghost Dad\" con Bill Cosby ma, ritenuta troppo piccola, non ha ottenuto la parte. Nel febbraio 1989 \u00e8 riuscita tuttavia ad avere una parte nella serie televisiva \"I Robinson\", entrando nel cast come Olivia e tenendo la parte fino al 1992, anno in cui la serie \u00e8 stata cancellata.\nNel 1993 ha ottenuto la parte di Nicole, nella serie \"Hangin' with Mr. Cooper\" (stagioni 2-5). Dopo questa esperienza lavorativa, finita nel 1997, ha recitato in vari film, pur continuando a lavorare in televisione.\nSerie televisive e cinema.\nNel 2003 ottiene la parte di Raven Baxter nella serie di Disney Channel \"Raven\" che dar\u00e0 alla Symon\u00e8 una grande fama soprattutto negli Stati Uniti d'America. Nello stesso anno \u00e8 co-protagonista assieme a Adrienne Bailon, Sabrina Bryan e Kiely Williams nel film Disney per la televisione \"Una canzone per le Cheetah Girls\", che avr\u00e0 2 seguiti: Cheetah Girls 2 uscito nel 2006 e \"\". In quest'ultimo la Symon\u00e8 \u00e8 assente.\nTitoli importanti di film in cui compare Raven-Symon\u00e9 sono \"Il dottor Dolittle\" (1998), \"Zenon - Ragazza stellare (Film della Disney)\" (1999), \"Il dottor Dolittle 2\" (2001), \"Principe azzurro cercasi\" (2004). \u00c8 stata poi protagonista di altri titoli cinematografici come \"In viaggio per il college\" (College road trip) uscito nelle sale nel 2008 e \"La rivincita delle damigelle\" (2010). Nel 2008 \u00e8 uscito nelle sale cinematografiche \"College Road Trip\" dove l'attrice ha recitato nel ruolo di Melanie Porter, insieme all'attore Martin Lawrence. Nel 2011 \u00e8 protagonista di una serie prodotta dalla ABC family, \"State of Georgia\", interpretando Georgia Chamberlain. La premi\u00e8re della serie \u00e8 avvenuta negli Stati Uniti il 29 giugno 2011.\nVita privata.\nNell'agosto del 2013, tramite un messaggio su Twitter, ringrazia il Governo degli Stati Uniti per la legalizzazione dei matrimoni gay in Rhode Island e Minnesota, dichiarando la propria omosessualit\u00e0.\nNel 2020 si sposa con Miranda Maday.\nDoppiatrici italiane.\nNelle versioni in italiano dei suoi lavori, Raven-Symon\u00e9 \u00e8 stata doppiata da:\nDa doppiatrice \u00e8 sostituita da:"}
{"id": "368630", "revid": "838137", "url": "https://it.wikipedia.org/wiki?curid=368630", "title": "Partito Socialista (1996)", "text": "Il Partito Socialista \u00e8 stato un partito politico italiano creato il 24 febbraio 1996 da ex esponenti del disciolto Partito Socialista Italiano. \nIl partito nacque dalla confluenza di due distinti soggetti politici socialdemocratici:\nIdeologicamente il partito sembrava raccogliere per lo pi\u00f9 l'ultima corrente craxiana del 1993, cosa che sar\u00e0 pi\u00f9 evidente nel 1998 quando a guidare il partito arriver\u00e0 Gianni De Michelis, ma nella sua prima fase il progetto vide la partecipazione di un po' quasi tutti i vecchi quadri del PSI che non avevano aderito al SI - Socialisti Italiani guidato da Enrico Boselli, partecipante allo schieramento di centrosinistra.\nNel 2000 ader\u00ec al progetto anche il Movimento di Rinascita Socialdemocratica di Luigi Preti ed il PS cambi\u00f2 cos\u00ec nome in Partito Socialista-Socialdemocrazia, ma i due movimenti non si fonderanno mai.\nStoria.\nLa segreteria Intini: ricostruzione, autonomia e unit\u00e0 socialista.\nIl 21 aprile 1996 il PS si presenta alle elezioni politiche fuori dai poli, ma gli viene impedito dal Viminale, per evitar confusione col vecchio PSI, di usare la parola \u00abpartito\u00bb nel simbolo, che viene prontamente sostituita con 7 stelle. Craxi da Hammamet non condivide il progetto neosocialista e dirama un suo comunicato ufficiale. Il risultato \u00e8 deludente: 149.441 (0,4%) voti nel proporzionale per la Camera dei deputati.\nAlle elezioni regionali in Sicilia del 1996 si presenta come \"Partito Socialista-Sicilia\", conseguendo circa 50.000 voti (1,9%) e guadagnando 3 seggi su 90. I tre deputati all'Assemblea Regionale Siciliana furono Salvatore Cintola a Palermo (che lascer\u00e0 il partito dopo pochi anni), Giovanni Ricevuto a Messina e Nunzio Calanna a Catania.\nIl 6 luglio 1996 pu\u00f2 cos\u00ec avvenire l'inizio del processo costituente del PS. Malgrado i tanti craxiani del partito, Intini ricambia il gelo di Craxi avvertendo che \u00ab\u00e8 evidente che non dobbiamo diventare il partito degli orfani e dei vendicatori di Bettino\u00bb. Intini lavora subito per annodare alleanze strategiche con i socialisti degli altri partiti, in quel momento oggetto di attenzione del Partito Democratico della Sinistra.\nIl 29 e 30 ottobre si tiene la I conferenza programmatica che fa da apripista al I Congresso Nazionale del mese dopo. Intanto il 2 novembre una delegazione del PS si reca in Tunisia per incontrare Craxi. Al momento del congresso, Intini pu\u00f2 contare su un partito di circa 26\u00a0mila iscritti.\nAl congresso non mancano agitazioni e per quanto piccolo, il partito mostra almeno due anime: l'una legata pi\u00f9 a Craxi, l'altra che vorrebbe affrancarsi dall'ombra dell'ex segretario. A fine congresso Intini \u00e8 segretario, mentre Fabrizio Cicchitto \u00e8 coordinatore.\nLa segreteria De Michelis: a destra verso un Nuovo PSI.\nAgli inizi del 1997 Intini e Boselli lavorano per collaborare insieme alle elezioni con l'obiettivo di arrivare a riunificare i socialisti del PS con i Socialisti Italiani. Il 18 marzo viene annunciata una lista unica per le elezioni amministrative, i \"Socialisti Italiani Uniti\", a supporto di un proprio candidato sindaco. Nella lista per le comunali di Milano i capolista saranno proprio i due segretari socialisti. Il risultato milanese \u00e8 dell'1,3% e viene giudicato deludente, ma si decide comunque di andare avanti. Tuttavia da Hammamet Craxi diffonde una nota dove stronca il progetto dei Socialisti Italiani Uniti, creando non pochi problemi in casa socialista. Ancora a maggio la lite Craxi-Intini/Boselli \u00e8 aspra.\nQuando a luglio \u00e8 chiaro che il PDS va verso la fusione con altre forze (anche socialiste) per dar vita ai Democratici di Sinistra, Intini e Boselli riaffermano la propria autonomia e la propria decisione di arrivare a un'unica forza socialista.\nA questo punto il PS si polarizza attorno a due tendenze nette: l'una vicina al segretario sul progetto di fusione con i Socialisti Italiani di Boselli, l'altra vicina a Gianni De Michelis che fa proprie le polemiche craxiane degli ultimi cinque mesi e rifiuta il rapporto con il partito di Boselli, in assenza di una rottura tra i Socialisti Italiani ed il PDS.\nIntini \u00e8 per decidere tutto in un congresso da tenersi entro l'anno, ma i demichelisiani forzano i tempi. Il 13 settembre si tiene una riunione della Direzione Nazionale che sostituisce Intini con De Michelis con 37 voti su 38 (il neo segretario si era astenuto). Intini \u00e8 secco: \u00abLa verit\u00e0 \u00e8 che, al di l\u00e0 delle contingenti cortine fumogene, loro vogliono andarsene con la destra\u00bb. E De Michelis sostanzialmente conferma.\nPer Intini la riunione che lo ha destituito \u00e8 illegittima perch\u00e9 lo stesso l'aveva annullata il giorno prima assecondando la richiesta dei segretari di nove regioni (Lombardia, Veneto, Toscana, Lazio, Sardegna, Abruzzo, Puglia, Calabria e Sicilia). Per De Michelis la riunione \u00e8 legittima perch\u00e9 comunque convocata dalla maggioranza dei membri della segreteria del PS.\nIl PS si sdoppia definitivamente il 26 settembre, quando si riunisce la parte fedele a Intini rivendicando di essere l'unico PS legittimo. Il giorno dopo De Michelis ribadisce la sua linea: rifare il PSI, stare fuori dai poli alle amministrative, ma sostenere la coalizione di centro-destra nelle suppletive del Mugello.\nNel febbraio 1998 la parte del PS di Intini e Manca si unisce con i Socialisti Italiani di Boselli e il PSDI di Schietroma, fondando i Socialisti Democratici Italiani. Il PS \u00e8 definitivamente quello di De Michelis.\nIl 20 giugno 1998 De Michelis annuncia che sar\u00e0 inviata a Craxi una tessera del partito. Poche settimane dopo si celebra il II Congresso Nazionale che vede anche un intervento di Berlusconi, a dimostrazione del maggior ancoramento del PS nel centrodestra, ma non manca anche un certo interessamento alla neonata Unione Democratica per la Repubblica di Francesco Cossiga.\nIl 31 ottobre arriva la proposta di Intini di fare una lista unica SDI-PS per le elezioni europee del 1999, ma il PS \u00e8 contrario. Non tutti per\u00f2: Bobo Craxi \u00e8 dell'avviso di accettare l'invito dello SDI. Alla fine, dopo un incontro tra esponenti dei Socialisti Democratici Italiani e Bettino Craxi, il figlio Bobo si candida nel partito di Boselli nella circoscrizione dell'Italia meridionale, piazzandosi subito dopo il segretario.\nIl 9 gennaio 1999 Paris Dell'Unto lascia con altri il PS in polemica con la scelta del partito di allearsi con Alleanza Nazionale alle elezioni amministrative di quell'anno.\nIn seguito il PS partecipa con una propria lista alle elezioni europee del 1999 nella circoscrizione insulare Sicilia-Sardegna, conseguendo oltre quarantaduemila voti (1,38%), senza comunque eleggere propri esponenti.\nIl 22 giugno, dopo le elezioni europee, alcuni socialisti di punta come Cicchitto e la Boniver abbandoneranno il partito confluendo in Forza Italia.\nIl Nuovo PSI.\nDopo lunghi periodi di scarsa visibilit\u00e0 il gruppo dirigente promuove la costituzione del Nuovo PSI, che vedr\u00e0 la luce fin dal 2001 e aderir\u00e0 alla Casa delle Libert\u00e0 di Silvio Berlusconi."}
{"id": "368631", "revid": "4711", "url": "https://it.wikipedia.org/wiki?curid=368631", "title": "L'Aja", "text": ""}
{"id": "368633", "revid": "1013865", "url": "https://it.wikipedia.org/wiki?curid=368633", "title": "Kanta-H\u00e4me", "text": "Il Kanta-H\u00e4me (\"Egentliga Tavastland\" in svedese) \u00e8 una regione della Finlandia situata nella provincia della Finlandia meridionale; storicamente comprende il sud-est della regione storica dell'H\u00e4me. Confina con le regioni dell'Uusimaa, P\u00e4ij\u00e4t-H\u00e4me, Pirkanmaa, Satakunta e del Varsinais-Suomi.\nLa superficie della regione \u00e8 ja la popolazione \u00e8 di 175\u00a0481 abitanti.\nIl prodotto interno lordo della regione nel 2001 \u00e8 stato complessivamente di 2\u00a0968 milioni di euro.\nComuni.\nNella regione del Kanta-H\u00e4me ci sono 11 comuni. Le citt\u00e0 nella seguente lista sono evidenziate in grassetto:"}
{"id": "368635", "revid": "729019", "url": "https://it.wikipedia.org/wiki?curid=368635", "title": "Rocca Paolina", "text": "La Rocca Paolina \u00e8 una fortezza della citt\u00e0 di Perugia.\nStoria.\nFu costruita tra il 1540 e il 1543 per volere del papa Paolo III e ha rappresentato, fino al 1860, il simbolo del potere pontificio sull'antica citt\u00e0. La costruzione, progettata da Alessandro Tomassoni da Terni e Antonio da Sangallo il Giovane, venne realizzata su quelle che erano le case dei Baglioni, in seguito alla loro rivolta contro il papa, ed occupava ampia parte del versante sud di Perugia. Per la sua costruzione furono utilizzati i materiali dell'antico borgo di Santa Giuliana, demolito per intero con relative chiese e conventi, mentre le case, vie, torri e cortili ricadenti nel perimetro del nuovo edificio furono inglobati e coperti con possenti volte, costituendone il piano interrato.\nIn parte distrutta nel 1848, ricostruita nel 1860 per volere di papa Pio IX, la Rocca fu abbattuta definitivamente nei decenni successivi all'annessione al Regno d'Italia, offrendo lo spazio per la costruzione di molti edifici e sistemazioni ottocentesche (piazza Italia, via Masi, giardini Carducci, viale Indipendenza).\nCon tali vasti sconvolgimenti urbanistici, dell'antica Rocca (articolata in tre parti: il Palazzo Papale, il \"Corridore\" e la \"Tenaglia\") rimasero solo i sotterranei del Palazzo Papale. Questi furono finalmente interessati da lavori di rimozione delle macerie nel 1932 e conclusi nel 1965, aprendosi al pubblico quale \"citt\u00e0 sotterranea\" di grande fascino e suggestione.\nDal 1983 infine, la fortezza \u00e8 attraversata dal percorso pedonale meccanizzato (scale mobili) che dalla stazione bus, lungo la circonvallazione extramurale, raggiunge l'acropoli etrusca. Oggi i suoi grandi e singolari spazi sono utilizzati, durante l'anno, per diverse manifestazioni culturali.\nAll'interno della rocca si possono ammirare anche i resti in pietra dell'antico \"Giuoco del Pallone\" (stadio di legno dove veniva praticato tale gioco).\nStruttura.\nLa fortezza si articolava in tre parti: il Palazzo Papale, il Corridore e la Tenaglia rivolta verso la campagna. L'architetto ebbe comunque la sensibilit\u00e0 di incastonare nelle nuove muraglie a mattoni l'antica architettura etrusca denominata Porta Marzia, che ancora campeggia lungo l'omonima via. La costruzione della Rocca Paolina comport\u00f2 la demolizione di circa trecento case (l'intero borgo di Santa Giuliana), dei palazzi dei Baglioni \u2013 la famiglia al tempo dominante la citt\u00e0 e leader della rivolta \u2013 di varie torri e chiese tra cui la quattrocentesca Santa Maria dei Servi che le testimonianze del tempo reputavano la pi\u00f9 bella della citt\u00e0.\nLa Rocca Paolina con la sua mole sinistra rappresent\u00f2 fino al 1861 (Unit\u00e0 d'Italia) il simbolo del potere papale sull'antico libero comune. Con l'Unit\u00e0 la Rocca fu oggetto di sistematiche demolizioni dopo una prima fase gi\u00e0 avutasi coi moti del 1848, protrattesi fino alla fine del secolo, che portarono alla cancellazione di tutte e tre le parti anzidette. Solo il cinquecentesco Palazzo Papale fu sostituito con l'attuale Palazzo della Provincia, coi vicini palazzi e giardini delle sistemazioni Ottocentesche, poggianti sulle antiche strutture medievali -dette all'inizio- preesistenti alla fortezza.\nRimasta interrata e dimenticata per diversi decenni, nel 1932 vide iniziare lavori di svuotamento, completati nel 1965. Dal 1983 la Rocca Paolina \u00e8 attraversata da un percorso di scale mobili che collegano la base dell'Acropoli etrusco-romana (Piazza Partigiani) con il suo cuore in Piazza Italia.\nOpere contemporanee presenti.\nOpere di artisti contemporanei dialogano con la storia di questo luogo, la pi\u00f9 imponente \u00e8 Grande Nero di Alberto Burri, unica opera cinetica del maestro, collocata dal 1984, proprio su indicazione di Burri, nel salone delle acque della Rocca Paolina , (negli anni \u201950 il salone era il serbatoio di acqua potabile). Ha la forma di un poliedro alto pi\u00f9 di 7 metri, composto da sei elementi in acciaio scatolare, verniciato nero; l\u2019elemento alla sommit\u00e0, contiene una lunetta, che ruota grazie a un meccanismo azionato elettricamente. Lungo il percorso delle scale mobili, hanno trovato collocazione altre sculture contemporanee: \u201cIl volo di colombe\u201d, (1986) di Massimo Pierucci, dedicata dalla citt\u00e0 di Perugia, al pacifista svedese Olof Palme, in ricordo della sua morte violenta, avvenuta nello stesso 1986; l\u2019opera \u00e8 visibile dalle prime rampe delle scale mobili. Infine il monumento in bronzo del 1985, di Romeo Mancini, dedicato ai \u201cDemocratici umbri vittime dello squadrismo fascista 1921-1922\u201d, donato dall\u2019artista alla citt\u00e0 e collocato attualmente all\u2019ingresso del Cerp Centro espositivo Rocca\nNella letteratura.\nLa Rocca Paolina \u00e8 celebre per una delle pi\u00f9 famose poesie di Giosu\u00e8 Carducci dal titolo \"\"."}
{"id": "368636", "revid": "122987080", "url": "https://it.wikipedia.org/wiki?curid=368636", "title": "Uccisione di animali", "text": "L'uccisione di animali, in diritto penale, \u00e8 il reato previsto dall'art. del ai sensi del quale: \nElementi.\nOggetto.\nIl nuovo testo, introdotto dalla Legge 20 luglio 2004, n. 189 e successivamente aggiornato dalla , supera la distinzione tra uccisione di animali altrui (precedentemente punita dall') e maltrattamento e uccisione di animale proprio o \"res nullius\" (precedentemente punito dall'art. 727 del Codice Penale, la cui formulazione \u00e8 stata radicalmente modificata).\nAzione.\nL'azione esecutiva che costituisce il reato pu\u00f2 essere integrata da tutte quelle fattispecie comportamentali che cagionano la morte di un animale. Tale condotta pu\u00f2 essere costituita sia da un'azione sia da un'omissione. Ininfluente, al fine della rilevanza penale dell'atto, il mezzo impiegato per cagionare il decesso.\nElemento soggettivo.\nL'uccisione dell'animale deve avvenire, come nel caso del delitto di maltrattamento di animali, per dolo, anche eventuale.\nApprofondimenti.\nRatio della norma.\nLa ratio della norma va individuata nell'esigenza \u00abdi tutelare l'esistenza in vita di qualsiasi animale domestico, selvatico o addomesticato, ponendolo al riparo da atti di crudelt\u00e0 o non necessari\u00bb.\nConcetto di crudelt\u00e0.\nAl fine di addivenire ad una puntuale definizione di \"crudelt\u00e0\" \u00e8 bene riferirsi a quanto stabilito in merito dalla Suprema Corte: \u00abla crudelt\u00e0 \u00e8 di per s\u00e9 caratterizzata dalla spinta di un motivo abbietto o futile. Rientrano nella fattispecie le condotte che si rivelino espressione di particolare compiacimento o di insensibilit\u00e0\u00bb, con \u00abatti concreti di crudelt\u00e0, ossia l'inflizione di gravi sofferenze fisiche senza giustificato motivo\u00bb.\nConcetto di assenza di necessit\u00e0.\nCon riferimento alla definizione del concetto di \"assenza di necessit\u00e0\", va detto che esso va valutato non solo alla luce di quanto disposto dagli artt. e del (che si riferiscono, rispettivamente, alla legittima difesa e allo stato di necessit\u00e0) ma \u2013 anche in questo caso \u2013 alla luce di una massima della Corte di Cassazione: il concetto di necessit\u00e0 identifica \u00abogni altra situazione che induce all'uccisione o al danneggiamento dell'animale per evitare un pericolo imminente o un danno giuridicamente apprezzabile\u00bb.\nUccisione di animali a seguito di maltrattamento.\nL'ipotesi di uccisione di animali a seguito di maltrattamento \u00e8 sanzionata quale reato preterintenzionale: maltrattamento di animali con l'aggravante di aver cagionato la morte dell'animale, dovendosi applicare la regola di cui all', comma 1, del .\nUccisione di animale ad opera di altro animale.\nNon rientra nell'ipotesi di questo reato l'uccisione di un animale ad opera di un altro animale sfuggito al custode, trattandosi di evento colposo, che pu\u00f2 generare solo una forma di responsabilit\u00e0 civile (art. ) come danno cagionato dall'animale di propriet\u00e0."}
{"id": "368648", "revid": "1632387", "url": "https://it.wikipedia.org/wiki?curid=368648", "title": "Issei Sagawa", "text": "Storia.\nNel giugno 1981, Issei Sagawa, studente giapponese di Letteratura inglese all'universit\u00e0 Sorbona di Parigi, invit\u00f2 una sua compagna di studi per il ripasso di alcune poesie in vista dell'esame di fine ciclo. Sagawa dichiar\u00f2 alla polizia che egli era attratto dalla compagna di classe, di nome Ren\u00e9e Hartevelt. Nel mezzo del loro studio la uccise con un colpo di fucile alla testa, violent\u00f2 il cadavere della ragazza e poi la mangi\u00f2 gradualmente, fino a un totale di 7 chili di carne asportati dal suo corpo.\nSagawa fu dichiarato inabile a sostenere un processo, e suo padre, Akira Sagawa, ottenne l'estradizione in Giappone, dove venne liberato dalla custodia in meno di quindici mesi. Sagawa era gi\u00e0 diventato una celebrit\u00e0 in patria per il suo atteggiamento impenitente nei riguardi dell'intera faccenda. Da allora, ha scritto diversi best seller ed \u00e8 apparso in almeno un film, un'opera drammatica intitolata \"Shisenjiyou no Aria\" (in inglese, \"The Bedroom\"), di Hisayasu Sat\u014d. Scrive una rubrica per una testata nazionale.\nNel 1983, Sagawa descrisse l'esperienza dell'omicidio che lo rese famoso.\nOltre a libri sul suo delitto, Sagawa ha scritto nel 1997 un libro di commento, \"Shonen A\", sul serial killer di bambini di K\u014dbe del 1997, quando un quattordicenne chiamato \"Sakakibara\" o \"Ragazzo A\" (\"Shonen A\") uccise un bambino decapitandolo.\nNel mese di giugno 2012, il canale YouTube della rivista VICE ha pubblicato un'intervista a Issei Sagawa. Nell'intervista, Sagawa ha affermato di aver in passato utilizzato la masturbazione per tenere a freno i propri istinti, che lo spingevano all'antropofagia. Ha tuttavia ammesso che, avendo raggiunto l'et\u00e0 di 61 anni, si trova ormai in uno stato di impotenza sessuale e che teme quindi per l'eventuale riaffiorarsi di tali tendenze. Ha dichiarato, sempre a VICE, di sentire di \"dover morire\".\nRiferimenti nella cultura di massa.\nLetteratura.\nSenzapatria editore ha pubblicato nel dicembre 2010 nella collana \"On the road\" il racconto lungo \"Il giapponese cannibale\" ispirato al caso Sagawa, a firma di Antonio Pagliaro.\nCinema.\nIl 9 settembre 2017 all'interno della Mostra Internazionale del Cinema di Venezia il film \"Caniba\" dei registi e antropologi francesi Verena Paravel e Lucien Castaing-Taylor vince il Premio Speciale della Giuria Orizzonti."}
{"id": "368679", "revid": "745179", "url": "https://it.wikipedia.org/wiki?curid=368679", "title": "Metapontion", "text": ""}
{"id": "368680", "revid": "767487", "url": "https://it.wikipedia.org/wiki?curid=368680", "title": "Sunshine (film 1999)", "text": "Sunshine - storia di una famiglia (\"A napf\u00e9ny \u00edze\") \u00e8 un film del 1999 diretto da Istv\u00e1n Szab\u00f3.\nTrama.\nIl film segue tre generazioni di una famiglia ebrea durante i cambiamenti nell'Impero austro-ungarico dall'inizio del XX secolo al periodo dopo la Seconda guerra mondiale. Il protagonista centrale di tutte e tre le generazioni \u00e8 rappresentato da Ralph Fiennes per mettere in evidenza il legame tra padre, figlio e nipote."}
{"id": "368681", "revid": "7381", "url": "https://it.wikipedia.org/wiki?curid=368681", "title": "Jaime Andres Zapata Valdes", "text": ""}
{"id": "368683", "revid": "2039709", "url": "https://it.wikipedia.org/wiki?curid=368683", "title": "France", "text": "France (endonimo della Francia) pu\u00f2 anche riferirsi a:"}
{"id": "368686", "revid": "638792", "url": "https://it.wikipedia.org/wiki?curid=368686", "title": "Lorelei (Pok\u00e9mon)", "text": ""}
{"id": "368688", "revid": "399", "url": "https://it.wikipedia.org/wiki?curid=368688", "title": "Metapontum", "text": ""}
{"id": "368691", "revid": "1632387", "url": "https://it.wikipedia.org/wiki?curid=368691", "title": "Sandro", "text": "Origine e diffusione.\nSi tratta di una forma ipocoristica del nome Alessandro, o, pi\u00f9 raramente, di Cassandro, Lisandro e altri nomi simili. Questa stessa origine \u00e8 condivisa anche dal nome Sandy.\nLa forma \"Xander\" venne resa celebre, nei paesi di lingua inglese, grazie al personaggio di Xander Harris della serie televisiva \"Buffy l'ammazzavampiri\".\nOnomastico.\nNon vi sono santi n\u00e9 beati che portano questo nome, che quindi \u00e8 adespota; l'onomastico si pu\u00f2 festeggiare lo stesso giorno del nome Alessandro."}
{"id": "368692", "revid": "46989", "url": "https://it.wikipedia.org/wiki?curid=368692", "title": "Pistoicos", "text": ""}
{"id": "368697", "revid": "1272592", "url": "https://it.wikipedia.org/wiki?curid=368697", "title": "Semiramide (nome)", "text": "Origine e diffusione.\nNome di scarsissima diffusione, riprende quello della leggendaria regina assira Semiramide, ritenuta la fondatrice di Babilonia, diffusosi per via teatrale tramite numerose opere drammatiche e musicali, come la \"Semiramide\" di Rossini.\nIl nome deriva da \u03a3\u03b5\u03bc\u03af\u03c1\u03b1\u03bc\u03b9\u03c2 (\"Semiramis\"), la forma tarda greca del nome sumero o assiro \"Sammur-amat\", la cui etimologia non \u00e8 chiara, ed \u00e8 indicata diversamente: molte fonti la ricollegano alla leggenda secondo cui Semiramide venne allevata da delle colombe, e propongono quindi come significato \"amica dei colombi\", \"amante dei colombi\", \"colei che viene fra i colombi\" o anche solo \"colomba\"; in quest'ultimo caso sarebbe analogo per semantica ai nomi Giona, Colombo, Paloma, Dove e Jemima.\nAlternativamente viene identificato come \"dono del mare\", in accordo con la leggenda secondo la quale Semiramide nacque dal mare allo sbarcare di Nimrod. In alcuni casi la prima parte del nome, \"sammur\", viene ricollegata anche al toponimo ebraico \"Shinar\" e a quello accadico \"\u0160umer\" (da cui \"Sumeria\").\nOnomastico.\nL'onomastico pu\u00f2 essere festeggiato il primo di novembre, festa di Ognissanti, non essendovi sante con questo nome che \u00e8 quindi adespota."}
{"id": "368704", "revid": "47767", "url": "https://it.wikipedia.org/wiki?curid=368704", "title": "Sincero (nome)", "text": "Origine e diffusione.\nDi significato immediato, deriva dal latino, \"Sincerus\", letteralmente \"onesto\", \"sincero\". Il termine latino originario \"sincerus\" (che, prima che \"schietto\", voleva dire \"puro\", intero\", \"non contaminato\") ha un'etimologia oscura: \u00e8 probabile che la radice sia da ricercare in un lemma protoindoeuropeo \"*sm-ke-ro-\" (\"non ibrido\", \"non mischiato\", \"di un'unica crescita\", \"tutto d'un pezzo\") oppure a un ipotetico aggettivo latino non pervenutoci, \"*caerus\", correlato a una radice protoindoeuropea col significato di \"integro\", \"intero\"; le versioni che lo vorrebbe derivato dal latino \"sin cerae\", \"senza cera\", sono bollate invece come paretimologie.\nQuesto nome era usato gi\u00e0 anticamente, nelle prime comunit\u00e0 cristiane. Nell'Italia moderna \u00e8 raro, attestato principalmente in Emilia-Romagna e in provincia di Pesaro e per il resto sparso nel Centro-Nord. In inglese \u00e8 usato dal XVII secolo.\nOnomastico.\nIl nome \u00e8 adespota poich\u00e9 non gli corrisponde alcun santo. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "368712", "revid": "307923", "url": "https://it.wikipedia.org/wiki?curid=368712", "title": "Bandiera di Aruba", "text": "La bandiera di Aruba \u00e8 stata ufficialmente adottata il 18 marzo 1976, quando venne scelta in un concorso tra 630 disegnatori. Con il suo sfondo blu rappresenta il Mar dei Caraibi. La stella rossa a quattro punte bordata di bianco, nel cantone, oltre a rappresentare la posizione dell'isola nell'oceano, indica il progresso ed \u00e8 un evidente richiamo ai colori della bandiera olandese. Le due strisce gialle in basso simboleggiano l'indipendenza di Aruba e la sua vicinanza agli altri paesi caraibici (aspetto assai rilevante per l'isola, in quanto ama profondamente la libert\u00e0 e vive in buona armonia con le popolazioni delle isole vicine), oltre che ricordare le spiagge dorate e quindi la prosperit\u00e0 dell'isola; unite alla stella indicano anche la posizione geografica del paese.Il 18 marzo ad Aruba si festeggia la festa della bandiera.\nCollegamenti esterni.\nFeniks"}
{"id": "368713", "revid": "767487", "url": "https://it.wikipedia.org/wiki?curid=368713", "title": "Sinforosa", "text": "Origine e diffusione.\nDeriva, tramite il latino \"Symphorosa\", dal nome greco maschile \u03a3\u03cd\u03bc\u03c6\u03bf\u03c1\u03bf\u03c2 (\"Symphoros\"); esso \u00e8 tratto dal termine \u03c3\u03cd\u03bc\u03c6\u03bf\u03c1\u03bf\u03c2 (\"symphoros\"), che pu\u00f2 essere interpretato come \"compagno [di viaggio]\" o come \"utile\".\nIn Italia, la sua diffusione \u00e8 riflesso del culto verso santa Sinforosa, ma \u00e8 raro e disperso sul territorio nazionale. Il nome venne adoperato da Giovanni Giraud per la sua commedia \"La casa disabitata ossia Eutichio e Sinforosa\": dalla protagonista femminile di tale opera derivano, tramite un processo deonomastico, sia il soprannome di \"sinforosa\" (ora desueto, che si attribuiva a donne mature che s'abbigliano o si comportano da giovinette) sia il nome di \"sinforosa\" o \"sinfarosa\" per indicare il cappello femminile ottocentesco a falde larghe, da portare legato con un nastro sotto al mento.\nOnomastico.\nL'onomastico si pu\u00f2 festeggiare il 18 luglio in ricordo di santa Sinforosa, moglie di san Getulio e martire con i suoi sette figli sotto Adriano. Un'altra santa con questo nome, martire in Campania sotto Diocleziano con altri compagni, \u00e8 commemorata il 2 luglio."}
{"id": "368717", "revid": "767487", "url": "https://it.wikipedia.org/wiki?curid=368717", "title": "Sirte (nome)", "text": "Origine e diffusione.\n\u00c8 un nome \"ideologico\" ripreso dalla citt\u00e0 libica di Sirte in Libia, teatro della guerra italo-turca e di altri scontri successivi. La citt\u00e0 trae il suo nome dal golfo della Sirte, in greco \u03a3\u03cd\u03c1\u03c4\u03b9\u03c2 (\"Syrtis\", \"costa sabbiosa mutevole\"), basato sul verbo \u03c3\u03cd\u03c1\u03c9 (\"s\u00far\u014d\", \"trascinare\", \"tirare\", in riferimento alle correnti marine).\nQuesto nome \u00e8 attestato prevalentemente in Nord Italia e in Toscana; la diffusione \u00e8 comunque scarsissima, specie per il maschile.\nOnomastico.\nIl nome \u00e8 adespota, non essendovi sante che lo abbiano portato. L'onomastico pu\u00f2 essere festeggiato il 1\u00ba novembre, in occasione di Ognissanti."}
{"id": "368723", "revid": "287204", "url": "https://it.wikipedia.org/wiki?curid=368723", "title": "Savino", "text": ""}
{"id": "368727", "revid": "226458", "url": "https://it.wikipedia.org/wiki?curid=368727", "title": "Tuccio", "text": "Origine e diffusione.\nRappresenta l'abbreviazione della forma vezzeggiativa di nomi quali Alberto (da cui Albertuccio e poi Tuccio), Donato, Lamberto, Renato, Roberto, Santo, Vito, ormai in uso anche come nome autonomo. Nel sud Italia \u00e8 pi\u00f9 probabile una derivazione dal vezzeggiativo di Salvatore, da cui Tot\u00f2, Totuccio e quindi Tuccio.\nIn Italia \u00e8 diffuso principalmente in Sicilia.\nCome cognome Tuccio \u00e8 diffuso soprattutto in Sicilia, mentre Tucci \u00e8 presente in tutta l'Italia.\nOnomastico.\nSi festeggia il 1\u00ba novembre per la festa di Ognissanti (nota anche come Tutti i Santi)"}
{"id": "368729", "revid": "29035", "url": "https://it.wikipedia.org/wiki?curid=368729", "title": "Aulus Cornelius Celsus", "text": ""}
{"id": "368731", "revid": "14214", "url": "https://it.wikipedia.org/wiki?curid=368731", "title": "Gustav Kirchhoff", "text": ""}
{"id": "368734", "revid": "287204", "url": "https://it.wikipedia.org/wiki?curid=368734", "title": "Kirchhoff", "text": ""}
{"id": "368735", "revid": "247222", "url": "https://it.wikipedia.org/wiki?curid=368735", "title": "Ionesco", "text": ""}
{"id": "368737", "revid": "1745361", "url": "https://it.wikipedia.org/wiki?curid=368737", "title": "Telemaco (nome)", "text": "Origine e diffusione.\nDeriva dal greco \u03a4\u03b7\u03bb\u03ad\u03bc\u03b1\u03c7\u03bf\u03c2 (\"Telemachos\"), composto da \u03c4\u03b5\u03bb\u03b5 (\"tele\", \"lontano\") e \u03bc\u03b1\u03c7\u03bf\u03bc\u03b1\u03b9 (\"machomai\", \"lottare\", \"combattere\"), e vuol dire quindi \"colui che combatte da lontano\". Entrambi gli elementi sono diffusi nell'onomastica greca: il primo si ritrova anche nel nome Telesforo, il secondo in Lisimaco, Callimaco, Andromaco e Simmaco.\n\u00c8 un nome di tradizione classica, che riprende quello di Telemaco, il figlio di Ulisse che appare nell'\"Odissea\"; in Italia \u00e8 diffuso per un terzo delle occorrenze nel Lazio, e per il resto sparso su tutto il territorio nazionale.\nOnomastico.\nL'onomastico si pu\u00f2 festeggiare il 1\u00ba gennaio in memoria di san Telemaco o Almachio, monaco di origine orientale, martire a Roma fra il III e il IV secolo."}
{"id": "368738", "revid": "712828", "url": "https://it.wikipedia.org/wiki?curid=368738", "title": "Natura (Pok\u00e9mon)", "text": ""}
{"id": "368740", "revid": "1774197", "url": "https://it.wikipedia.org/wiki?curid=368740", "title": "Central European Summer Time", "text": " \nCentral European Summer Time (\"Orario Estivo dell'Europa Centrale\"), indicato con acronimo CEST, \u00e8 uno dei nomi del fuso orario dell'Europa centrale, nel periodo e per quei Paesi che introducono l'ora legale estiva.\nIl suo time offset \u00e8 UTC+2, mentre quando \u00e8 in vigore l'ora solare si fa riferimento al Central European Time, UTC+1; dal 1996 entra in vigore ogni anno a partire dall'1:00 UTC dell'ultima domenica di marzo e termina alle ore 1:00 UTC dell'ultima domenica di ottobre.\nCEST ha sostituito il termine MEST (Middle European Summer Time) che di fatto esprime lo stesso concetto ma \u00e8 ormai considerato obsoleto.\nStati coinvolti.\nI seguenti Stati e territori usano l'ora legale estiva CEST:"}
{"id": "368741", "revid": "599013", "url": "https://it.wikipedia.org/wiki?curid=368741", "title": "Gilberto de Godoy", "text": "Gioca nel ruolo di schiacciatore nel .\nCarriera.\nLa carriera sportiva di Gilberto Godoy Filho comincia nel 1993 tra le file del club Curitibano, con cui resta legato per una stagione. Gi\u00e0 vincitore al campionato mondiale Under-19 in Turchia, dopo aver vinto il campionato sudamericano della stessa categoria l'anno precedente, nell'estate 1994 si aggiudica anche il campionato sudamericano Under-21.\nNel 1995, dopo una stagione trascorsa al Cocamar, all'et\u00e0 di 18 anni, viene convocato per la prima volta nella nazionale maggiore, con cui conquista il primo campionato sudamericano della sua carriera, oltre all'argento nella World League e al bronzo alla Coppa del Mondo.\nFra il 1996 e il 2000 gioca in diverse squadre brasiliane, riuscendo a conquistare lo scudetto nella stagione 1999-00 con il Minas T\u00eanis Clube, con cui si aggiudica anche un campionato mineiro. In questi anni ottiene dei buoni risultati con la nazionale, vincendo due campionati sudamericani e la Grand Champions Cup 1997, oltre a due bronzi consecutivi in World League e buoni piazziamenti in Coppa America e l'oro ai giochi panamericani 1999.\nNella stagione 2000-01 fa la sua prima esperienza all'estero, ingaggiato dal club italiano , con cui rimarr\u00e0 legato per tre anni: nel corso del suo ultimo anno in terra estense, il 15 dicembre 2002 risulta positivo alla cannabis ad un controllo antidoping\n, che gli costa una squalifica fino al 21 marzo 2003 e una multa.\nNello stesso triennio, con la nazionale vince due World League, il primo campionato mondiale della sua carriera e la Coppa del Mondo 2003, oltre ad altri due campionati sudamericani.\nSuccessivamente continua la sua esperienza nel campionato italiano, stavolta tra le file di Cuneo,a quei tempi sempre in testa al campionato italiano e desiderosa di avere uno schiacciatore del suo calibro, con cui conquista la Coppa Italia 2005-06. Con la Sele\u00e7\u00e3o continua a collezionare trofei, i pi\u00f9 importanti dei quali sono l'oro olimpico ad Atene 2004 e il campionato mondiale 2006 in Giappone, in cui viene anche premiato come miglior giocatore.\nNel 2007, terminato il sodalizio con Cuneo, si trasferisce in Russia, nel club dell'Iskra Odincovo, con cui rimane legato per due stagioni, senza per\u00f2 ottenere risultati di rilievo. Il 2008 si rivela un anno deludente: infatti, per la prima volta dopo nove anni, la Sele\u00e7\u00e3o non riesce a salire sul podio della World League e viene anche sconfitta nella finale olimpica di Pechino dagli Stati Uniti.\nNel 2009 torna in Brasile rimanendo per due stagioni all'Esporte Clube Pinheiros. Durante l'estate 2009 colleziona medaglie d'oro, grazie ai successi nella World League, nel campionato sudamericano e alla Grand Champions Cup, ma \u00e8 l'anno successivo che ottiene il successo pi\u00f9 importante, la vittoria al campionato mondiale in Italia.\nNella stagione 2011-12 viene ingaggiato dal Cimed Esporte Clube, con cui conquista il Campionato Catarinense 2012. Come accaduto quattro anni prima, anche il 2012 si rivela deludente, con il sesto posto nella final six di Sofia e la sconfitta nella finale delle Olimpiadi di Londra per mano della Russia. Dopo le Olimpiadi, annuncia il suo ritiro dalla nazionale e cede la sua fascia di capitano al palleggiatore Bruno de Rezende. La stagione successiva gioca in Argentina nel Club Ciudad de Bol\u00edvar, con cui arriva secondo in classifica nella regular season, venendo eliminato nella semifinale play-off dall'UPCN Voley; in realt\u00e0 non scende quasi mai in campo a causa di un infortunio.\nNella stagione 2013-14 rientra in Brasile per giocare nella . Nel novembre 2013, tuttavia, accetta la proposta dell'Al-Nasr Sports Club, club degli Emirati Arabi Uniti, ma l'esperienza si conclude dopo tre mesi.\nNell'agosto 2014 annuncia ufficialmente il proprio ritiro. Nel 2019 rientra in campo con gli inglesi del , disputando la seconda parte della Super League 2018-19 ed aggiudicandosi al termine della stagione il titolo nazionale.\nNel 2018 viene inserito nella Volleyball Hall of Fame.\nVita privata.\nAll'et\u00e0 di sei mesi, gli viene diagnosticata una leucemia, che viene curata nell'arco di un anno con un trattamento ambulatorio.\nNel 1996 \u00e8 protagonista di un incidente automobilistico: l'auto con cui si stava dirigendo a Curitiba cade in un burrone di 30 metri, ma il giocatore esce illeso dall'accaduto.\nIl 25 dicembre 2003 si sposa a Bucarest con l'ex pallavolista rumena Cristina P\u00eerv, da cui ha avuto due figli, Nicoll, nel 2004, e Patrick, nel 2008, entrambi nati a Curitiba. Nel 2013 Cristina P\u00eerv chiede ed ottiene il divorzio, in seguito alla relazione di Giba con la modella e filantropa Maria Luiza Dautt avuta durante la sua permanenza in Argentina.\nNel 2016 viene scelto come presidente della Commissione Atleti della FIVB."}
{"id": "368744", "revid": "729019", "url": "https://it.wikipedia.org/wiki?curid=368744", "title": "Piaggio P.108", "text": "Il Piaggio P.108 fu un bombardiere strategico quadrimotore monoplano ad ala bassa sviluppato dall'azienda aeronautica Italiana S.A. Piaggio &amp; C. nei tardi anni trenta.\nEntrato in servizio nel 1941 ed utilizzato dalla Regia Aeronautica durante la seconda guerra mondiale, fu l'unico quadrimotore pesante utilizzato come bombardiere dalla Regia Aeronautica nel corso del conflitto, inoltre fu uno dei pochi velivoli militari italiani che, per le teoriche caratteristiche tecniche, si poteva paragonare ai migliori tra gli equivalenti prodotti dagli Alleati anche se praticamente fu inferiore ai Lancaster britannici ed ai B17 americani.\nStoria del progetto.\nIl P.108 fu l'unico bombardiere strategico quadrimotore della Regia Aeronautica nel secondo conflitto mondiale. Il progetto derivava dallo sviluppo di un precedente sottopotenziato Piaggio P.50-II con struttura in legno e che non era in grado di alzarsi nelle condizioni di peso massimo.\nIl progettista era Giovanni Casiraghi, un esperto ingegnere aeronautico che aveva in precedenza lavorato negli Stati Uniti dal 1927 al 1936. Sulla base della sua esperienza, concep\u00ec un aeroplano radicalmente diverso da quelle che erano le convenzioni dell'industria aeronautica italiana del tempo. Il P.108 era un bombardiere completamente metallico ad ala bassa con carrello retrattile. Vinse nel 1939 il concorso bandito dalla Regia Aeronautica per un nuovo bombardiere, battendo il Cant Z.1014, quando divenne evidente che i concorrenti non avrebbero potuto consegnare in tempo un numero sufficiente di esemplari alla aeronautica italiana prima della met\u00e0 del 1940. In particolare il P.108 risult\u00f2 il pi\u00f9 economico tra i 4 presentati come progetto (gli altri erano il BR 30 FIAT, il Cant Z. 1014 e il Caproni Ca. 204/205), l'unico costruito gi\u00e0 a livello di simulacro (assieme al Cant Z. 1014, che era forse quello dalle prestazioni migliori) e superiore nell'armamento difensivo sia al Fiat che al Caproni, mentre presumibilmente sarebbe stato pi\u00f9 veloce e robusto del Fiat e grossomodo veloce quanto il Caproni (a meno che questo non avesse montato gli sperimentali, ma mai completati, motori Isotta Fraschini Zeta da 1\u00a0500 CV). Il Cant Z 1014 e il Caproni Ca 205 avrebbero potuto trasportare un carico bellico offensivo leggermente superiore (anche se nel caso del Caproni l'armamento difensivo era veramente ridotto e vi erano molti punti morti), ma con delle soluzioni inconsuete e poco ortodosse (per esempio il Cant Z 1014 aveva tre stive bombe, due delle quali nelle gondole motori), presumibilmente poco efficaci.\nIl prototipo effettu\u00f2 il primo volo il 24 novembre 1939.. Dimostr\u00f2 di fornire ottime prestazioni e richiese poche rifiniture, ma ci fu bisogno di tempo prima che i piloti prendessero confidenza con il comportamento in volo. Il P.108 fu consegnato a un solo reparto, la 274\u00aa Squadriglia Bombardamento a Grande Raggio (BGR), inquadrata all'interno del 46\u00ba Stormo con sede a Pisa, dove arriv\u00f2 nel 1941 Vi furono per\u00f2 alcuni incidenti, in uno dei quali perse la vita il figlio prediletto di Benito Mussolini. Il 7 agosto 1941 Bruno Mussolini stava pilotando uno dei prototipi del bombardiere allora segreto, quando, secondo la versione ufficiale, i motori persero potenza in fase di atterraggio, l'aereo scese di quota urtando contro una casa. La sezione della cabina di pilotaggio si stacc\u00f2 dal resto del velivolo e, pur non incendiandosi, fu distrutta nell'impatto. Col Mussolini morirono altri due aviatori.\nVarianti e sviluppi.\nIl P.108 fu progettato in quattro versioni, ma soltanto una, il bombardiere P.108B, fu prodotta in serie prima dell'armistizio. Le altre varianti consistevano nel P.108A per impiego anti-nave, armato con un cannone da 102\u00a0mm (al momento dello sparo la copertura di duralluminio della prua si fessurava in pi\u00f9 punti, e non ebbe mai un battesimo del fuoco perch\u00e9 giudicato pericoloso per l'equipaggio e estremamente impreciso nel tiro), il P.108C, un aereo di linea dotato di una maggiore lunghezza alare, fusoliera modificata in grado di trasportare 32 passeggeri e il P.108T, versione da trasporto militare. Furono costruiti un solo P.108A e 24 P.108B. Il totale tra versioni e prototipi fu di 35 aerei. La maggior parte dei P.108C fu poi modificata per uso come aereo da trasporto militare e poteva imbarcare fino a 60 passeggeri. Nove P.108 T furono utilizzati dalla unit\u00e0 da trasporto della \"Luftwaffe\" fino alla fine della guerra.\nRiassumendo:\nPresunti collegamenti con la Vespa.\nSecondo alcuni resoconti il famoso scooter sviluppato dalla ditta di Pontedera nel 1946 sarebbe collegato al grande quadrimotore, in quanto:\nLe due ipotesi sono false, in quanto i motori radiali Piaggio, come buona parte dei motori italiani di quel periodo, utilizzavano l'aria compressa proveniente da una bombola caricata da un \"Aviocompressore SS\" prodotto dalla Garelli, con caratteristiche diverse da quelle dei primi motori apparsi sulla Vespa. Negli archivi della Piaggio non vi \u00e8 traccia di utilizzo di componenti aeronautici nel motociclo. Il celebre motoveicolo, progettato dall'ingegnere aeronautico Corradino D'Ascanio, rielabor\u00f2 alcune tecnologie aeronautiche, quali il supporto \"monotubo\" della ruota anteriore, ispirato da quello dei carrelli degli aerei e la struttura portante in lamiera collegabile ai \"rivestimenti lavoranti\", ma queste tecnologie sono diffuse nel mondo aeronautico e non necessariamente collegate a un particolare velivolo.\nImpiego operativo.\nIl primo ed unico reparto a cui furono assegnati bombardieri P.108 fu la 274\u00aa Squadriglia Bombardamento a Grande Raggio (BGR), che, al momento dell'assegnazione dei velivoli, era operativa solo da pochi mesi (1\u00ba giugno 1941).\nNonostante i numerosi incidenti e la non facile ambientazione del personale di volo, il 9 giugno 1942 due P.108B trovarono il loro primo impiego operativo in missione di ricerca e bombardamento navale nella zona delle Isole Baleari. Nello stesso anno vennero effettuate varie missioni di bombardamento principalmente sulle installazioni inglesi di Gibilterra, facendo decollare gli apparecchi dal campo di volo di Decimomannu, in Sardegna.\nNegli ultimi mesi del 1942 e nei primi del 1943, in seguito all'Operazione Torch ed allo sbarco alleato in Nord Africa, il P.108 fu impiegato principalmente sull'Algeria. Dopo l'armistizio, i pochi esemplari rimasti di P.108B furono requisiti dalla Luftwaffe e non vennero utilizzati operativamente, contrariamente a quanto avvenne per la versione \"T\" dello stesso velivolo."}
{"id": "368745", "revid": "1745361", "url": "https://it.wikipedia.org/wiki?curid=368745", "title": "Telesforo (nome)", "text": "Origine e diffusione.\nDeriva dal nome greco \u03a4\u03b5\u03bb\u03b5\u03c3\u03c6\u03cc\u03c1\u03bf\u03c2 (\"Telesphoros\"); il primo elemento che lo compone pu\u00f2 essere identificato con \u03c4\u03b5\u03bb\u03b5 (\"tele\"), \"lontano\", oppure con \u03c4\u03b5\u03bb\u03bf\u03c2 (\"telos\"), \"fine\", \"scopo\", mentre il secondo \u00e8 \u03c6\u03b5\u03c1\u03c9 (\"phero\"), \"portare\". Il significato pu\u00f2 quindi essere \"colui che porta a buon fine\", \"colui che porta a compimento\", oppure \"colui che porta lontano\", ma \u00e8 stato proposto anche \"portatore di frutti\" (lo stesso di Efrem).\nIl nome ha anche tradizione classica, in quanto nella mitologia greca Telesforo era il dio che presiedeva alla convalescenza, figlio di Asclepio.\nOnomastico.\nL'onomastico si pu\u00f2 festeggiare in memoria di san Telesforo, papa e martire nel II secolo, commemorato il 2 gennaio (precedentemente il 5) dalla Chiesa latina e il 22 febbraio da quella greca."}
{"id": "368747", "revid": "827882", "url": "https://it.wikipedia.org/wiki?curid=368747", "title": "Camus (disambigua)", "text": ""}
{"id": "368750", "revid": "1573940", "url": "https://it.wikipedia.org/wiki?curid=368750", "title": "Tertulliano (nome)", "text": "Origine e diffusione.\nDeriva dal soprannome e poi tardo nome latino Tertullianus:alcune fonti lo considerano un derivato di \"Tertius\" (l'italiano Terzo), tramite il diminutivo \"Tertullus\"; altre lo considerano un patronimico di \"Tertulus\", un nome derivante da \"tertus\" (la forma arcaica di \"tersus\", \"limpido\", \"terso\").\nNome di scarsissima diffusione, \u00e8 maggiormente attestato in Italia settentrionale, specie nel Veneto, e il suo uso \u00e8 dovuto, oltre che alla fama dell'apologeta cristiano Tertulliano, anche al culto verso san Tertulliano, che fu vescovo di Bologna nel V secolo.\nOnomastico.\nL'onomastico si pu\u00f2 festeggiare il 27 aprile in memoria di san Tertulliano, vescovo di Bologna."}
{"id": "368753", "revid": "277947", "url": "https://it.wikipedia.org/wiki?curid=368753", "title": "Tarquinio", "text": "Origine e diffusione.\nDeriva dal gentilizio latino \"Tarquinius\", nome utilizzato dalla gens Tarquinia, che faceva probabilmente riferimento alla citt\u00e0 etrusca di Tarquinia; il nome della citt\u00e0 (\"Tarquinii\" in latino e \"Tarch(u)na\" in etrusco) derivava probabilmente dal nome dell'eroe Tarconte. Secondo altre fonti, invece, Tarquinio risale direttamente all'etrusco \"tarchn\", di significato sconosciuto.\nIn Italia, il nome \u00e8 accentrato in Lazio, mentre nel resto della penisola \u00e8 pi\u00f9 raro.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico quindi si festeggia il giorno di Ognissanti, che \u00e8 il 1\u00ba novembre."}
{"id": "368759", "revid": "599013", "url": "https://it.wikipedia.org/wiki?curid=368759", "title": "Istituto superiore per la prevenzione e la sicurezza del lavoro", "text": "L'Istituto superiore per la prevenzione e la sicurezza del lavoro (in acronimo ISPESL) era un ente di diritto pubblico del settore della ricerca, sottoposto alla vigilanza del Ministero della salute. Era organo tecnico-scientifico del Servizio Sanitario Nazionale per la ricerca, sperimentazione, controllo, consulenza, assistenza, alta formazione, informazione e documentazione in materia di prevenzione degli infortuni e delle malattie professionali, sicurezza sul lavoro e di promozione e tutela della salute negli ambienti di vita e di lavoro, del quale si avvalevano gli organi centrali dello Stato preposti ai settori della salute, dell'ambiente, del lavoro, della produzione e le regioni e le province autonome di Trento e di Bolzano. \nEra, altres\u00ec, punto di riferimento italiano nel network informativo dell'Agenzia europea per la sicurezza e la salute sul lavoro. Con l'art. 7 del decreto legge n. 78 del 31 maggio 2010 (convertito nella legge n. 122 del 30 luglio 2010), l'ISPESL viene soppresso e le relative funzioni, con decorrenza dal 31 maggio 2010, sono state attribuite all'INAIL.\nStoria.\nL'ISPESL era stato istituito con DPR 31 luglio 1980 n. 619, come previsto dall'art. 23 legge n. 833/78 istitutiva del Servizio sanitario nazionale. Il DPR 619/1980 aveva definito anche le competenze istituzionali dell'Istituto che avevano subito successive trasformazioni sino ad assumere la forma di ente di diritto pubblico nel settore della ricerca. Il D.M. 23 dicembre 1982 istituiva i dipartimenti periferici dell'ISPESL per consentire all'Istituto di svolgere l'attivit\u00e0 omologativa derivatale dall'assunzione delle competenze dei disciolti enti: E.N.P.I.Ente Nazionale per la Prevenzione degli Infortuni e A.N.C.C.Associazione nazionale per il controllo della combustione.\nStruttura.\nL'ISPESL aveva un presidente, un direttore generale, un consiglio d'amministrazione, un comitato scientifico e un collegio dei revisori dei conti, tuttavia con DPCM 28 aprile 2008, successivamente prorogata, la sua amministrazione era stata affidata ad un commissario straordinario; organizzativamente era articolato in 36 dipartimenti territoriali, 5 centri di ricerca e 7 dipartimenti centrali.\nFunzioni.\nLe competenze dell'ISPESL erano state successivamente rivisitate dal D.Lgs. 9 aprile 2008 n. 81 recante il cosiddetto \"Testo Unico della Sicurezza sul Lavoro\". L'art. 9 del D.Lgs. n. 81/2008, rubricato \"Enti pubblici aventi compiti in materia di salute e sicurezza nei luoghi di lavoro\", citava l'ISPESL a fianco di IPSEMA e INAIL, definendo ai commi 1, 2 e 3 i principi generali di operativit\u00e0 in relazione alle Istituzioni e in relazione alla sinergia ed al coordinamento dell'azione dei tre enti nell'ambito delle rispettive competenze. Si pensi che l'art. 71 del D.Lgs. n. 81/2008, al comma 11, individuava, ad es. l'ISPESL come titolare della prima verifica periodica delle attrezzature di lavoro di cui all'allegato VII del medesimo decreto. In sostanza, parallelamente alle classiche funzioni esercitate dall'ISPESL (certificazione, controlli in molti settori impiantistici, presenza in diverse attivit\u00e0 di controllo in materia di impianti a rischio di incidente rilevante) cresceva considerevolmente l'impegno dell'Istituto nel settore strategico nella lotta alla piaga degli infortuni sul lavoro della Formazione e Informazione, essendo l'ISPESL riconosciuto \"ope legis\" come ente autorizzato a svolgere l'attivit\u00e0 di formazione in tutti i campi della sicurezza sul lavoro. \nIl decreto legge n. 78/2010, al fine di unificare tutte le competenze in materia di sicurezza e prevenzione antinfortunistica sul lavoro accorpava all'INAIL sia l'ISPESL che l'IPSEMA."}
{"id": "368762", "revid": "47767", "url": "https://it.wikipedia.org/wiki?curid=368762", "title": "Teodorico (nome)", "text": "Origine e diffusione.\nDal nome gotico \"\u00deiudreiks\" o \"\u00deeutrich\", che, composto dai termini \"\u00feeud\" (\"popolo\", da cui anche Teodolinda, Detlef, Dieter e Teodemaro) e \"ric\" (\"potente\", \"sovrano\"), pu\u00f2 essere interpretato come \"re del popolo\" o \"re dei popoli\".\nLatinizzato nella forma \"Theodoricus\", il nome Teodorico non va confuso col nome Teodoro, col quale non ha alcun rapporto etimologico - si tratta di una semplice somiglianza fonetica. Il nome \"Terry\" pu\u00f2 essere un derivato di \"Thierry\".\nIl nome \"Dirk\", originatosi come forma ipocoristica olandese e tedesca di Teodorico, venne diffuso nella lingua inglese dall'attore Dirk Bogarde, di discendenza olandese, e coincide con il nome del dirk, un pugnale tipicamente scozzese.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "368763", "revid": "253269", "url": "https://it.wikipedia.org/wiki?curid=368763", "title": "Robbie Coltrane", "text": "Biografia.\nFiglio di un medico (morto per un cancro ai polmoni quando Robbie era adolescente) e di una pianista, nacque a Rutherglen nel South Lanarkshire in Scozia nel 1950, e studi\u00f2 (sporadicamente) al Glenalmond College a Perth and Kinross, alla Glasgow School of Art, e alla Moray House College Of Education a Edimburgo. Si dedic\u00f2 alla recitazione all'et\u00e0 di venti anni, prendendo il nome d'arte di Coltrane (in tributo al sassofonista jazz John Coltrane) e lavorando in teatro e nelle stand-up comedy.\nLe sue capacit\u00e0 di comico gli procurarono ruoli nella serie televisiva \"The Comic Strip Presents\" (1982) e fu una delle star di \"Laugh??? I Nearly Paid My Licence Fee\" (1984). Presto approd\u00f2 al cinema, ottenendo piccoli ruoli in numerosi film come \"La morte in diretta\" (1980), \"Scrubbers\" (1983), \"Absolute Beginners\" (1986) e \"Mona Lisa\" (1986). In televisione apparve inoltre in \"Tutti Frutti\" (1987), nel ruolo di Samuel Johnson in \"Blackadder\" (1987) (ruolo che pi\u00f9 tardi riprese nel pi\u00f9 serio \"Boswell and Johnson's Tour of the Western Islands\" (1993), e in diversi stand-up e sketch comedy show.\nFu co-protagonista con Eric Idle in \"Suore in fuga\" (1990), e interpret\u00f2 il Papa in \"Mio pap\u00e0 \u00e8 il Papa\" (1991). Interpret\u00f2 inoltre un sedicente detective privato con Humphrey Bogart nella commedia televisiva \"The Bogie Man\". I suoi ruoli andarono di bene in meglio negli anni novanta con la serie televisiva \"Cracker\" (1993-1996) con cui conquist\u00f2 tre premi British Academy Television Award per il miglior attore consecutivi, e successivamente in film di successo come i due di James Bond \"GoldenEye\" (1995) e \"Il mondo non basta\" (1999), cos\u00ec come il ruolo del mezzogigante Rubeus Hagrid in \"Harry Potter e la pietra filosofale\" (2001), \"Harry Potter e la camera dei segreti\" (2002), \"Harry Potter e il prigioniero di Azkaban\" (2004), \"Harry Potter e il calice di fuoco\" (2005), \"Harry Potter e l'Ordine della Fenice\" (2007) e \"Harry Potter e il principe mezzosangue\", \"Harry Potter e i Doni della Morte - Parte 1\" e \"Harry Potter e i Doni della Morte - Parte 2\" (anche se nei campi lunghi non appare lui, ma la sua controfigura, l'ex rugbista inglese Martin Bayfield, 206\u00a0cm d'altezza). Degna di nota \u00e8 anche la sua partecipazione nei panni del sergente Peter Godley nel film \"La vera storia di Jack lo squartatore - From Hell\" (2001) dei Fratelli Hughes.\nVita privata.\nResidente vicino a Glasgow, collezionava auto d'epoca e nel 1999 ha sposato la scultrice Rhona Gemmell, da cui ha avuto due figli: Alice (1992) e Spencer (1998); nel 2003 si \u00e8 separato dalla moglie.\nDoppiatori italiani.\nNelle versioni in italiano delle sue opere, Robbie Coltrane \u00e8 stato doppiato da:\nDa doppiatore \u00e8 sostituito da:"}
{"id": "368767", "revid": "47767", "url": "https://it.wikipedia.org/wiki?curid=368767", "title": "Teodolinda (nome)", "text": "Origine e diffusione.\nDeriva dalle radici germaniche \"\u00feeud\" (o \"thind\" o \"diot\", \"popolo\", da cui anche Teodorico, Detlef, Dieter e Teodemaro) e \"linde\" (\"tenero\", \"morbido\") o \"lind\" (\"scudo\"), e pu\u00f2 quindi significare \"benevola verso il popolo\" oppure \"difesa del popolo\".\nOnomastico.\nL'onomastico si pu\u00f2 festeggiare in ricordo di Teodolinda, regina dei Longobardi, commemorata come santa o come beata il 22 gennaio, ma il cui culto non \u00e8 ufficialmente riconosciuto dalla Chiesa."}
{"id": "368769", "revid": "125921978", "url": "https://it.wikipedia.org/wiki?curid=368769", "title": "Metaponto (sito archeologico)", "text": "Metaponto (; ) \u00e8 un sito archeologico nei pressi di Metaponto, frazione del comune di Bernalda in provincia di Matera.\nIl parco archeologico \u00e8 a due chilometri dal Museo archeologico nazionale di Metaponto, dove sono custoditi molti dei reperti l\u00ec rinvenuti, a ridosso della strada statale 106 Jonica.\nLe testimonianze di maggior rilievo del sito sono l\"'antiquarium\" (una struttura ottagonale), il \"teatro\", il \"castro romano\", l'\"agor\u00e0 cittadina\", la \"necropoli\", i \"templi\" di Apollo Licio, Demetra, Afrodite, Hera e le Tavole Palatine, il \"tempio che delimitava i confini\" dell'antica citt\u00e0 dedicato ad Hera.\nNell'area sacra sono situati: \nDavanti agli ingressi dei templi sono situati i resti degli altari con vari elementi decorativi.\nAd est si sviluppa il muro di protezione dell'area sacra che la separa dall'agor\u00e0 dove \u00e8 situato il teatro. Nel VII secolo, questa zona era occupata da un \"ekklesiast\u00e8rion\" (resti visibili), costituito da un terrapieno senza gradini e trasformato almeno due volte nel corso del V secolo. La forma definitiva messa in luce dagli scavi sar\u00e0 acquisita solo nella seconda met\u00e0 del IV secolo. Alle spalle di quest'area si erge un altare della fine del VI secolo recante l'iscrizione \"Di\u00f2s Agor\u00e0\" dedicato a Zeus.\nA sud, invece, \u00e8 posto un ampio portico e un recinto trapezoidale con i resti di due imponenti strutture, identificato da alcuni storici come il luogo dedicato alla predizione e alla religiosit\u00e0 misterica, tant'\u00e8 che sarebbe stato visitato anche dal poeta-sciamano Aristea di Proconneso.\nLa citt\u00e0, con una superficie di 144 ettari, \u00e8 protetta da una cinta muraria del VI secolo a.C. dotata di ingressi monumentali."}
{"id": "368773", "revid": "47767", "url": "https://it.wikipedia.org/wiki?curid=368773", "title": "Tindaro (nome)", "text": "Origine e diffusione.\nDiffuso in modo particolare nel messinese, riflette il culto per la Madonna Nera del Santuario di Tindari. La localit\u00e0, frazione del comune messinese di Patti, trae il suo nome dalla preesistente colonia greca di \"Tyndaris\", cos\u00ec nominata in onore del leggendario re di Sparta Tindaro (in greco \u03a4\u03c5\u03bd\u03b4\u03ac\u03c1\u03b5\u03c9\u03c2, \"Tyndareos\"), sebbene la ragione di questo collegamento non sia nota); in alcuni casi, pu\u00f2 anche richiamare direttamente il personaggio mitologico.\nSecondo dati pubblicati negli anni 1970, del nome si contavano circa millesettecento occorrenze, pi\u00f9 altre millecinquecento circa della forma femminile.\nOnomastico.\nSi festeggia l'8 settembre, in occasione della festa in onore della Madonna Nera di Tindari."}
{"id": "368774", "revid": "1543377", "url": "https://it.wikipedia.org/wiki?curid=368774", "title": "Fred Holland Day", "text": "Vita.\nDay apparteneva al movimento pittorialista, che considerava la fotografia come appartenente alle belle arti. Le sue immagini alludono all'antichit\u00e0 classica nella posa, nella composizione e spesso nel tema. Spesso Day cre\u00f2 un'unica stampa dal negativo. \nEgli usava soltanto il processo al platino, insoddisfatto da tutti gli altri, e perse interesse verso la fotografia quando il platino divenne impossibile da trovare a seguito della Rivoluzione d'Ottobre in Russia.\nAll'inizio del XX secolo, la sua influenza e la sua reputazione come fotografo rivaleggiavano con quella di Alfred Stieglitz, la cui fama avrebbe pi\u00f9 tardi eclissato la sua. \nIl punto di maggior successo della carriera fotografica di Day fu probabilmente la mostra fotografica alla Royal Photographic Society nel 1900. Vi furono esibite 375 immagini di 42 fotografi. 103 di queste immagini erano di Day, e gli valsero sia ampie lodi che critiche spietate da parte dei recensori.\nControversie e vita sessuale.\nLa vita e il lavoro di Day sono sempre stati controversi. I soggetti delle sue immagini erano spesso nudi maschili di adolescenti.\nPam Roberts, nel libro \"F. Holland Day\" (Waanders Pub, 2001; catalogo di una mostra su Day nel Museo Van Gogh di Amsterdam) scrisse: \nDay dedic\u00f2 molto tempo agli adolescenti immigrati a Boston, insegnando loro a leggere e seguendoli negli studi. Uno in particolare, il tredicenne immigrato libanese Khalil Gibran, divenne celebre come autore del libro \"Il profeta\".\nFama.\nDay, fino alla riscoperta dei nostri tempi, fu completamente dimenticato dai suoi contemporanei per una serie di ragioni: fu eclissato dal suo rivale, Stieglitz; la fotografia pittorialista pass\u00f2 di moda; gran parte delle sue stampe e dei suoi negativi fu disastrosamente perduta in un incendio, nel 1904. Infine, Day stesso perse interesse per la fotografia e se ne ritir\u00f2 spontaneamente.\nMuseo.\nLa casa di Day al 93 Day Street, a Norwood (Massachusetts), \u00e8 oggi un museo, ed anche sede della \"Norwood Historical Society\"."}
{"id": "368775", "revid": "23390", "url": "https://it.wikipedia.org/wiki?curid=368775", "title": "Nudo maschile in fotografia", "text": ""}
{"id": "368777", "revid": "1038459", "url": "https://it.wikipedia.org/wiki?curid=368777", "title": "Anoplura", "text": "Gli Anoplura o Siphunculata sono un piccolo ordine di insetti, i cosiddetti veri \"pidocchi\", tutti parassiti epizoi ematofagi persistenti e obbligati di Mammiferi.\nL'Ordine comprende circa 490 specie descritte nel mondo, riunite in 15 Famiglie e parecchi Generi, strettamente affini ai Mallofagi e, come questi, presentano notevole specificit\u00e0 riguardo ai loro ospiti, che abbandonano comunemente dopo la morte.\nRivestono un particolare interesse in Parassitologia per i danni che possono arrecare e, soprattutto, per il fatto di poter trasmettere, come vettori, agenti eziologici di varie patologie.\nMorfologia.\nCranio mobile, prognato, libero o parzialmente retrattile nel protorace.\nAntenne brevi, libere, 3-5 articolate (il numero di 3 articoli \u00e8 comunemente proprio degli stadi preimmaginali, ma \u00e8 conservato anche allo stadio adulto in \"Pedicinus\" .)\nApparato boccale secondariamente entognato e atto a perforare la pelle dei Mammiferi e a succhiare il sangue. La porzione anteriore del cranio si prolunga in una sorta di muso, o di brevissima proboscide (\"haustellum\"), a forma di gronda rovesciata, aperta ventralmente lungo una stretta fenditura; essa \u00e8 evaginabile mediante muscoli labiali e mandibolari ed \u00e8 armata di denticoli ricurvi. La sua apertura anteriore immette in una vasta cavit\u00e0 (detta \"cibario\", o \"cavit\u00e0 preorale\", o \"vestibolo boccale\") che dorsalmente si continua con la faringe e ventralmente sfocia in una invaginazione sacciforme (\"sacco trofico\") prolungata posteriormente fino all'estremit\u00e0 caudale del cranio e contenente gli stiletti. Questi stiletti (il mediale \u00e8 ritenuto parte morfologica del dorsale) sono 3: uno dorsale (formato da due lamine anteriormente accartocciate a tubo che costituiscono il canale di suzione del sangue), uno mediale (ipofaringe, sottilissimo e percorso da un canalicolo di fuoriuscita della saliva) e uno ventrale (denticolato innanzi e piegato a gronda). Tutti e tre sono retrattili e protrattili e sono azionati da muscoli attaccati alle pareti del sacco; dorsale e ventrale, inoltre, sono posteriormente divisi a forca. L'interpretazione morfologica delle parti \u00e8 ancora controversa.\nTorace piccolo coi tre segmenti indistinti o fusi assieme.\nZampe massicce, subsimili, tali da permettere all'ospite di uncinare la pelle o i peli. Tarsi uniarticolati, unghia robustissima oppure pretarso unguliforme, generalmente curvi e formanti assieme da un processo distale della tibia (quando si flette contro di essa) una sorta di pinza.\nAddome sessile con 10 segmenti distinti (il IX urite pu\u00f2 ridursi notevolmente, gli uriti I-V si fondono, in \"Phtirus\" , completamente insieme) e zone laterali in genere pi\u00f9 pigmentate e sclerificate di quelle dorsali e ventrali in modo da assicurare notevolissima resistenza allo schiacciamento.\nAnatomia.\nSistema nervoso. Cerebro spostato all'indietro e ganglio ipocerebrale anteriore ad esso. Gangli della catena nervosa ventrale fusi in una massa unica.\nApparato digerente. Canale alimentare senza ingluvie e ventriglio con pompa cibariale e pompa faringeale; esofago sottile; mesentero voluminoso a volte fornito di ciechi gastrici e privo di membrana peritrofica; proctodeo non convoluto e provvisto di 6 papille rettali.\nApparato tracheale con massimo 7 paia di stigmi (un paio toracico, e sei paia addominale negli uriti III-VIII). Nel Gen.\"Neolinognathus\" vi \u00e8 un solo paio di stigmi addominali all'VIII urite.\nApparato circolatorio con cuore breve, globulare, fornito di 2 paia di ostioli e con aorta lunghissima e sottile.\nSistema escretore con 4 tubi malpighiani.\nApparato secretore con 2 paia di ghiandole salivari (un paio tubolari ed un paio reniformi) i cui dotti efferenti si uniscono a formare il canalicolo della saliva che percorre lo stiletto mediale, ed un paio di ghiandole mascellari, dette di , che sboccano nel sacco trofico. Apparato endocrino retrocerebrale con corpi cardiaci e corpi allati pari e ridotti.\nApparato riproduttore. Ovari con 5 ovarioli politrofici ciascuno; spermateca presente o assente; 2 ghiandole colleteriche. Ovopositore rappresentato da un paio di brevi gonapofisi. Testicoli pari, compatti e bilobati. Deferenti sottili, provvisti o no di vescicole seminali. Canale eiaculatore differenziante caudalmente un sacco del pene e sboccante fra IX e X urosterno. Organo copulatorio formato da endeago e due parameri.\nBiologia.\nInsetti a riproduzione anfigonica (nell'accoppiamento la femmina si colloca sopra il maschio). Le uova, ovoidali o subpiriformi, sono cefalicamente opercolate; vengono disposte isolatamente ed incollate ai peli o alle setole dell'ospite. o anche su fili e fibre di indumenti) con l'asse maggiore disposto ne senso del pelo che lo sopporta. La neanide sguscia in modo simile a quella dei Mallophaga e passa tre stadi prima di divenire immagine.\nI Sifunculati si diffondono durante l'accoppiamento o in casuali contatti tra le vittime o anche, pi\u00f9 raramente, facendo trasportare da altri insetti (specialmente Ditteri).\nInteresse patologico.\nGli Anopluri succhiano sangue prelevandolo dal lume dei vasi, in cui iniettano saliva che contiene un enzima anticoagulante; sono dotati di endosimbiosi batterica con presenza di micetociti nelle pareti intestinali o addirittura di micetomi siti nella cavit\u00e0 del corpo (con gli escrementi spesso vengono espulsi microrganismi patogeni).\nPossono trasmettere agenti eziologici di parecchi morbi e riuscire nocivi e pericolosi. Ad esempio il \"Pediculus humanus\" , oltre a causare, con le sue punture, alterazioni papulose o vescicolare della pelle ed, indirettamente, foruncolosi dipendenti da Stafilococchi, eczemi, ecc., \u00e8 in grado di trasmettere la \"Pasteurella pestis\" , una Parvobatteriacea agente eziologico della peste bubbonica, la Enterobatteriacea \"Salmonella typhimurinum\" nonch\u00e9 la Spirocheta \"Borrelia recurrentis\" della \"febbre ricorrente cosmopolita\", e le Rickettsiali \"Rickettsia prowazekii\" del \"tifo esantematico\" e \"R.quintana\" della \"febbre delle trincee\". Queste infezioni sono in generale provocate dallo schiacciamento sulla pelle degli insetti e attraverso le lesioni che il paziente si provoca grattandosi, ovvero per mezzo di escrementi secchi dei pidocchi portati in un modo o nell'altro a contatto con le mucose. I pidocchi per\u00f2 si contaminano succhiando sangue da soggetti ammalati.\nCura della pediculosi.\nLa pediculosi appare collegata a cause sociali come la povert\u00e0 o, in genere, alla scarsa igiene personale, ma si tratta esclusivamente di falsi miti: infatti tutte le specie di \"Pediculus humanus\" non sono attratte da particolari sostanze associabili ad una scarsa condizione igienica del cuoio (come, viceversa, da un'eccessiva igiene); possono dunque colpire chiunque entri in qualche modo in contatto con le lendini del pidocchio (quindi con un cuoio infestato o, anche se pi\u00f9 difficilmente, scambiandosi oggetti con persone infestate). Si utilizzano polveri secche a base di malatione, carbaryl, formulati sinergizzati di piretrinici, derivati organici dello zolfo, alcuni reperibili anche in formulazione shampoo. Inoltre, viene utilizzato cotrimossazolo (Bactrim) che, ingerito nella dose di una compressa ogni 12 ore, elimina la pediculosi per via sanguigna gi\u00e0 entro 48 ore. Ancora valido risulta il metodo antico di strofinare la sera le aree pilifere con una miscela in parti uguali di olio di paraffina ed olio di oliva, seguito al mattino dopo da una saponata. Contro \"P.h. corporis\" \u00e8 indispensabile il lavaggio degli indumenti a temperatura superiore ai 60 gradi centigradi.\nFalsi miti.\nEcco una breve lista di luoghi comuni errati sulla pediculosi:\nMalattie trasmesse dal pidocchio.\nI pidocchi contratti in Africa e Asia possono veicolare Borrelia.\nIn Asia, Africa e Sud America sono vettori di Tifo esantematico.\nRientro a scuola.\nLa Circolare ministeriale n. 4 del 13 marzo 1998 afferma che:"}
{"id": "368780", "revid": "110157", "url": "https://it.wikipedia.org/wiki?curid=368780", "title": "Rosalinda", "text": "Origine e diffusione.\nDeriva dal nome germanico \"Roslindis\", composto da \"hros\" (\"cavallo\") oppure \"hroth\" (\"gloria\"), combinato con \"linta\" (\"scudo di legno di tiglio\") oppure con \"linde\" (\"soffice\", \"morbido\"). Il significato pu\u00f2 quindi essere \"difesa del cavallo\", \"scudo glorioso\", \"morbido scudo\" e via dicendo.\nDurante il Medioevo venne associato e influenzato dall'espressione latina \"rosa linda\", \"rosa bella\" (come avvenne anche con Rosmunda); anche ora in italiano, per etimologia popolare, viene considerato un nome composto da Rosa e Linda. Il suo uso in inglese venne aiutato da Edmund Spencer, che lo us\u00f2 nelle sue poesie, e da Shakespeare, che impieg\u00f2 sia la forma \"Rosalind\" (per un personaggio di \"Come vi piace\") che la sua variante medievale \"Rosaline\" (in italiano come \"Rosalina\", in \"Pene d'amor perdute\" e \"Romeo e Giulietta\"). La forma \"Rosaleen\", in ultimo venne usata da James Clarence Mangan per tradurre l'irlandese \"R\u00f3is\u00edn\" nel poema \"Dark Rosaleen\".\nOnomastico.\nL'onomastico si pu\u00f2 festeggiare il 17 gennaio in memoria della beata Rosalina di Villeneuve, religiosa e mistica. Alcune fonti riportano una santa Rosalinda, monaca tedesca, il 12 dicembre, di dubbia esistenza."}
{"id": "368782", "revid": "23390", "url": "https://it.wikipedia.org/wiki?curid=368782", "title": "F. Holland Day", "text": ""}
{"id": "368785", "revid": "124141872", "url": "https://it.wikipedia.org/wiki?curid=368785", "title": "Vienna (nome)", "text": "Origine e diffusione.\n\u00c8 un nome rinascimentale, riferito alla citt\u00e0 di Vienna. Risale a \"Vindobona\", una latinizzazione di un nome celtico composto da \"vindo\" (\"bianco\", forse in riferimento al fiume che la attraversa) e \"bona\" (\"forte\", \"accampamento\").\nOnomastico.\nIl nome \u00e8 adespota, cio\u00e8 non \u00e8 portato da alcuna santa, e l'onomastico viene festeggiato il 1\u00ba novembre, giorno di Ognissanti."}
{"id": "368790", "revid": "767487", "url": "https://it.wikipedia.org/wiki?curid=368790", "title": "Pirro (nome)", "text": "Origine e diffusione.\nDeriva dal greco antico \u03a0\u03cd\u03c1\u03c1\u03bf\u03c2 (\"P\u00fdrrhos\"), un vocabolo correlato a \u03c0\u03c5\u03c1 (\"pyr\", \"fuoco\"), che vuol dire \"color della fiamma\", e quindi \"rosso [di capelli]\" o \"biondo\", il che d\u00e0 al nome lo stesso significato di Rufo, Porfirio, Rosso e Milziade.\nIl nome gode di scarsissima diffusione in Italia, ed \u00e8 disperso nel Centro-Nord, specie in Toscana; \u00e8 di tradizione classica e storica, ripreso in epoca rinascimentale dalle varie figure che lo portarono; nella mitologia greca, Pirro \u00e8 un soprannome di Neottolemo, mentre Pirra era la moglie di Deucalione che, col marito, contribu\u00ec a ripopolare la terra dopo il diluvio universale. Un altro Pirro, che fu re dell'Epiro durante le Guerre pirriche contro i Romani, \u00e8 ricordato nell'espressione \"vittoria di Pirro\", che indica una vittoria ottenuta a costo troppo alto per il vincitore.\nOnomastico.\nIl nome \u00e8 adespota, non essendoci santi cos\u00ec chiamati; l'onomastico pu\u00f2 essere quindi festeggiato il 1\u00ba novembre per la festa di Ognissanti."}
{"id": "368791", "revid": "110157", "url": "https://it.wikipedia.org/wiki?curid=368791", "title": "Pericle (nome)", "text": "Origine e diffusione.\nDeriva dal greco antico \u03a0\u03b5\u03c1\u03b9\u03ba\u03bb\u03b7\u03c2 (\"Perikles\"), latinizzato in \"Pericles\", composto da \u03c0\u03b5\u03c1\u03b9 (\"peri\", \"intorno\") e \u03ba\u03bb\u03b5\u03bf\u03c2 (\"kleos\", \"gloria\"), e significa quindi \"circondato di gloria\", \"la cui fama \u00e8 molto diffusa\".\nOnomastico.\nIl nome Pericle \u00e8 adespota, non essendo portato da alcun santo; l'onomastico ricade quindi il 1\u00ba novembre, giorno di Ognissanti."}
{"id": "368803", "revid": "1718925", "url": "https://it.wikipedia.org/wiki?curid=368803", "title": "Omar", "text": "Origine e diffusione.\nSi tratta di una ripresa dell'arabo \u0639\u0645\u0631 (\"Omar\", o pi\u00f9 propriamente \"\u02bfUmar\"): \u00e8 basato sul sostantivo \u0639\u0645\u0631 (\"umr\"), che vuol dire \"vita\", \"fioritura\" (da una radice comune al nome Ammar), quindi il suo significato \u00e8 interpretabile come \"fiorente\", \"prosperoso\", \"popoloso\", \"pieno di vita\", \"grande\", simile a quello dei nomi Prospero e Fiorenzo. Alcune fonti lo riconducono invece al verbo \"amara\" (\"edificare\"), col senso di \"costrutture\".\nVa notato che \u05d0\u05d5\u05b9\u05de\u05b8\u05e8 (\"Omar\") \u00e8 anche un nome ebraico, portato nell'Antico Testamento da uno dei figli di Elifaz (primogenito di Esa\u00f9, Gn), che talvolta viene ricondotto alla stessa radice semitica, talaltra viene interpretato come \"colui che parla\", \"eloquente\". Inoltre, successivamente, Omar si \u00e8 confuso anche con i nomi Omero e Audomaro.\nParticolarmente diffuso nel mondo arabo, il nome \u00e8 stato portato da \u02bfUmar ibn al-Kha\u1e6d\u1e6d\u0101b, uno dei compagni di Maometto, che divenne il secondo califfo islamico ed \u00e8 considerato uno dei fondatori dello stato musulmano. Altra figura celebre con questo nome fu \u02bfUmar Khayy\u0101m, uno dei maggiori matematici, astronomi e poeti dell'epoca medievale.\nL'entrata di questo nome nell'onomastica italiana \u00e8 dovuta a diversi fattori: in parte si tratta di una moda esotica, ma sono da considerare anche ragioni storiche, letterarie, teatrali e cinematografiche; importante in tal senso la fama del gi\u00e0 citato \u02bfUmar Khayy\u0101m (a cui peraltro si deve anche parte dell'utilizzo del nome nei paesi anglofoni), ma vanno ricordati anche il protagonista di un romanzo cavalleresco inserito ne \"Le mille e una notte\" e personaggi dello spettacolo come l'attore egiziano Omar Sharif e il calciatore argentino Omar S\u00edvori (che fra gli anni Cinquanta e Sessanta godette di larga popolarit\u00e0 nel Bel Paese). Il nome viene comunque considerato raro, e secondo dati raccolti neglli anni Settanta, era diffuso principalmente al Centro-Nord, specie in Emilia-Romagna.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico quindi si festeggia il giorno di Ognissanti, che \u00e8 il 1\u00ba novembre."}
{"id": "368808", "revid": "47767", "url": "https://it.wikipedia.org/wiki?curid=368808", "title": "Nilla", "text": "Origine e diffusione.\nSi tratta della forma abbreviata di Petronilla e di altri nomi che terminano in \"-nilla\" (come Antonilla, Dionilla, Manilla).\nPropria dell'Emilia-Romagna e del Veneto, si \u00e8 affermata anche come nome indipendente a partire dalla fine degli anni cinquanta, sulla scia della popolarit\u00e0 della cantante emiliana Nilla Pizzi (all'anagrafe Adionilla). Si stima che nei primi anni Novanta esistessero circa 2.500 persone con tale nome.\nOnomastico.\nNessuna santa ha mai portato questo nome, che \u00e8 quindi adespota; L'onomastico si pu\u00f2 festeggiare il 1\u00ba novembre, festa di Ognissanti, oppure lo stesso giorno del nome di cui viene considerato derivato."}
{"id": "368810", "revid": "226458", "url": "https://it.wikipedia.org/wiki?curid=368810", "title": "Novembrino", "text": "Origine e diffusione.\nNome tradizionalmente dato ai bambini nati a novembre, allo stesso modo di altri nomi quali Ottobrino, Settembrino e Maggio.\nOnomastico.\nIl nome \u00e8 adespota, non essendoci santi che lo abbiano portato. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "368814", "revid": "47767", "url": "https://it.wikipedia.org/wiki?curid=368814", "title": "Novilio", "text": ""}
{"id": "368817", "revid": "226458", "url": "https://it.wikipedia.org/wiki?curid=368817", "title": "Nemorino", "text": "Origine e diffusione.\nDeriva dal tardo nome latino \"Nemorius\", da \"nemus\", bosco, e significa \"abitante del bosco\", \"relativo al bosco\". Fu reso popolare nell'Ottocento dal protagonista dell'opera lirica di Donizetti \"L'elisir d'amore\", rappresentata per la prima volta a Milano nel 1832.\nIn Italia \u00e8 diffuso scarsamente ed \u00e8 accentrato in Toscana ed Emilia-Romagna.\nOnomastico.\nL'onomastico si festeggia il 7 settembre in ricordo di san Nemorio (o Memorio), diacono ucciso con altri compagni da Attila a Breuil, presso Troyes.\nIl nome nelle arti.\nNemorino \u00e8 il protagonista de \"L'elisir d'amore\" di Gaetano Donizetti. Contadino d'animo nobile e generoso, da sempre innamorato della bella e capricciosa Adina, ma incapace di palesare i suoi sentimenti, ricorre all'aiuto del dottor Dulcamara per conquistarla. \u00c8 lui a cantare la celebre romanza \"Una furtiva lagrima\". "}
{"id": "368820", "revid": "767487", "url": "https://it.wikipedia.org/wiki?curid=368820", "title": "Ercole alla conquista di Atlantide", "text": "Ercole alla conquista di Atlantide \u00e8 un film del 1961 diretto da Vittorio Cottafavi. \u00c8 ricordato come uno dei classici del genere peplum, con un imperturbabile Ercole come protagonista.\nTrama.\nAi tempi della mitologia classica Androclo, il re di Tebe, riceve dall'indovino Tiresia un'infausta predizione. I cattivi auspici per l'Ellade predicono che una grave minaccia si sta rivelando \u00abda quelle forze terribili proveniente dall'occidente, al di l\u00e0 dei mari, di al di l\u00e0 dello Stretto da dove mai nessuna imbarcazione \u00e8 mai tornata.\u00bb\nAndroclo tenta di convincere il Consiglio dei Re della necessit\u00e0 di unirsi per contrastare l'imminente minaccia, ma tutti riescono, con vari argomenti, a sottrarsi da dargli l'aiuto sperato. Perfino il \"mitico\" Ercole, reduce dalle \"mitiche\" e stancanti dodici fatiche si defila con la scusa della promessa fatta alla moglie Dejanira di rimanere, dopo tanto tempo, vicino alla famiglia.\nAndroclo comunque non demorde e con l'aiuto del figlio di Ercole, Hyllos, e del nano Timoteo, riesce a drogare l'Eroe ed a trasportarlo su un'imbarcazione diretta ad Ovest. Quest'ultima \u00e8 costituita da pochi e malfamati marinai, i pochi che Androclo \u00e8 riuscito ad ingaggiare per la disperata impresa. Quando Ercole si risveglia, oramai ha lasciato da tempo la Grecia: non si adira pi\u00f9 di tanto, ma continua a non collaborare.\nDopo l'attraversamento del grande Stretto una terribile tempesta si abbatte sulla spedizione. Androclo \u00e8 sbalzato fuori dalla barca, la quale viene in breve distrutta dai flutti. Ercole con il figlio e Timoteo riesce a salvarsi aggrappato ai relitti della barca; mentre prega il padre Zeus per la salvezza ha la visione di Androclo prigioniero che chiede aiuto.\nL'aiuto divino per i naufraghi arriva sotto forma di un'isola, dove trovano una ragazza rinchiusa in una prigione immateriale che non \u00e8 altro che il dio multiforme Proteo. Dopo che questi \u00e8 stato sconfitto, Ercole viene a conoscenza che la ragazza \u00e8 Ismene, figlia di Antinea, regina di Atlantide, mandata proprio da lei in sacrificio al dio Urano, e la sua liberazione produrr\u00e0 l'annientamento della propria gente. Giovani ragazzi sono sacrificati al Dio per mantenere le nebbie che avvolgono Atlantide e che la proteggono dalle minacce esterne.\nLa ragazza viene riportata dalla madre, ma questa \u00e8 visivamente contrariata da questo imprevisto. Quando saranno sole, comunicher\u00e0 alla figlia che il suo destino \u00e8 comunque segnato: se non verr\u00e0 sacrificata al dio, Atlantide sar\u00e0 distrutta.\nLa regina Antinea trae un malefico potere da una \u00abPietra Vivente\u00bb con cui pu\u00f2 trasformare gli esseri umani in individui inebetiti, come dei robot, prostrati alla sua devozione. Quelli che si oppongono, sono condannati come prigionieri nella \u00abValle dei Deboli\u00bb ad una lenta morte. Anche Androclo, salvato dal naufragio dagli atlantidei, viene ritrovato da Ercole sotto i malefici influssi della Regina.\nErcole non pu\u00f2 di certo accettare questa societ\u00e0 opprimente dedita a sacrifici umani. Cos\u00ec riesce a scoprire che la fonte energetica del potere divino della Regina, la \u00abPietra Vivente\u00bb, proviene da alcune gocce del sangue di Urano, derivanti dalla castrazione sub\u00ecta dal figlio Crono, e che precipitarono su Atlantide.\nQuesto malefico potere, per\u00f2, ha il punto debole: pu\u00f2 essere neutralizzato dalla luce del sole. Per questo viene conservato in una antro all'interno della montagna, dove vengono portati i bambini di Atlantide per essere trasformati in invincibili soldati.\nCostretto a raggiungere ed a liberare Hyllos, rinchiuso nelle carceri sotterranee, Ercole riesce dopo furiose lotte, a sfondare le pareti della grotta dove \u00e8 custodita Pietra Vivente e a permettere alla luce del sole di raggiungerla. Questo ha come conseguenza l'inizio della distruzione dell'isola, la fine di Atlantide e dei malefici poteri della sua regina.\nRecuperato Androclo, libero finalmente dai malefici, Ercole e i suoi compagni riescono a fuggire, portandosi anche Ismene, innamoratasi di Hyllos.\nMentre si allontanano vedono la montagna esplodere, coprendo con lava e zampilli l'isola, ormai destinata ad essere sommersa dai flutti del mare. Finch\u00e9 il sole tramontando non mette la parola fine a tutto.\nCome finale si sente la voce di Ercole fuoricampo: \u00abNel Grande Stretto eriger\u00f2 due colonne. Serviranno da m\u00f2nito agli uomini a non avventurarsi nell'ignoto, e a non sfidare gli d\u00e8i\u00bb.\nDoppiaggio.\nIl film \u00e8 doppiato dalla ARS. Ivo Garrani \u00e8 presente sia come attore (e ovviamente si doppia da s\u00e9) sia in qualit\u00e0 di doppiatore del protagonista Ercole (Reg Park) ma stranamente risultano doppiati sia Gian Maria Volont\u00e9 che Enrico Maria Salerno.\nCuriosit\u00e0.\nLa copia che viene mandata solitamente in onda dalle televisioni italiane presenta i crediti dei titoli di testa in lingua francese."}
{"id": "368823", "revid": "47767", "url": "https://it.wikipedia.org/wiki?curid=368823", "title": "Nello", "text": "Origine e diffusione.\nRappresenta l'abbreviazione di nomi quali i maschili Agnello, Antonello, Beppinello, Brunello, Donatello, Lionello, Ornella e in generale di nomi che terminano in \"-nello\" e, per il femminile, in \"-nella\".\nOnomastico.\nL'onomastico si festeggia lo stesso giorno del nome da cui viene ricavato."}
{"id": "368829", "revid": "1929898", "url": "https://it.wikipedia.org/wiki?curid=368829", "title": "Moreno", "text": "Origine e diffusione.\nPrende a prestito il nome spagnolo e catalano \"Moreno\", derivante dal latino \"moro\" (\"moro\", \"scuro\"), ed \u00e8 quindi analogo per semantica a nomi quali Mauro, Melania, Cole, Gethin e Blake; si \u00e8 originato in epoca medievale come soprannome per una persona dalla carnagione o dai capelli scuri. \n\u00c8 diffuso maggiormente nell'Italia centro-settentrionale, specie in Toscana.\nOnomastico.\nNon vi sono santi con questo nome, che quindi \u00e8 adespota; l'onomastico pu\u00f2 essere festeggiato il 1\u00ba novembre, festa di Ognissanti. Vi sono alcuni santi che lo portano come cognome, come ad esempio sant'Ezequiel Moreno, commemorato il 19 agosto."}
{"id": "368831", "revid": "729019", "url": "https://it.wikipedia.org/wiki?curid=368831", "title": "Isla del Sol", "text": "L'Isla del Sol (\"Isola del Sole\"), chiamata anche Isola Titicaca, \u00e8 un'isola sita nella parte boliviana del Lago Titicaca. \u00c8 sita nel dipartimento di La Paz, precisamente nella provincia di Manco Kapac. Con una superficie di circa 12 km\u00b2 \u00e8 l'isola pi\u00f9 grande del lago.\nGeografia.\nLe etnie prevalenti sull'isola sono aymara e quechua e, conseguentemente, gli idiomi parlati sono l'aymara, il quechua e lo spagnolo. Gli abitanti sono per lo pi\u00f9 dediti all'agricoltura, alla pastorizia e all'artigianato.\nL'isola \u00e8 collinosa e caratterizzata dai terrazzamenti costruiti dagli Inca che l'abitavano anticamente e spesso utilizzati dalla popolazione odierna. Sono presenti ancora sull'isola alcuni siti archeologici risalenti all'epoca incaica. In particolare, un santuario con un tempio dedicato a Inti (il dio Sole) e alcuni resti dell'antica strada Inca.\nLa leggenda racconta che dal lago, in prossimit\u00e0 di dove sorge l'isola, uscirono Manco C\u00e1pac e Mama Ocllo per fondare la citt\u00e0 di Cusco, da dove avrebbe avuto luogo quello che sarebbe diventato l'Impero Inca."}
{"id": "368832", "revid": "729019", "url": "https://it.wikipedia.org/wiki?curid=368832", "title": "Caproni Ca.311", "text": "Il Caproni Ca.311 era un monoplano bimotore da ricognizione prodotto dall'azienda italiana Aeronautica Caproni negli anni quaranta e che oper\u00f2 principalmente nella Regia Aeronautica durante la seconda guerra mondiale.\nStoria.\nSviluppo.\nL'approssimarsi dei limiti di et\u00e0 del biplano Ro 37 convinse i vertici dell'aviazione italiana, nella seconda met\u00e0 degli anni trenta, a commissionare un nuovo ricognitore terrestre, che potesse mantenere delle caratteristiche \"multiruolo\", che erano gi\u00e0 un pregio del precedente biplano delle IMAM. La scelta cadde su uno sviluppo del progetto dell'Aeronautica Caproni, che era sfociato nel bimotore monoplano Caproni Ca.309 \"Ghibli\", perfezionato nel successivo Caproni Ca.310 \" Libeccio\". Le due precedenti varianti erano state ideate per ricoprire i ruoli di bombardiere leggero e di appoggio tattico, la cui efficacia si rivel\u00f2 successivamente al di sotto delle aspettative, mentre il Ca. 311 venne ottimizzato per l'osservazione aerea.\nLa fusoliera del nuovo apparecchio presentava ampie superfici trasparenti, come interamente trasparente era la prua, proprio per facilitare il lavoro degli osservatori. Nelle serie di produzione pi\u00f9 recenti Ca.311M (ma retroattivamente anche in molti nei primi esemplari) la prua venne modificata con una nuova versione \"a gradino\", in quanto quella originale veniva considerata non solo troppo esposta al fuoco nemico, ma anche causa di fastidiosi quanto pericolosi abbagli per i piloti. Per quanto si trattasse di un aeroplano indubbiamente moderno, il Ca.311 aveva i suoi limiti nella bassa velocit\u00e0 e nella eccessiva vulnerabilit\u00e0, che ne facevano una preda facile per i caccia avversari.\nDal Ca.311 derivarono i successivi Ca.312, Ca.313 e Ca.314, sostanzialmente delle varianti rimotorizzate del progetto originale.\nImpiego operativo.\nIl Ca.311 cominci\u00f2 ad essere disponibile in reparti operativi a partire dall'autunno 1939, in tempo per operare sui cieli dello scacchiere greco-albanese. \nAl 10 giugno 1940 era in uso alla 119\u00aa Squadriglia Ricognizione dell'Aeroporto di Albenga che operava per il 16\u00ba Corpo d'Armata del Regio Esercito e quattro esemplari alla 129\u00aa Squadriglia Ricognizione di Mondov\u00ec che operava per il III Corpo d'armata (Regio Esercito) per l'Aviazione Ausiliaria per l'Esercito.\nReparti da osservazione aerea equipaggiati col nuovo bimotore vennero inviati in Africa settentrionale, e dalla primavera del 1941 i Ca.311 furono inviati anche sul fronte russo, con compiti di osservazione, collegamento ed appoggio tattico nel LXI Gruppo o 61\u00ba Gruppo Autonomo Osservazione Aerea (34\u00aa Squadriglia, 119\u00aa Squadriglia e 128\u00aa Squadriglia). In pratica, a parte l'Africa orientale, il Ca.311 fu presente su tutti i fronti che vedevano impegnata l'Italia.\nFino al settembre 1941 la Regia Aeronautica ricevette 320 esemplari.\nNegli ultimi anni di guerra, venne gradualmente sostituito dai pi\u00f9 efficienti Ca.313 equipaggiati con un impianto motore dalla maggior potenza disponibile.\nNel 1942, la Croazia ricevette dieci Caproni Ca. 311M che erano stati ordinati e pagati dal Regno di Jugoslavia."}
{"id": "368837", "revid": "47767", "url": "https://it.wikipedia.org/wiki?curid=368837", "title": "Monica", "text": "Origine e diffusione.\nQuesto nome ebbe la sua prima diffusione in ambienti cristiani grazie alla devozione verso santa Monica, la madre di sant'Agostino; la donna era di origine berbera, nata a Tagaste in Numidia, ma cittadina cartaginese secondo alcuni racconti, e questo, assieme alla forma originaria del nome, \"Monnica\", indica che probabilmente esso ha radici puniche, fenicie o comunque nordafricane ormai indecifrabili. Il nome si alter\u00f2 in \"Monica\", perdendo una \"n\", per associazione con il termine greco \u03bc\u03bf\u03bd\u03bf\u03c2 (\"monos\", \"uno\", \"solo\") o con il suo derivato \u03bc\u03bf\u03bd\u03b1\u03ba\u03b5 (\"monake\", \"solitario\", \"monaco\", \"eremita\"), a cui viene tuttora ricondotto paretimologicamente da alcune fonti; altro termine a cui viene talvolta associato \u00e8 il latino \"moneo\" (\"consigliere\").\nIn Italia, il nome fu di moda a partire dagli anni 1960, sia per imitazione dell'uso in altre lingue, sia per la fama di varie dive di successo, e ad oggi \u00e8 diffuso soprattutto nella forma \"Monica\", anche se si registra l'uso di \"Monika\" nelle zone bilingui e occasionalmente altrove (i relativi maschili, attestati, sono comunque rarissimi). In Scandinavia venne reso celebre da un film di Ingmar Bergman del 1953, \"Monica e il desiderio\", raggiungendo i vertici della classifica dei nomi pi\u00f9 usati negli anni sessanta e settanta.\nOnomastico.\nL'onomastico si festeggia il 27 agosto (4 maggio in alcuni calendari) in onore di santa Monica, madre di sant'Agostino. Si ricorda con questo nome anche una beata, Monica Pichery, martire con altre compagne ad Avrill\u00e9."}
{"id": "368843", "revid": "384895", "url": "https://it.wikipedia.org/wiki?curid=368843", "title": "Muzio", "text": "Origine e diffusione.\nDeriva dal gentilizio latino \"Mucius\", che in epoca classica era pronunciato \"Mukius\". Alcune fonti lo riconducono al termine \"mutus\" (\"muto\", \"silenzioso\"), ma questa ipotesi \u00e8 dovuta ad una grafia errata del nome latino, \"Mutius\", attestata solo in epoca postclassica. Parimenti implausibili sono altre etimologie latine (come alcune che lo ricollegano a \"mucus\", \"muco\"), ed invece pi\u00f9 probabile che il nome sia di origine etrusca, non pi\u00f9 decifrabile. Da Muzio deriva, in forma patronimica, il nome Muziano.\nIl nome venne portato da svariati santi martiri, ma \u00e8 noto principalmente per essere stato portato da Muzio Scevola, il leggendario nobile romano che bruci\u00f2 la propria mano sul fuoco, garantendosi l'ammirazione del re etrusco Porsenna, e il suo utilizzo come nome proprio \u00e8 infatti una ripresa rinascimentale ispirata a questo personaggio; in Italia \u00e8 attestato maggiormente nel Centro-Nord, specialmente in Toscana.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "368850", "revid": "15756", "url": "https://it.wikipedia.org/wiki?curid=368850", "title": "Grumentum", "text": "Grumentum fu un'antica citt\u00e0 romana della Lucania. Attualmente rimangono gli scavi del parco archeologico, situato ai piedi del colle che ospita il paese di Grumento Nova (PZ), nelle immediate vicinanze del lago di Pietra del Pertusillo, in localit\u00e0 \"Spineta\".\nStoria.\nI primi insediamenti abitativi nella zona si possono far risalire al VI secolo a.C., tuttavia la fondazione della citt\u00e0 vera e propria risale al III secolo a.C. ad opera dei Romani, nell'ambito della creazione di una serie di avamposti fortificati in posizione strategica realizzati durante le guerre sannitiche: la citt\u00e0 sorse infatti quasi contemporaneamente a \"Venusia\" (291 a.C.) e a Paestum (273 a.C.).\nDa \"Grumentum\" passava la \"via Herculea\", tra \"Venusia\" e \"Heraclea\", e un'altra strada conduceva alla \"via Popilia\" sul versante tirrenico, facendo della citt\u00e0 un nodo di comunicazione strategicamente importante.\nDurante la seconda guerra punica, vi si svolsero due battaglie tra Romani e Cartaginesi (215 e 207 a.C.). Lo storico Tito Livio narra del primo scontro tra Annone (figlio di Bomilcare) e l'esercito romano condotto da Tiberio Sempronio Longo, e di come nel secondo Annibale si fosse accampato a ridosso delle mura della citt\u00e0 e fosse quindi stato sconfitto e costretto alla fuga dai Romani, provenienti da Venosa e guidati da Gaio Claudio Nerone.\nDurante la guerra sociale la citt\u00e0 si schier\u00f2 con i Romani e venne distrutta e saccheggiata dagli Italici, attraversando un periodo di crisi e di calo demografico. A partire dalla seconda met\u00e0 del I secolo a.C. la citt\u00e0 venne ricostruita, e una serie di monumenti pubblici vennero edificati in epoca cesariana e augustea. A quest'epoca, o al successivo periodo giulio-claudio risale probabilmente l'attribuzione dello statuto di colonia.\nNel 312 d.C. il giovane martire cristiano Laverio venne decapitato fuori le mura di\" Grumentum\" alla confluenza dei fiumi Agri e Sciaura, era il 17 novembre sotto il prefetto Agrippa. Grazie a San Laverio martire \"Grumentum\" nel 370 divenne sede episcopale, ma subito dopo inizi\u00f2 un progressivo abbandono della citt\u00e0 e del fondovalle, a causa delle continue incursioni saracene (IX e X secolo). Gli abitanti di \"Grumentum\" si sparsero per tutta la Val d'Agri fondando sulle alture circostanti nuovi centri fortificati, che divennero gli attuali paesi della zona: fra questi Saponara, ribattezzata poi Grumento Nova proprio in onore di \"Grumentum\", fondata nel 954 sulla collina sovrastante l'antica citt\u00e0.\nIndagini archeologiche.\nSeicento, Settecento e Ottocento.\nLe prime indagini storico-archeologiche su Grumentum di cui si hanno notizie sono quelle ad opera di Giovanni Antonio Paglia che, tra il 1563 e il 1564, port\u00f2 alla luce le prime epigrafi, dando inizio cos\u00ec al dibattito per l\u2019identificazione e la collocazione del sito della colonia romana.\n. I primi sterri vengono invece svolti nel Settecento da Carlo Danio, arciprete di Saponara di Grumento (l\u2019attuale Grumento Nova). Importante fu il successivo lavoro di trascrizione delle epigrafi raccolte da Danio nella sua collezione ad opera di Sebastiano Paoli. Nella prima met\u00e0 dell\u2019Ottocento Andrea Lombardi ha fornito una descrizione dettagliata di ci\u00f2 che era visibile nel sito di Grumentum, soffermandosi sull\u2019anfiteatro, sulle terme, sull\u2019acquedotto, sulla porta cosiddetta Aquilia. Riferiva che la porta era stata spogliata dei marmi che la decoravano, utilizzati per decorare la Porta di Saponara di Grumento. L\u2019autore ha descritto anche tutti i reperti ritrovati nell\u2019area e ancora presenti nel giardino che era stato di Carlo Danio, fornendone un elenco assai lungo e dettagliato, lamentando la dispersione della collezione. Theodor Mommsen nel 1846 giunse a Saponara di Grumento per raccogliere le testimonianze epigrafiche grumentine: egli si era recato sul posto per vedere sia le epigrafi contenute nel giardino del Carlo Danio, sia quelle sparse nel territorio. Con la nascita del Regno d\u2019Italia l\u2019area archeologica venne assegnata in gestione al Ministero della Pubblica Istruzione, ma non fu ancora scavata sistematicamente: i ruderi degli edifici venivano ancora rinvenuti occasionalmente. Alla fine dell\u2019Ottocento, Giovanni Patroni riporta numerose notizie sul patrimonio epigrafico grumentino e sulla piccola collezione civica che si stava accumulando nella Biblioteca Comunale. Michele Lacava e pi\u00f9 tardi Vittorio Di Cicco proseguirono le indagini sul campo per conto del Museo Provinciale di Potenza\nNovecento.\nAgli inizi del secolo l\u2019ispettore Francesco Paolo Caputi pubblic\u00f2 uno studio sistematico sui ritrovamenti archeologici e sugli studi eruditi relativi a Grumentum dei due secoli precedenti. Nel 1951 Pellegrino Claudio Sestieri avvia una campagna di scavi a partire dal teatro: dopo averne messo in luce una met\u00e0, per mancanza di fondi, dovette interrompere l\u2019indagine. In quegli anni era stato anche costruito un piccolo antiquarium per accogliere i reperti rinvenuti a Grumentum. Nel 1961 il Ministero della Pubblica Istruzione dichiara di importante interesse archeologico la zona del teatro, delle terme e dell\u2019anfiteatro. Nel 1964 fu istituita la Soprintendenza alle Antichit\u00e0 della Basilicata; l\u2019indagine fu portata avanti dal primo soprintendente alle antichit\u00e0 della Basilicata, Dinu Adamesteanu, il quale tra il 1964 e il 1968 cur\u00f2 anche il restauro del teatro e pubblic\u00f2 i risultati degli scavi.\nL'area archeologica.\nEt\u00e0 romana.\nUrbanistica.\nL'impianto urbanistico della citt\u00e0, risalente alla fondazione del III secolo a.C. \u00e8 di forma allungata, in dipendenza dalle condizioni orografiche della collina, e si articola su tre vie principali parallele, intersecate ad angolo retto da vie secondarie. La citt\u00e0 era circondata da mura con sei porte, su un perimetro di circa 3\u00a0km e occupava una area di circa 25 ettari, di cui solo un decimo \u00e8 stato riportato in luce.\nArchitettura pubblica.\nTeatro di epoca augustea, vicino al quale si trovano i resti di due piccoli templi di epoca imperiale e quelli di una ricca \"domus\", denominata \"Casa dei mosaici\" per la presenza di pavimenti a mosaico del IV secolo in alcuni ambienti;\nForo chiuso da portici e con resti di due templi sui lati sud e nord, identificati ipoteticamente con il \"capitolium\" (principale tempio cittadino) e con un \"Cesareum\" (tempio dedicato al culto imperiale). Sul lato ovest si trovano i resti di una basilica e forse di una curia (luogo di riunione del consiglio cittadino).\nNei pressi del foro, lungo il decumano orientale, si trovano anche i resti di un edificio termale di et\u00e0 repubblicana. Un\u2019iscrizione menziona due \"praetores duoviri\", \"Q. Pettius\" e \"C. Maecius\" che fecero edificare a spese pubbliche le terme.\nLa struttura termale \u00e8 in \"opus reticolatum\". Il \"calidarium\" \u00e8 diviso in due ambienti separati da sedili in muratura, entrambi pavimentati a mosaico, bianco e policromo. Quello policromo consiste in una larga cornice decorata a greche che racchiude un\u2019altra cornice costituita da una treccia a due capi su fondo scuro. Essi poggiano su un pavimento con \"suspensurae\". Sono stati rinvenuti anche i resti del forno per il riscaldamento della pavimentazione. Il \"frigidarium\" circolare, con sedili ai lati, \u00e8 stato riutilizzato in et\u00e0 moderna e contemporanea per la costruzione di palmenti per la pigiatura dell\u2019uva e la fermentazione del mosto. Il rifornimento d\u2019acqua era garantito, oltre che dall'acquedotto di et\u00e0 augustea, da una cisterna, anch'essa riutilizzata. Gli stessi locali sono stati destinati ai servizi per i visitatori del Parco.\nCostruite in et\u00e0 augustea.\nIl mosaico in bianco e nero, decorato con creature marine, tritoni e Scilla e quello limitrofo con motivi geometrici sono stati datati al III-IV secolo a.C.\nL\u2019anfiteatro anfiteatro viene gi\u00e0 menzionato dagli eruditi locali nel Settecento: esso era rimasto visibile e riconoscibile all\u2019interno del tessuto urbano della citt\u00e0 romana ormai scomparsa. Le indagini vere e proprie del monumento ebbero inizio nel 1981, dopo che il terremoto del 1980 ne ebbe aggravato i pericoli di crollo.\nL\u2019anfiteatro \u00e8 datato al I secolo a.C.. Esso venne innalzato in una posizione periferica, lungo il limite nord-orientale del perimetro urbano, in prossimit\u00e0 di una via di accesso attraverso la quale gli spettatori provenienti dalla valle potevano affluire senza passare all\u2019interno della citt\u00e0. Gli assi dell\u2019anfiteatro risultano allineati agli assi stradali. Il dislivello tra la terrazza centrale e quella orientale della collina su cui sorgeva Grumentum venne sfruttato per addossarvi la parte occidentale dell\u2019edificio. La parte orientale poggia su una sostruzione interamente artificiale.\nLa tecnica costruttiva della fase iniziale, ovvero quella repubblicana, \u00e8 l\u2019opus incertum. Le parti in opus reticulatum regolare sono da ritenersi successive. L\u2019anfiteatro ha due soli ordini di gradini, sostenuti da terrapieni e da un corridoio voltato nella parte occidentale e da sostruzioni artificiali in quella orientale.\nL\u2019arena \u00e8 stata ricavata tagliando e spianando la collina e non presenta ambienti sotterranei. Il corridoio che la circonda si interrompeva solo in corrispondenza degli ingressi principali, dove era sbarrato da cancelli in quanto destinato ad immettere animali attraverso le sei aperture chiuse da griglie di cui si conservano in parte le soglie.\nNecropoli.\nFuori dalle mura si sono rinvenute tombe monumentali.\nEt\u00e0 tardoantica-medioevale.\nLe fonti letterarie ed epigrafiche di et\u00e0 tardoantica e altomedioevale disponibili per Grumentum sembrano indicare una continuit\u00e0 di vita del centro fino al V secolo d.C.: la Tabula Peutingeriana riporta un collegamento diretto con Taranto; nei pressi \u00e8 attestata la via Herculia, documentata da un gruppo di miliaria che ne attestano ripetuti interventi di manutenzione almeno fino all'et\u00e0 di Arcadio; la sede vescovile \u00e8 menzionata nel V e VI secolo dai pontefici Gelasio I, Pelagio I e Gregorio Magno; la necropoli indagata davanti alla chiesetta extraurbana di San Marco \u00e8 stata datata al VII secolo\nChiesa di Santa Maria Assunta.\nLa chiesa di Santa Maria Assunta era situata nella parte settentrionale dell\u2019abitato romano, in prossimit\u00e0 dell'anfiteatro e orientata rispetto alla sua viabilit\u00e0. Sul lato orientale sono state rinvenute nel 1978 alcune sepolture medievali, purtroppo prive di corredo. Non si hanno ancora certezze n\u00e9 sulla data d'impianto, n\u00e9 sulle successive fasi edilizie di questo edificio. Un esiguo frammento di affresco parietale, conservatosi nella navata centrale e raffigurante un volto di santa ai piedi di una Madonna dalle dimensioni sensibilmente maggiori, permette ipotizzare una sua utilizzazione come luogo di culto nel periodo altomedioevale."}
{"id": "368851", "revid": "834", "url": "https://it.wikipedia.org/wiki?curid=368851", "title": "Differenze tra i formati video", "text": ""}
{"id": "368858", "revid": "125443797", "url": "https://it.wikipedia.org/wiki?curid=368858", "title": "Succubo", "text": "Nelle leggende di Roma antica e poi del Medioevo, un succubo, o una succuba, (dal latino \"succuba\", \"amante\") \u00e8 un demone di aspetto androgino che seduceva gli uomini (specialmente monaci) per avere rapporti sessuali, e renderli soggetti/sottoposti alla volont\u00e0 del succubo stesso.\nCredenze.\nSecondo quanto narra la leggenda, i succubi aggredivano gli uomini con lo scopo di alimentarsi della loro energia, spesso provocandone la morte. Secondo versioni modificate, spingevano gli uomini al peccato con le loro tentazioni erotiche. Questa diceria fu anche una spiegazione medievale per giustificare le soventi eiaculazioni notturne che accadevano agli adolescenti.\nSuccubi e incubi.\nSecondo il \"Malleus Maleficarum\" (\u00abMartello delle streghe\u00bb), le \"succubi\" giacevano con gli uomini, fino a sfinirli, per poterne raccogliere il seme, che poi avrebbero utilizzato gli incubi per fecondare le donne: \u00abNel compiere l'atto sessuale i demoni maschi sono Incubi e le femmine Succubi, e questo \u00e8 giudizio comune di tutti i filosofi di tutti i tempi ed \u00e8 comprovato dall'esperienza delle nazioni\u00bb. La tradizione demonologica sosteneva che i demoni pur avendo il potere \u00abche \u00e8 nei fianchi, e il suo vigore nei muscoli del ventre\u00bb, non potessero procreare gli uomini per mancanza del seme. La finalit\u00e0 ultima di questa pratica non \u00e8 mai stata chiarita. Si supponeva per\u00f2 che le creature cos\u00ec concepite fossero pi\u00f9 sensibili alle influenze del demonio.\nNel \"Malleus\", nella parte del trattato in cui si affronta la questione procreativa, gli autori sostengono: \nSecondo la tradizione demonologica, le \"succubi\" apparirebbero agli uomini sotto forma di giovani donne di enorme bellezza, capaci di ineguagliabili arti seduttive ed erotiche derivanti dalla loro natura diabolica.\nInfluenza culturale.\nNella terminologia moderna con succubo si intende qualcuno sottomesso o asservito a qualcun altro, proprio come erano le vittime nei confronti delle succube in alcuni miti."}
{"id": "368860", "revid": "287204", "url": "https://it.wikipedia.org/wiki?curid=368860", "title": "L'occhio del male", "text": "L'occhio del male (\"Thinner\") \u00e8 un romanzo dell'orrore scritto da Stephen King con lo pseudonimo di Richard Bachman.\nCome spesso si nota nelle prime edizioni italiane dei romanzi di Bachman (considerati pura letteratura horror e quindi fatti uscire in collane specializzate, come ad esempio Urania della Arnoldo Mondadori Editore) il titolo italiano \u00e8 diverso rispetto all'originale, maggiormente icastico (\"Thinner\", letteralmente \"pi\u00f9 magro\", \u00e8 la semplice parola con cui Taduz Lemke d\u00e0 il via alla vicenda).\nTrama.\nWilliam \"Billy\" Halleck \u00e8 un uomo obeso e noto avvocato in una tranquilla citt\u00e0 i cui abitanti per\u00f2 indossano una maschera di cordialit\u00e0 per celare la loro ipocrisia. Il protagonista non fa eccezione finch\u00e9 un giorno, mentre sta guidando la macchina, sua moglie Heidi decide di masturbarlo. In quel momento passa una zingara per la strada e William, tra l'eccitazione e per essersi accorto all'ultimo momento della vecchia, non riesce a evitarla. La cosa potrebbe causare un problema per la carriera dell'avvocato, ma il capitano di polizia e il giudice che si occupa del caso sono suoi amici: in pratica fanno insabbiare il caso e William viene ritenuto non colpevole. Tuttavia, all'uscita del tribunale un vecchio zingaro dal volto deturpato dal cancro tocca William mormorando \"Dimagra\".\nWilliam comincia a perdere peso. Nelle prime settimane non sospetta nulla, credendo si tratti degli effetti di una dieta che sta seguendo, ma in seguito si accorge che il suo corpo sta dimagrendo da solo. Nonostante si faccia visitare dal medico e si sottometta a un regime alimentare ipercalorico, continua a perdere di peso tanto che il suo corpo comincia a deperire. Infine viene a sapere che il giudice e il poliziotto hanno subito una sorte simile: il primo pare essere diventato un uomo-lucertola, mentre il poliziotto si ritrova il volto divorato da uno strano morbo. Quest'ultimo informa William che \u00e8 stato lo zingaro: probabilmente era il marito della vecchia che Halleck ha ucciso, e ha lanciato una maledizione su di loro per vendicarsi.\nHalleck viene preso da un turbine di timori ed emozioni violente: se \u00e8 davvero cos\u00ec, anche sua moglie dovrebbe aver subito la sua stessa sorte, anzi \u00e8 proprio per causa sua che l'avvocato \u00e8 finito in quella situazione. Nonostante metta davanti a lei i fatti, Heidi vede le cose solo come coincidenze e non intende assumersi responsabilit\u00e0. Esasperato da quella situazione, Halleck decide d'ingaggiare un investigatore privato e, dopo un lungo viaggio e dopo aver perso altro peso, tanto da apparire scheletrico, riesce a trovare Taduz Lemke, il vecchio gitano. Taduz gli spiega che la vecchia uccisa da Halleck non era sua moglie, ma sua figlia (il gitano ha 130 anni, la zingara morta ne aveva 70) e che la morte di lei era stata l'ultima goccia che aveva fatto traboccare il vaso dopo una vita passata tra l'umiliazione e la sopraffazione della \"gente perbene\", che li ha scacciati dopo essersi approfittata di loro; dopodich\u00e9 spiega chiaro e tondo che non intende rimuovere la maledizione ad Halleck e lo fa cacciare via dal campo.\nDisperato, Halleck decide di contattare Richard Ginelli, un italo-americano malavitoso che trova Halleck una persona simpatica. Questi va a trovare l'amico e, nonostante la sorpresa per le condizioni critiche in cui si trova, crede alla sua storia e decide di occuparsi di infliggere allo zingaro \"la maledizione dell'uomo di citt\u00e0\": avvelena i cani dei gitani usati per il combattimento clandestino, assale il campo con raffiche di mitraglia e arriva a rapire la figlia pi\u00f9 giovane di Taduz e minacciare di gettare dell'acido contro i bambini. Infine, Halleck ottiene un incontro con il vecchio gitano. Questi gli regala una torta che in realt\u00e0 \u00e8 la fonte della maledizione: se viene mangiata da qualcuno, questi assorbir\u00e0 e subir\u00e0 la stessa maledizione liberando Halleck. L'avvocato decide di tornare a casa e, per vendicarsi, lascia la torta come regalo per la moglie. Purtroppo, la torta viene mangiata anche da Linda, la figlia di Halleck. Nelle ultime pagine si legge che quest'ultimo, oramai rassegnato, mangia una fetta della torta."}
{"id": "368861", "revid": "120095550", "url": "https://it.wikipedia.org/wiki?curid=368861", "title": "Marfisa", "text": "Origine e diffusione.\n\u00c8 un nome di matrice letteraria, diffuso principalmente nell'Italia centro-settentrionale, specie in Toscana. Venne inventato dal Boiardo per la sua opera \"Orlando innamorato\", che lo rese celebre, dove \u00e8 portato da Marfisa, la guerriera sorella di Ruggero.\nAlla sua diffusione, comunque scarsa, contribuirono successivamente anche Ariosto e Gozzi, che ripresero il personaggio rispettivamente nell'\"Orlando furioso\" e ne \"La Marfisa bizzarra\".\nOnomastico.\nL'onomastico pu\u00f2 essere festeggiato il 1\u00ba novembre, festa di Ognissanti, non essendovi sante con questo nome che \u00e8 quindi adespota."}
{"id": "368864", "revid": "767487", "url": "https://it.wikipedia.org/wiki?curid=368864", "title": "PAY (gruppo musicale)", "text": "I PAY, band formatasi nel 1996 nella Provincia di Varese, sono considerati una delle \"punk rock band\" pi\u00f9 famose della Lombardia. Insieme a gruppi come Derozer, Punkreas, Shandon, Porno Riviste con le loro sonorit\u00e0 orecchiabili e l'immediatezza dei loro testi sono presto diventati tra i protagonisti della scena punk rock italiana.\nBiografia.\nI P.A.Y. nascono nel 1996 e il nome della band deriva da \u201cPost Atomic Youth\u201d. Inizialmente il gruppo \u00e8 formato da Ariel (Daniele Vaschi) come chitarrista e cantante, suo fratello Vulvino (Giovanni Vaschi) al basso, Postatomic Teo (Matteo Mainini) alla batteria e Mike (poi Mike T.) come seconda chitarra. Il successo del gruppo \u00e8 legato a doppio filo con l'emittente varesotta Radio Lupo Solitario per la quale Ariel conduceva uno dei programmi di maggior successo, il \"GabAriel Show\", insieme al Gab, chitarrista del gruppo punk MAB.\nNel 1996, con questa formazione, pubblicano il loro primo demo \"Post Atomic Youth - O Yeah! O Yeah!\" contenente sette brani cantati tutti in inglese, tranne \"Canzone Rock Punk Molto Impegnata - CCFTM\", l'unica che riscuoter\u00e0 un certo successo, soprattutto di programmazione. Alcuni pezzi di questo demo saranno poi ripubblicati nella raccolta \"The Very Best Of The Rarities Of Origins Of The Band\", mentre altri saranno reinterpretati da altri gruppi punk \"nostalgici\".\nDopo due anni e numerosi concerti uscir\u00e0 il loro primo disco \"Potevate Anche Ynvitarci\", con pezzi nuovi tutti in italiano, molti dei quali saranno trasmessi nelle radio locali. Nel frattempo si sviluppa l'idea del Barattolo d'Ammore, che diventa quasi il simbolo del gruppo negli anni seguenti. Vulvino abbandoner\u00e0 il ruolo di bassista per diventare corista e \"coreografista\" durante le esibizioni dal vivo, rifacendosi al ruolo di \"Artista del Popolo Italiano\" che fu di Danilo Fatur nei CCCP.\nNel 2010 \u00e8 uscito \"La Ragazzo Col Coltello\" a 5 anni dal loro ultimo disco. Dopo una serie di concerti di promozione legati al disco il gruppo si \u00e8 impegnato per la realizzazione di un progetto molto particolare.\nVirus, uscito nel 2012, \u00e8 un DVD+CD contenente un mediometraggio autoprodotto, ispirato al racconto L'epidemia di Alberto Moravia.\nNel 2015, in occasione del decennale dell'uscita, \u00e8 stata pubblicata la versione in vinile di \"Federico Tre E Il Destino Infausto\", accompagnata da una serie di concerti in cui la band ha riproposto in maniera integrale la punkopera.\nNel 2016 esce il settimo disco autoprodotto per la Punkrocker\u2019s Industry dal titolo \"Canzoni per gente che non si fa pi\u00f9\", edito in sole 200 copie con il CD originale spezzato e un cd di backup allegato.\nNel 2020 esce l'ottavo disco, come da tradizione autoprodotto, dal titolo \"Va proprio tutto bene\", prodotto anche in vinile in 200 copie numerate.\nCollaborazioni.\nMr. Grankio (alias Dj Ariel) e Mr. Penguin collaborano attivamente nel gruppo della emittente radiofonica milanese Radio RockFM, la RockFM All Stars Band.\nInoltre Mr. Grankio \u00e8 stato il conduttore di uno show televisivo chiamato Database in onda sul canale satellitare RockTv.\nMr. Grankio (alias Dj Ariel) attualmente \u00e8 autore e conduttore insieme ad Eleonora Ossola di un programma su radio Lifegate chiamato Passengers nel quale gira per Milano e dintorni con un Ecobus (pulmman ibrido).\nLa leggenda narra che dopo la chiusura di Rock FM, nel 2008 \" L'Ariele \" (cos\u00ec si fa chiamare da quando \u00e8 su Lifegate) si presenta alla sede della radio dicendo: \u201cVorrei fare un programma in diretta dalla mia automobile!\u201d, al che il direttore artistico della radio rispose: \u201ce se invece lo facessi da un Ecobus?\u201d.\nNel 2009 la loro canzone \"Un barattolo d'aMMore\" viene inserito nella compilation \"Io vivo in noi - Canzoni diversamente abili\" pubblicato dall'associazione Onlus Gruppo Amici Insieme. A tale progetto hanno partecipato anche Jovanotti, Paolo Benvegn\u00f9 e diversi altri artisti."}
{"id": "368866", "revid": "834", "url": "https://it.wikipedia.org/wiki?curid=368866", "title": "Pay", "text": ""}
{"id": "368867", "revid": "6923", "url": "https://it.wikipedia.org/wiki?curid=368867", "title": "Eurojam", "text": "L'European Scout Jamboree, meglio conosciuto come \"Eurojam\" \u00e8 un raduno scout europeo organizzato dalla Regione Europa dell'Organizzazione Mondiale del Movimento Scout (OMMS/WOSM). Non ha una periodicit\u00e0, ma spesso viene organizzato qualche anno prima di un jamboree mondiale e ha tra i suoi scopi quello di provare le attrezzature e l'organizzazione.\nEurojam si sono svolti nel 1979, 1980 e 1994. L'ultimo si \u00e8 tenuto nel 2005 a Hylands Park, nei pressi di Chelmsford (Essex, Regno Unito) ed \u00e8 stato considerato il pi\u00f9 grande. Vi hanno partecipato circa 20.000 persone, tra capi, scout e I.S.T. (\"International Service Team\", ovvero le persone di servizio). L'Eurojam 2005 \u00e8 stata una prova del Jamboree Mondiale del centenario (2007).\nStoria.\nEurojam 1994.\nSi \u00e8 tenuto a Dronten, nei Paesi Bassi, in preparazione del 18\u00ba Jamboree mondiale dello scautismo dell'anno successivo.\nEurojam 2005.\nL'Eurojam del 2005 si \u00e8 svolto in Inghilterra, nell'Hylands Park a Chelmsford e ha radunato pi\u00f9 di 20.000 scout provenienti da 72 nazioni da ogni continente del mondo:\nEuropa\nEuropa\nAsia\nAfrica\nAmerica\nOceania\ne molti altri.\nL'Eurojam si \u00e8 tenuto in un parco di 400 ettari ricco di verde, colline e boschi (\"Hylands Park\") in campagna, vicino alla citt\u00e0 di Chelmsford, a circa 50\u00a0km a nord-est di Londra. \u00c8 un grande territorio con delle caratteristiche tipiche di un parco: ci sono boschetti e laghi. Il parco appartiene alla citt\u00e0 di Chelmsford e negli anni precedenti si sono svolte diverse importanti manifestazioni, come l\"'Open-Airs\" o il \"V Festival\".\nLa foresteria al centro del parco (\"Hylands House\") risale al XVIII secolo e al momento \u00e8 in restauro.\nIl programma dell'Eurojam ha compreso una cerimonia d'apertura fuori dalla norma con tutti i 2.000 partecipanti, capi e collaboratori. Ogni reparto ha campeggiato in un sotto-campo con altri 2000 abitanti, scout e capi da diverse nazioni, culture e tradizioni.\nDopo la cerimonia d'apertura \u00e8 iniziato il programma con tutte le attivit\u00e0:\nEuroJam in altre organizzazioni.\nAnche l'Unione Internazionale delle Guide e Scouts d'Europa - Federazione dello Scautismo Europeo (FSE) e la Conf\u00e9d\u00e9ration Europ\u00e9enne de Scoutisme (CES), due organizzazioni nate successivamente all'Organizzazione Mondiale del Movimento Scout e totalmente separate da essa, organizzano dei propri campi chiamati \"EuroJam\".\nGli Eurojam organizzati dalla FSE sono:"}
{"id": "368871", "revid": "47767", "url": "https://it.wikipedia.org/wiki?curid=368871", "title": "Magno (nome)", "text": "Origine e diffusione.\nDeriva dal latino \"Magnus\", letteralmente \"grande\", in senso sia fisico che morale, usato non come \"praenomen\" ma come \"agnomen\" distintivo in et\u00e0 imperiale e successivamente come nome individuale. Dal punto di vista etimologico \u00e8 legato al nome di origine latina Maia, mentre da quello semantico \u00e8 affine a M\u00f3r e opposto a Paolo e Vaughn.\nLa sua diffusione in Italia \u00e8 legata al culto di vari santi, tra cui principalmente san Magno vescovo di Anagni nel III secolo, ed \u00e8 per questo di particolare frequenza nel Lazio.\nIn altri paesi europei la sua diffusione fu pi\u00f9 tarda; fu portato da un santo del VII secolo che and\u00f2 missionario in Germania, ma cominci\u00f2 a diffondersi veramente, in Scandinavia, solo nell'XI secolo, grazie alla buona fama del re norvegese Magnus I (cos\u00ec chiamato in onore di Carlo Magno). Il nome fu poi portato da altri sovrani norvegesi e svedesi, e venne importato in Scozia e Irlanda nel Medioevo da coloni scandinavi, adattandosi in forme quali l'irlandese \"Manus\" che pi\u00f9 tardi sarebbe stato \"tradotto\" in inglese usando il nome \"Manasses\". Dal diminutivo francese antico \"Mainet\" deriva il nome Manetto, popolare in Italia durante il Medioevo.\nOnomastico.\nL'onomastico si pu\u00f2 festeggiare in memoria di vari santi, alle date seguenti:"}
{"id": "368877", "revid": "125935", "url": "https://it.wikipedia.org/wiki?curid=368877", "title": "L'armata delle tenebre", "text": "L'armata delle tenebre (\"Army of Darkness\") \u00e8 un film del 1992 scritto e diretto da Sam Raimi, con protagonista Bruce Campbell, che interpreta per la terza volta il ruolo di Ash Williams ed \u00e8 anche il co-produttore della pellicola. Terzo capitolo della saga horror \"La casa\" (in originale \"Evil Dead\"), \u00e8 anche il primo a essere finanziato e distribuito da una major, la Universal Pictures, che insieme a Dino De Laurentiis (in quota per il mercato internazionale) mette a disposizione del regista un budget da 13.000.000 di dollari per realizzare un film pi\u00f9 adatto a un pubblico mainstream rispetto ai due episodi precedenti. Sam Raimi, che ha firmato la sceneggiatura insieme al fratello Ivan, inizia \"L'armata delle tenebre\" dove finiva \"La casa 2\" e vira la trama in un contesto fantasy-avventuroso, costruendo tutto il film sul suo protagonista che passa con grande maestria da fare il verso agli eroi del cinema action anni '80 e '90 a impersonare gag dalla comicit\u00e0 fisica degna di un cartone animato. Dopo una lunga gestazione produttiva per colpa di altre problematiche insorte tra lo studio e De Laurentiis, e un cambio di versione per l'uscita nelle sale (quindici minuti di tagli con il finale ri-girato), la pellicola viene distribuita nella primavera del 1993 riscontrando un successo al box office inferiore alle aspettative nonostante le recensioni favorevoli. Nel tempo il film verr\u00e0 comunque riscoperto dal grande pubblico, diventando un classico del cinema di genere americano con guadagni enormi dall'home video, e regalando a Campbell lo status d'attore di culto in tutto il mondo. Prodotto da Robert Tapert (come tutti gli altri titoli del franchise), il film ha il merito di essere al tempo stesso l'opera pi\u00f9 divertente e citazionista di Raimi ma forse anche la pi\u00f9 originale e al di fuori di ogni moda. Il regista, circondato da illustri collaboratori come Bill Pope alla fotografia, Joseph Lo Duca e Danny Elfman per le musiche, e il futuro premio Oscar Bob Murawski al montaggio, firma una storia sganghera e folle in cui Ash, ritrovatosi in pieno Medioevo, deve annientare un esercito di scheletri capitanato dal suo doppio malvagio per impossessarsi del Necronomicon (il libro maledetto dei film precedenti), e grazie a esso ritornare nel suo tempo. Campbell, 23 anni dopo torner\u00e0 a interpretare Ash Williams per il piccolo schermo, nella serie \"Ash vs Evil Dead\".\nTrama.\nDopo un breve riassunto del capitolo precedente, il film segue Ash Williams, spedito indietro nel tempo nel XIV secolo dopo avere aperto un portale per respingere le forze del male. Appena precipitato nel passato, assieme alla sua automobile, Ash viene catturato dai cavalieri di Lord Arthur, il feudatario del luogo; i soldati lo credono una spia del nemico, Enrico il Rosso, un altro feudatario in guerra con Lord Arthur, che \u00e8 stato catturato con alcuni dei suoi uomini.\nLe armi di Ash, il suo fucile e la sua motosega, vengono confiscate e lui \u00e8 condotto in catene, assieme agli altri prigionieri, al castello di Lord Arthur, e subisce il disprezzo e le sassate della gente, compresa Sheila, la sorella di uno dei cavalieri morti in battaglia contro Enrico. L\u00ec, dopo che Lord Arthur giustizia un prigioniero che tentava la fuga, gli abitanti decidono di giustiziare Ash, gettandolo in un pozzo; l\u00ec sotto, Ash scopre che \u00e8 infestato da un mostruoso posseduto, con cui inizia una furiosa colluttazione. Il mago di corte, per\u00f2, decide di aiutarlo, gettandogli la motosega, cos\u00ec Ash riesce a salvarsi facendo a pezzi il mostro. Dopo essersi arrampicato e fuoriuscito dal pozzo, assume il controllo della situazione, colpendo Lord Arthur con un pugno, spaventando i paesani col suo fucile, che chiama \"bastone di tuono\" e ordinando di liberare Enrico il Rosso e i suoi uomini.\nAsh viene identificato dal mago come l'uomo che, secondo un'antica profezia, avrebbe ritrovato il Necronomicon e debellato le forze del male; da quel momento, viene ripulito, servito e venerato come un eroe. Secondo il mago, l'unico modo con il quale egli pu\u00f2 tornare nel presente \u00e8 ritrovare il \"Necronomicon ex Mortis\"; Ash \u00e8 riluttante all'idea, ma accetta di partecipare alla ricerca del libro dopo aver salvato un fabbro dall'attacco di una strega; con l'aiuto di quest'ultimo, utilizzando il guanto di un'armatura, Ash fabbrica una protesi meccanica completamente funzionante come mano per il braccio destro. Poco prima di partire, inizia una relazione amorosa con Sheila.\nDurante il suo viaggio, Ash, giunto in una foresta, avverte la stessa entit\u00e0 maligna che lo assal\u00ec in passato e si d\u00e0 alla fuga; il male incorporeo lo insegue fino a che, disarcionato dal cavallo, si rifugia all'interno di un vecchio mulino a vento, barricandosi. Dopo aver notato che la sua immagine riflessa allo specchio gli rivolge un sorriso inquietante, Ash, spaventato, rompe lo specchio; dai frammenti fuoriescono dei piccoli Ash demoniaci e dispettosi che lo attaccano; Ash non fa in tempo a ucciderne un paio che viene immobilizzato e costretto a ingoiare una delle copie; in preda a dolori disumani, esce urlando dal mulino: dal suo corpo fuoriesce un altro Ash, folle e selvaggio, che si definisce l'\"Ash Malvagio\" e comincia a picchiarlo. Ash, per\u00f2, ha la meglio su di lui sparandogli in faccia; successivamente, lo incatena a un tavolaccio e lo fa a pezzi con la motosega, per poi seppellirlo.\nAsh riprende il cammino e raggiunge un cimitero, dove trova un altare fatto di pietre e lapidi su cui giacciono ben tre Necronomicon, completamente identici. Ash riesce, dopo alcune vicissitudini, a mettere le mani sul vero libro; tuttavia, come spiegatogli dal mago, per prendere il libro senza causare l'ira delle forze del male deve pronunciare la formula magica \"Klaatu Verata Nikto\" ; purtroppo, egli non si ricorda l'ultima parola e prova a barare fingendo un colpo di tosse, farfugliandola, ma cos\u00ec facendo scatena un sortilegio che risveglia le forze del male. Dopo essere sfuggito agli scheletri del cimitero, Ash, che ha ritrovato il suo cavallo, corre al castello di Arthur e consegna il libro al mago, che capisce subito che qualcosa \u00e8 andato storto: Ash ha risvegliato l'Armata delle Tenebre, costituita da un enorme esercito di scheletri che fuoriescono dalle loro tombe; i soldati defunti sono capitanati dall'Ash malvagio ritornato in vita e ricompostosi sotto forma di ripugnante zombie. Ash litiga con il mago per farsi riportare nel presente, del tutto indifferente al destino degli abitanti: questo gli causa il disprezzo della popolazione e di Sheila, che gli d\u00e0 del vigliacco; poco dopo, la fanciulla viene rapita da un demonio simile a un'arpia, che la consegna all'Ash malvagio; quest'ultimo la violenta, trasformandola in una strega.\nAsh decide di combattere il suo doppio malvagio, che vuole impadronirsi del Necronomicon, e l'Armata delle Tenebre, guidando i soldati di Lord Arthur e mandando un inviato a chiedere l'aiuto di Enrico il Rosso. Lo scontro con l'Armata delle Tenebre \u00e8 all'ultimo sangue e le perdite sono numerose, ma Ash e gli uomini di Lord Arthur affrontano i morti con coraggio; Ash utilizza anche esplosivi e la sua auto modificata e alimentata a vapore. Grazie anche all'aiuto di Enrico il Rosso, che giunge sul posto con il suo esercito, alla fine Ash sconfigge l'Ash malvagio e la sua armata, salva Sheila e riesce a stabilire la pace tra il popolo di Arthur ed Enrico il Rosso. Il mago crea una pozione dal Necronomicon e, dopo un saluto accorato con Sheila, Ash torna nel presente.\nIl film si chiude con Ash, al lavoro in un magazzino S-Mart, mentre racconta la sua storia a un amico, che non gli crede, finch\u00e9 una donna non viene posseduta dalle forze demoniache, poich\u00e9 Ash, durante la fase di ritorno nel presente, ha di nuovo recitato male le ultime parole. Quando la posseduta attacca i clienti e una collega di Ash, lui interviene prontamente eliminandola con un fucile Winchester, per poi baciare la collega salvata, ma non prima di averle rivolto la sua famosa battuta: \"\u00abDammi un po' di zucchero baby!\u00bb\".\nNel finale alternativo della versione \"Director's Cut\", Ash sbaglia a prendere la pozione magica che lo fa dormire \"una goccia per ogni secolo\", prendendone troppa e risvegliandosi in un futuro post-apocalittico gridando: \"\u00abNo! Ho dormito troppo!\u00bb\".\nProduzione.\nPrimo e unico film prodotto da un grande studio con Bruce Campbell come protagonista assoluto.\nIl film \u00e8 stato finanziato dalla Universal Pictures in associazione con Dino De Laurentiis, che all'epoca aveva un contratto di co-produzione con lo studio per alcuni titoli. La Universal distribu\u00ec la pellicola per il mercato nordamericano mentre De Laurentiis si tenne i diritti per quello internazionale.\nTerzo capitolo della saga iniziata con \"La casa\" (1981) e proseguita con \"La casa 2\" (1987), \"L'armata delle tenebre\" permette a Sam Raimi di completare l'opera di trasformazione dall'horror splatter degli esordi alla comicit\u00e0 slapstick solo accennata nei capitoli precedenti. La pioggia di sangue che aveva contraddistinto il primo film \u00e8, infatti, sostituita dalla valorizzazione dell'aspetto umoristico, spesso ai limiti del demenziale, accentuato dalla recitazione a \"cartone animato\" del protagonista Bruce Campbell, nelle vesti di eroe sbruffone e cool. La storia continuer\u00e0 in una serie televisiva: \"Ash vs Evil Dead\" (2015-2018).\n\"L'armata delle tenebre\" ha avuto un budget considerevolmente pi\u00f9 alto dei due film precedenti, stimato in 13.000.000 di dollari statunitensi. \"La casa 2\" aveva un budget di 3.600.000 dollari, mentre quello de \"La casa\" era di soli 350.000 dollari.\nIl titolo originale del film di Raimi era \"The Medieval Dead\" e successivamente il regista pens\u00f2 anche a \"Evil Dead 3: Army of darkness\". Il secondo titolo gli era stato suggerito da Irvin Shapiro, che aveva gi\u00e0 inventato quello del primo film per poterlo distribuire sul mercato estero e successivamente aveva lavorato al secondo come produttore esecutivo. Shapiro, gi\u00e0 molto anziano, mor\u00ec due anni prima dell\u2019inizio delle riprese, Raimi gli dedic\u00f2 il film, e in seguito anche i capitoli successivi del franchise. La Universal Pictures, nonostante il successo che avevano avuto i due film precedenti, decise di eliminare dal titolo del nuovo i collegamenti nominali con la saga, questo perch\u00e9 sarebbe stato pi\u00f9 che un vero horror, un fantasy per ragazzi destinato ad un pubblico di massa. Il film venne cos\u00ec ribattezzato solo \"Army of Darkness\", e per incentivare il lancio del protagonista in alcune versioni usc\u00ec come \"Bruce Campbell vs Army of Darkness\", che era anche il credito che l\u2019attore aveva nei titoli di testa. In Inghilterra usc\u00ec con il titolo \"Army of darkness: The Medieval Dead\", e successivamente per alcune ri-edizioni home video di altri paesi (compreso gli USA), venne rititolato \"Evil Dead 3: Army of darkness\" e anche \"Army of darkness (Evil Dead 3)\". In Giappone venne invece distribuito con il curioso titolo di \"Captain Supermarket\".\nBruce Campbell, oltre al ruolo di Ash Williams, ha interpretato anche il suo \u201cdoppio\u201d malvagio Evil Ash sottoponendosi a sfiancanti sessioni di trucco, e nella scena del mulino ha recitato le parti pi\u00f9 importanti e in primo piano dei suoi cloni minuscoli, i cosiddetti Mini Ash.\nIl film ebbe diversi problemi nel corso della sua realizzazione: la Universal e Dino De Laurentiis, nonostante le reticenze, stanziarono inizialmente alla Renaissance Pictures di Tapert e Raimi un budget di 11.000.000 di dollari (quando in fase di scrittura era stato calcolato un costo di soli 8.000.000). Raimi e i suoi partner, ottennero comunque la somma richiesta grazie al successo che in quel periodo stava avendo nei cinema americani \"Darkman\", l'ultimo film del regista sempre prodotto dalla Universal, e anche per i grandi guadagni che \"La casa\" e \"La casa 2\" avevano realizzato sul mercato internazionale nel decennio precedente (De Laurentiis aveva finanziato e distribuito il secondo). Le riprese si protrassero per gran parte del 1991 tra gli studi della Universal a Los Angeles e nel deserto Californiano, in un periodo di 130 giorni, facendo lievitare il costo del film di altri due milioni e arrivando cos\u00ec a un budget finale di 13.000.000 di dollari. La cifra mancante fu in parte finanziata dagli stessi Sam Raimi, Bruce Campbell e Robert Tapert, che sacrificarono circa 1.000.000 di dollari in tre dai rispettivi salari. Il finale nel futuro post-atomico venne ritenuto troppo cupo dallo studio, e nel 1992 ne fu girato uno pi\u00f9 ottimista e spettacolare ambientato nel supermercato, furono anche tagliati 15 minuti (8 nella versione estera), per avere una programmazione pi\u00f9 fitta nelle sale cinematografiche e per tentare di cambiare il visto censura della Motion Picture Association of America (limando cos\u00ec le scene pi\u00f9 violente), che aveva stupidamente vietato il film ai minori di 17 anni. Nonostante i tagli, l'MPA mantenne comunque il divieto facendo perdere una potenziale fetta di spettatori al box office, inoltre, una causa legale tra la Universal e De Laurentiis per i diritti sul franchise di Hannibal Lecter, tenne il film di Raimi in naftalina per quasi un anno. Pronto per essere distribuito nell'estate del 1992, \"L'armata delle tenebre\" usc\u00ec nel febbraio dell'anno successivo dopo avere partecipato a diversi festival cinematografici.\nMolte delle scene presenti nel riassunto che fa da prologo al film furono girate ex novo, altre aggiunte narrativamente di sana pianta, come quella in cui si scopre che Ash lavora come commesso in un supermarket, particolare mai riportato nelle pellicole precedenti e che verr\u00e0 ripreso in futuro per la serie televisiva.\nPer il ruolo di Sheila, la bella coprotagonista femminile, sono state provinate diverse attrici. La scelta di Raimi, Campbell e Tapert \u00e8 caduta sulla giovane interprete di origine sudafricana Embeth Davidtz nonostante il parere contrario di Dino De Laurentiis, che vedeva pi\u00f9 adatta alla parte una donna con un portamento meno fine e principesco. Finito il film, l'attrice venne scritturata da Steven Spielberg per un ruolo importante in \"Schindler's List - La lista di Schindler\".\nEsistono quattro versioni del film: la \"Theatrical version\", dalla durata di 81 minuti con il finale ambientato nel presente all\u2019interno del supermercato che \u00e8 stata distribuita nella sale cinematografiche di Stati Uniti e Canada dalla Universal; l\u2019\"International version\" di 8 minuti pi\u00f9 lunga (sono leggermente pi\u00f9 estese le scene sentimentali tra Ash e Sheila, quelle ambientate nel mulino e la sequenza della battaglia), ha sempre il finale del supermercato e c\u2019\u00e8 qualche piccola differenza con la precedente anche per brevi inquadrature e dialoghi, delle quattro versioni \u00e8 stata la pi\u00f9 vista e commercializzata in assoluto dato che \u00e8 uscita in quasi tutti i paesi del mondo (tra cui l\u2019Italia), e probabilmente \u00e8 anche ritenuta la migliore; la \"Director\u2019s cut\", che \u00e8 la pi\u00f9 lunga (96 minuti), e quella pi\u00f9 vicina alla visione originaria del suo autore, tutto \u00e8 pi\u00f9 dilatato come le varie scene d\u2019azione, la lunga sequenza del mulino e soprattutto quella della battaglia (che ha un ritmo diverso) ma la differenza pi\u00f9 grossa \u00e8 nel finale, qui Ash si ritrova in un futuro postatomico dopo aver dormito per secoli, vista inizialmente ai festival cinematografici e in un paio di paesi asiatici, nel tempo questa versione ha goduto di nuova vita grazie al mercato home video; infine esiste anche la \"versione televisiva USA\", lunga 90 minuti e mandata in onda su diverse reti cable come Sci-Fi Channel, possiede molte delle sequenze tagliate dal \"Director\u2019s cut\" ma con l\u2019epurazione di parolacce e passaggi violenti non adatti al pubblico del piccolo schermo e aggiunge qualche scena alternativa mai vista nelle versioni precedenti (come il duello iniziale tra Ash e Lord Arthur) mentre il finale resta quello ambientato nel supermercato.\nLa pellicola \u00e8 piena zeppa di citazioni cinematografiche e riferimenti letterari: gli scheletri dell\u2019armata e la tecnica usata per animarli vengono direttamente da \"Gli argonauti\" come omaggio al suo creatore Ray Harryhausen. Le parole magiche \"Klaatu Verata Nikto\" sono una citazione del film \"Ultimatum alla terra\", il plot ricorda la trama del romanzo fantastico di Mark Twain \"Un Americano alla corte di Re Art\u00f9\", i piccoli cloni di Ash vengono presi da \"I viaggi di Gulliver\", mentre la mimica e le gag impersonate da Bruce Campbell sono un misto tra la comicit\u00e0 de I tre marmittoni e i cartoni animati di Tex Avery. Le coreografie dei combattimenti richiamano un certo cinema di Hong Kong, le armi di Ash ricordano quelle utilizzate dal protagonista della serie di film Mad Max e il taglio divertente e avventuroso della pellicola \u00e8 molto simile alla saga di Indiana Jones. Sam Raimi ha dichiarato nelle interviste che le inquadrature delle scene della battaglia sono ispirate agli storyboard originali usati da Victor Fleming per \"Giovanna d'Arco\" mentre Campbell ha pi\u00f9 volte detto che il suo film di riferimento durante le riprese \u00e8 stato \"I vichinghi\" di Richard Fleischer.\nIvan Raimi, fratello maggiore del regista e di professione medico, \u00e8 il co-sceneggiatore del film. Durante la lavorazione, ha conosciuto la sua futura moglie che lavorava sul set come comparsa.\nLa macchina di Ash, una Oldsmobile Delta 88 del 1973 \u00e8, in realt\u00e0, quella di Sam Raimi, ed \u00e8 presente in tutti i film del regista (ad esempio, in \"Spider-Man\" \u00e8 l'auto dello zio di Peter Parker).\nNella prima stesura della sceneggiatura, Ash, alla fine della storia, avrebbe dovuto perdere un occhio.\nSam Raimi \u00e8 anche il coautore del montaggio con lo pseudonimo di R.O.C. Sandstorm.\nLa costumista del film \u00e8 Ida Gearon, la moglie di Bruce Campbell.\nIl personaggio di Linda compare in tutti i film della saga (tranne il remake del 2013) ma ogni volta \u00e8 interpretata da un'attrice diversa. In \"L'armata delle tenebre\" la parte and\u00f2 a Bridget Fonda, che all'epoca era gi\u00e0 famosa e anche una fan accanita dei primi due film. Saputo che Raimi, Tapert e Campbell stavano per fare il terzo con uno studio importante, l'attrice fece chiamare gli uffici della Renaissance Pictures dal suo agente, facendogli dire che avrebbe interpretato qualsiasi ruolo nella pellicola. Cos\u00ec gli venne data la parte di Linda, poco pi\u00f9 di un cameo, anche se Raimi rimase fortemente colpito dalla bravura e professionalit\u00e0 della giovane attrice, tanto da richiamarla sei anni dopo per un ruolo da protagonista in \"Soldi sporchi\".\nCharles Napier, il cattivo di \"The Blues Brothers\" e \"Rambo 2\" (nonch\u00e9 attore preferito di Russ Meyer e Jonathan Demme), interpretava il capo reparto di Ash nelle scene ambientate al supermercato ma il suo ruolo venne tagliato al montaggio.\nTed Raimi, fratello minore del regista, interpreta diversi ruoli nel film: un collega di Ash del supermercato, in un'altra scena \u00e8 sia il guerriero codardo sia l'uomo barbuto che si schiera al fianco del protagonista per prepararsi alla guerra, poi \u00e8 un soldato di Lord Arthur nella battaglia al castello, e come doppiatore ha prestato la sua voce a un paio di scheletri dell'armata.\nL'ex pornostar Tracy Lords, fece il provino per il ruolo di Sheila ma non venne presa. Pochi anni dopo interpret\u00f2 la moglie di Bruce Campbell in alcuni episodi della serie televisiva \"Hercules\", prodotta da Sam Raimi e Robert Tapert.\nIl finale della versione \"director's cut\" \u00e8 totalmente diverso da quello visto nelle sale: Ash per tornare nel presente deve bere una pozione magica che lo addormenter\u00e0 per sei secoli ma poi ne beve una quantit\u00e0 errata risvegliandosi in un futuro apocalittico.\nColonna sonora.\nIl tema dell'esercito dei morti \"March of the dead\" \u00e8 stato realizzato dal compositore Danny Elfman, mentre il resto delle musiche da Joseph LoDuca.\nDistribuzione.\nIl film venne proiettato per la prima volta in Spagna, il 9 ottobre del 1992 al Sitges Film Festival, nella versione \"Director\u2019s cut\" di 96 minuti con il finale originale ambientato nel futuro. Nei quattro mesi successivi, sempre in questa versione, \"L\u2019armata delle tenebre\" usc\u00ec nei cinema di Corea del Sud, Taiwan e Hong Kong, inoltre partecip\u00f2 al London Film Festival, al Festival internazionale del film fantastico di Avoriaz e al Fantasporto, dove vinse il premio della critica. La pellicola venne distribuita nelle sale cinematografiche degli Stati Uniti il 19 febbraio del 1993 dalla Universal Pictures, nella versione \"Theatrical\" di 81 minuti con il finale ambientato nel supermercato, arrivando a incassare 11.502.976 dollari con una programmazione in 1.391 schermi. L\u2019uscita cinematografica successiva fu quella italiana, distribuito dalla Filmauro l\u2019undici marzo del 93, il film di Raimi incass\u00f2 pi\u00f9 di 1.600.000.000 di lire, lo stesso mese vinse come miglior film il Festival internazionale del cinema fantastico di Bruxelles e nell\u2019arco dell\u2019anno usc\u00ec praticamente in tutto il mondo nella versione \"International\" gi\u00e0 vista in Italia. Dalla durata di 88 minuti, questa versione \u00e8 una sorta di ibrido tra la \"Director\u2019s cut\" voluta dal regista e la \"Theatrical\" Americana ma con il finale della seconda. A livello commerciale, nonostante la distribuzione pi\u00f9 consistente rispetto ai due film precedenti, fu il titolo meno fortunato della saga al box office, se rapportato ai costi di produzione: l\u2019incasso sul mercato internazionale fu di circa 10.000.000 di dollari, che unito a quello non proprio esaltante delle sale nordamericane totalizz\u00f2 una cifra sui 21.500.000 a fronte di un budget di 13.000.000 permettendo cos\u00ec alla produzione di ritornare soltanto in pari. Negli anni successivi comunque, anche grazie alle varie versioni, fu uno dei titoli nella library della Universal ad avere avuto pi\u00f9 proiezioni pubbliche a pagamento tra USA e Canada nei circuiti di seconda visione come retrospettive, eventi e festival cinematografici, aumentando il box office del film da 11.500.000 a 13.000.000 e arrivando cos\u00ec a un incasso mondiale di circa 23.000.000 di dollari. Per il mercato home video, \"L\u2019armata delle tenebre\" si rivel\u00f2 invece un enorme successo in tutto il mondo: i guadagni del film in questo formato, furono gi\u00e0 molto consistenti durante le sue prime uscite in VHS e Laserdisc tra il 93 e il 95 per poi riesplodere tra la fine degli anni 90\u2019 e la met\u00e0 dei 2000 grazie alla distribuzione in DVD, che a cominciare dall\u2019area statunitense esibiva il film nelle varie versioni. Sono tantissime le edizioni uscite in quel periodo, e in in alcuni paesi come Inghilterra e Australia, il film venne distribuito insieme a \"La casa\" e \"La casa 2\" in cofanetti speciali ricchi di contenuti extra. La pellicola, che nel tempo ha anche avuto una forte programmazione nelle reti televisive di quasi tutto il mondo, ha goduto di una terza giovinezza tra la met\u00e0 degli anni 10\u2019 e l\u2019inizio dei 20\u2019, sia in formato Blu Ray disc, sia sui canali Starz, dove nel 2015 veniva messa in onda in continuazione, insieme agli altri due film della trilogia, per il lancio di \"Ash vs Evil Dead\", la serie televisiva che fa da seguito alle avventure di Ash Williams. In Italia il film \u00e8 uscito in Blu Ray nel 2018 in una bellissima edizione speciale, facendo scoprire per la prima volta agli appassionati le versioni \"Director\u2019s cut\" e \"USA Theatrical\". Nell\u2019estate del 2020, con il ridimensionamento dell\u2019emergenza pandemica negli Stati Uniti, Bruce Campbell ha ri-distribuito personalmente il film insieme ai primi due per il circuito dei Drive In con una serie di presentazioni dal vivo.\nInfluenza nella cultura di massa.\n\"L\u2019armata delle tenebre\" \u00e8 stato adattato come fumetto nel 1993 dalla Dark Horse Comics in una versione curata da John Bolton. Successivamente i diritti letterari sono stati ceduti a Dynamite Entertainment che tra gli anni 2000 e i 10' ha fatto uscire almeno una quindicina di fumetti della serie Army of Darkness.\nDopo un primo gioco di ruolo uscito in Inghilterra nel 1993, nel 2005 la Eden Studios ha pubblicato su licenza \"Army of Darkness Roleplaying Game\" (Shane Lacy Hensley) basato sul sistema Unisystem.\nIl regista italiano Bruno Mattei si \u00e8 ispirato a questo film per girare nel 2004 il suo direct-to-video \"La tomba\".\nNel 2008 l'autore Mauro Boselli ha intitolato \"L'armata delle tenebre\" il numero 98 del fumetto italiano \"Dampyr\".\nSeguito o rifacimento.\nA fine marzo 2009 Raimi aveva annunciato di aver iniziato, nel suo garage a Detroit insieme al fratello Ivan, ad abbozzare la sceneggiatura del quarto capitolo della serie, in cui Campbell sarebbe dovuto ritornare nei panni di Ash.\nAbbandonata l'idea del sequel cinematografico, nel 2014 \u00e8 stato annunciato un seguito ufficiale sotto forma di serie TV, intitolata \"Ash vs Evil Dead\" che \u00e8 stata trasmessa a partire dal 31 ottobre 2015 sul canale Starz. Campbell \u00e8 tornato a interpretare il personaggio iconico a 23 anni di distanza dall\u2019ultimo film, Raimi oltre ad avere prodotto e creato la serie ne ha anche diretto l\u2019episodio pilota."}
{"id": "368883", "revid": "123985461", "url": "https://it.wikipedia.org/wiki?curid=368883", "title": "Tensore di Riemann", "text": "In geometria differenziale, il tensore di Riemann \u00e8 un tensore di tipo (1,3) che codifica nel modo pi\u00f9 completo la curvatura di una variet\u00e0 riemanniana. Prende il nome da Bernhard Riemann ed \u00e8 generalmente indicato (nella notazione con indici) tramite il simbolo:\nTutte le altre entit\u00e0 che descrivono la curvatura di una variet\u00e0 possono essere dedotte dal tensore di Riemann, ad esempio il tensore di Ricci (un tensore di tipo (0,2)), la curvatura scalare e la curvatura sezionale. Il tensore di Riemann \u00e8 definito per ogni variet\u00e0 riemanniana, cio\u00e8 differenziabile e dotata di un tensore metrico definito positivo, e pi\u00f9 generalmente per ogni variet\u00e0 dotata di connessione.\nDescrizione.\nDefinizione generale.\nSia formula_2 una variet\u00e0 differenziabile dotata di una connessione di Levi-Civita. Il tensore di Riemann \u00e8 il campo tensoriale formula_3 di tipo (1,3) che soddisfa l'uguaglianza\nformula_4\nper ogni terna formula_5 di campi vettoriali su formula_2. Il teorema di Schwarz asserisce che nello spazio euclideo le derivate parziali commutano: questo fatto non \u00e8 vero in una variet\u00e0 con connessione arbitraria, e il tensore di Riemann tiene conto in un certo senso di questo fenomeno. I primi due termini della formula sono infatti proprio le derivazioni commutate applicate ad un campo formula_7; la presenza del terzo termine, che fa uso della parentesi di Lie formula_8, \u00e8 necessaria affinch\u00e9 formula_3 sia effettivamente un tensore.\nSimboli di Christoffel.\nUna connessione \u00e8 pienamente individuata dai suoi simboli di Christoffel. Il tensore di Riemann pu\u00f2 essere quindi rappresentato usando questi simboli in una qualsiasi carta, nel modo seguente.\nformula_10\nCommutatori e indici.\nUna definizione intermedia fra quelle date precedentemente pu\u00f2 essere la seguente, espressa usando la notazione con indici. Come \u00e8 gi\u00e0 stato detto, le derivate covarianti lungo due direzioni non commutano. Il loro commutatore, applicato ad un vettore formula_7, risulta per\u00f2 avere una forma relativamente semplice; \u00e8 la somma di una parte lineare in formula_7 e di una parte lineare nella derivata covariante di formula_7:\nformula_14\nI coefficienti di entrambi gli addendi sono tensori: il tensore di Riemann e la torsione.\nVersione covariante.\nSe formula_2 \u00e8 una variet\u00e0 riemanniana, il tensore di Riemann \u00e8 definito in base alla sua connessione di Levi-Civita. Il tensore metrico formula_16 pu\u00f2 inoltre essere usato per innalzare o abbassare gli indici di un tensore: in particolare, la versione \"completamente covariante\" del tensore di Riemann \u00e8 il tensore di tipo (0,4) dato da\nPropriet\u00e0 algebriche.\nSimmetrie di base.\nNella sua forma completamente covariante, il tensore di Riemann \u00e8 antisimmetrico rispetto allo scambio dei primi due o degli ultimi due indici:\ned \u00e8 simmetrico rispetto allo scambio delle due coppie di indici:\nPrima identit\u00e0 di Bianchi.\nIl tensore di Riemann soddisfa la prima identit\u00e0 di Bianchi. In assenza di torsione, l'identit\u00e0 assume la forma seguente:\nQuesta relazione pu\u00f2 essere anche descritta pi\u00f9 stringatamente nel modo seguente:\nIn questa espressione, formula_22 indica che si deve effettuare una somma su tutte le permutazioni dei tre indici, con un segno corrispondente alla parit\u00e0 della permutazione. Risultano quindi 6 termini, che per\u00f2 possono essere accoppiati in virt\u00f9 delle propriet\u00e0 di base descritte prima.\nComponenti indipendenti.\nIl tensore di Riemann ha formula_23 componenti, dove formula_24 \u00e8 la dimensione della variet\u00e0 su cui \u00e8 definito. Le relazioni appena descritte riducono questo numero a \ncomponenti indipendenti. In dimensione 1, 2, 3 e 4 il numero di componenti indipendenti \u00e8 quindi rispettivamente 0, 1, 6, 20.\nSeconda identit\u00e0 di Bianchi.\nLa seconda identit\u00e0 di Bianchi \u00e8 simile alla prima, ma tiene conto della derivata covariante del tensore di Riemann. In assenza di torsione, l'identit\u00e0 ha la forma seguente:\nCome sopra, questa uguaglianza pu\u00f2 essere scritta pi\u00f9 concisamente:\nDalla seconda identit\u00e0 di Bianchi segue che il tensore di Einstein ha divergenza nulla.\nEsempi.\nSuperficie.\nIl tensore di Riemann di una superficie \u00e8 dato da\ndove formula_29 \u00e8 la curvatura gaussiana e formula_16 \u00e8 il tensore metrico.\nSpazio euclideo.\nIn uno spazio euclideo, il tensore di Riemann \u00e8 nullo. Una variet\u00e0 riemanniana con tensore di Riemann nullo \u00e8 detta piatta.\nPropriet\u00e0 geometriche.\nCurvatura sezionale.\nLa curvatura sezionale \u00e8 definita a partire dal tensore di Riemann. D'altra parte, il tensore di Riemann \u00e8 completamente determinato dalla curvatura sezionale, tramite la formula\nVariet\u00e0 piatta.\nUna variet\u00e0 riemanniana, o pi\u00f9 generalmente pseudo-riemanniana, \u00e8 piatta se ogni punto ha una carta in cui il tensore metrico formula_16 \u00e8 costante. Questa definizione risulta essere equivalente a varie altre: tra queste, vi \u00e8 l'annullarsi del tensore di Riemann. \nUna variet\u00e0 (pseudo-)riemanniana \u00e8 quindi piatta se e solo se il tensore di Riemann \u00e8 ovunque nullo:\nQuesta propriet\u00e0 non \u00e8 soddisfatta dal tensore di Ricci, n\u00e9 dalla curvatura scalare: esistono variet\u00e0 con tensore di Ricci nullo che non sono piatte.\nGeodetiche.\nIl tensore di Riemann \u00e8 utile a misurare l'avvicinamento o allontanamento delle geodetiche, fenomeno tipico degli spazi curvi. Nello spazio euclideo, due punti che si muovono nella stessa direzione alla stessa velocit\u00e0 rimangono a distanza costante. Questo non avviene in una pi\u00f9 generale variet\u00e0 (pseudo-)riemanniana. In una variet\u00e0 non ha neppure senso parlare di \"stessa direzione\" di partenza: l'unico strumento per comparare vettori tangenti a punti diversi \u00e8 infatti il trasporto parallelo lungo un cammino che unisce i due punti; il trasporto parallelo dipende per\u00f2 fortemente dal cammino scelto!\nSi pu\u00f2 comunque caratterizzare la propriet\u00e0 di avvicinamento o allontanamento delle geodetiche, considerando una famiglia di geodetiche\ndisgiunte, dipendente (in modo liscio) da un parametro reale formula_38. Ciascuna geodetica \u00e8 parametrizzata dalla sua lunghezza d'arco. Questa famiglia definisce quindi una superficie parametrica dentro formula_2. I due parametri formula_38 e formula_41 determinano due campi vettoriali formula_42 e formula_43 tangenti alla superficie. Il primo misura la deviazione fra le varie geodetiche, il secondo \u00e8 costituito dai vettori tangenti a quelle. Si pu\u00f2 quindi definire la \"velocit\u00e0 relativa\" e l\"'accelerazione relativa\" fra geodetiche come i campi vettoriali:\nSe la connessione \u00e8 senza torsione, vale la relazione seguente, nota come equazione della deviazione geodetica:\nCon gli indici:"}
{"id": "368891", "revid": "47767", "url": "https://it.wikipedia.org/wiki?curid=368891", "title": "Lalla (nome)", "text": "Origine e diffusione.\n\u00c8 un nome di origine persiana, ed ha il significato di \"tulipano\". Il nome fu usato da Thomas Moore per il suo poema del 1817 \"Lalla Rookh\". Lo stesso nome significa invece \"signora\" in lingua berbera.\nAlternativamente, pu\u00f2 essere considerato l'ipocoristico familiare di nomi quali Angela o Angelica, Coralla, Italia e Laura.\nOnomastico.\nIl nome \u00e8 adespota, cio\u00e8 non \u00e8 portato da alcuna santa. L'onomastico quindi si festeggia il giorno di Ognissanti, che \u00e8 il 1\u00ba novembre."}
{"id": "368895", "revid": "1234826", "url": "https://it.wikipedia.org/wiki?curid=368895", "title": "Sicurezza alimentare", "text": "La sicurezza alimentare \u00e8 intesa nella sua accezione pi\u00f9 ampia come la possibilit\u00e0 di garantire in modo costante e generalizzato acqua ed alimenti per soddisfare il fabbisogno energetico di cui l'organismo necessita per la sopravvivenza e la vita, in adeguate condizioni igieniche. La definizione comunemente accettata a livello internazionale \u00e8 quella elaborata al World Food Summit nel 1996 secondo la quale essa descrive una situazione in cui: \"\u201ctutte le persone, in ogni momento, hanno accesso fisico, sociale ed economico ad alimenti sufficienti, sicuri e nutrienti che garantiscano le loro necessit\u00e0 e preferenze alimentari per condurre una vita attiva e sana\u201d\".\nDal punto di vista prettamente sanitario la sicurezza alimentare \u00e8 intesa anche come sicurezza \"igienico-sanitaria\" degli alimenti e dei mangimi (\"food safety\") nell'ottica di filiera integrata ambientale. \nDal punto di vista economico-sociale, laddove le condizioni di base della popolazione sono caratterizzate da forte rischio di denutrizione, per sicurezza alimentare si intendono primariamente le misure che assicurano la copertura delle esigenze delle popolazioni da un raccolto all'altro, con un sufficiente livello di scorte per le evenienze negative. Nei paesi in cui il pericolo di carestie generalizzate \u00e8 basso, le problematiche di sicurezza alimentare sono prevalentemente di tipo qualitativo (igiene alimentare). Il concetto di sicurezza alimentare come possibilit\u00e0 di garantire cibo e acqua alle popolazioni \u00e8 strettamente collegato con quello di sovranit\u00e0 alimentare.\nIgiene alimentare.\nLa sicurezza alimentare contempla innanzitutto il rispetto di precise caratteristiche di salubrit\u00e0 dell'alimento sotto il profilo igienico e sanitario (\"food safety\").\nSpetta agli operatori del settore alimentare e dei mangimi garantire che nelle imprese da essi controllate gli alimenti o i mangimi soddisfino le disposizioni della legislazione alimentare inerenti alle loro attivit\u00e0 in tutte le fasi della produzione, della trasformazione e della distribuzione e verificare che tali disposizioni siano soddisfatte. L'obiettivo \u00e8 quello di ottenere prodotti alimentari il pi\u00f9 possibile sicuri.\nGli strumenti utili a raggiungere tale obiettivo possono essere molteplici, la legislazione alimentare prevede che gli operatori predispongano ed attuino adeguate procedure operative dando la possibilit\u00e0 di avvalersi anche di appositi manuali redatti su base volontaria.\nTra le procedure obbligatorie vi sono quelle basate sul sistema HACCP. Tali procedure, opportunamente adattate si applicano anche alla produzione primaria (cio\u00e8 agricola) e risulta pi\u00f9 \"flessibile\" nell'applicazione alle piccole imprese.\nAltre procedure e/o manuali sono adottati dalle imprese alimentari su base volontaria, tra le quali molte sono state riassunte e codificate nello Standard ISO 22000 che norma, tra l'altro, anche la rintracciabilit\u00e0 nelle filiere agroalimentari.\nI controlli ufficiali per verificare il rispetto della normativa in materia di sicurezza alimentare sono eseguiti dall'Autorit\u00e0 competente che ha anche il potere di adottare tutti i provvedimenti per tutelare la Salute Pubblica.\nVertice mondiale sulla sicurezza alimentare.\nL'attenzione mondiale sul tema della sicurezza alimentare \u00e8 stata ottenuta dal Vertice mondiale sulla sicurezza alimentare, con il drammatico avvertimento che il numero dei soggetti che soffrono la fame sta aumentando anzich\u00e9 decrescendo. \u00c8 stata avanzata da pi\u00f9 parti la richiesta che il mondo destini maggiori risorse al problema, insieme con l'esigenza di riformare la FAO. Anche gli avvenimenti collaterali come il convegno di Firenze presso l'auditorium del quotidiano \"La Nazione\" sono nel senso di una maggiore attenzione a tali problematiche.\nIl G8 dell'agricoltura.\nNel Vertice del G8 in Giappone del 2008 \u00e8 stata approvata una dichiarazione finale sulla \"Sicurezza Alimentare Mondiale\". I Capi di Stato, prendendo atto del grave problema della crescita dei prezzi delle commodity, hanno chiesto ai Ministri dell'Agricoltura di sviluppare proposte per la sicurezza alimentare mondiale. L'obiettivo posto in Giappone \u00e8 individuare la strategia per fronteggiare le spirali dei prezzi e limitare l'impatto di future emergenze alimentari mondiali. Le azioni che dovranno essere intraprese dai vari governi, in collaborazione con gli organismi delle Nazioni Unite, Banca Mondiale e FAO, dovrebbero riportare la produzione agricola fuori del campo della speculazione finanziaria.\nSalone Internazionale della Ricerca, Innovazione e Sicurezza Alimentare.\nNato nel 2012 e promosso da Societ\u00e0 Umanitaria, storico istituto filantropico fondato a Milano, il Salone Internazionale della Ricerca, Innovazione e Sicurezza Alimentare \u00e8 il principale punto di riferimento per il tema della sicurezza alimentare, delle politiche alimentari e della produzione alimentare sostenibile in Italia.\nSono promotori del Salone Coldiretti, Confagricoltura, Confartigianato, Federchimica, Assica, Istituto Italiano dell'Imballaggio, Ordine dei Tecnologi Alimentari, Universit\u00e0 degli Studi di Milano, CNR-IBBA, CIA, Parco Tecnologico Padano, Fondazione Agraria Felice Ferri.\nLa terza edizione del Salone Internazionale della Ricerca, Innovazione e Sicurezza Alimentare si \u00e8 svolta sotto l'Alto Patronato del Presidente della Repubblica Italiana e il patrocinio della Presidenza del Consiglio dei Ministri, la quarta edizione \u00e8 stata insignita della Medaglia del Presidente della Repubblica.\nLegislazione alimentare.\nNormativa comunitaria.\nPacchetto igiene:"}
{"id": "368896", "revid": "124245847", "url": "https://it.wikipedia.org/wiki?curid=368896", "title": "Biocenosi", "text": "In ecologia il termine biocenosi (o comunit\u00e0) deriva dalle parole di lingua greca \u03b2\u03af\u03bf\u03c2 (\"b\u00edos\" = vita) e \u03ba\u03bf\u03b9\u03bd\u03cc\u03c2 (\"koin\u00f3s\" = comune) ed indica la comunit\u00e0 delle specie di un ecosistema che vive in un determinato ambiente, o, meglio, in un determinato biotopo (dal greco \u03b2\u03af\u03bf\u03c2 = vita e \u03c4\u03cc\u03c0\u03bf\u03c2 = luogo), cio\u00e8 un'area in cui le condizioni fisico-chimiche ed ambientali sono costanti. Il biotopo, per le sue caratteristiche, pu\u00f2 essere definito come l'unit\u00e0 fondamentale dell'ambiente. L'ecosistema \u00e8 formato quindi da biocenosi e da biotopo.\nMeno usato \u00e8 il termine biota per descrivere l'insieme della vita vegetale e animale che caratterizzano una certa regione o area (ad esempio \"biota europeo\"). Il biota della Terra, nel suo insieme, occupa lo spazio definito biosfera.\nCaratteristiche principali.\nLa biocenosi, come detto, \u00e8 l'unit\u00e0 biotica fondamentale dell'ecosistema. I principali biomi (come ad esempio tundra, taiga, foresta temperata, prateria, deserto e foresta tropicale) che ricoprono la superficie terrestre sono caratterizzati da un'associazione biocenosica dominante e caratterizzante il paesaggio.\nTutti i biomi terrestri, con tutti gli organismi che li abitano e l'ambiente nel quale vivono compongono la biosfera.\nDa questo punto di vista tutta la biosfera pu\u00f2 essere considerata un'unica grande biocenosi.\nApprofondimento.\nLa biocenosi \u00e8 dunque un insieme di popolazioni di specie diversa che vivono in uno stesso ambiente naturale e fra le quali si vengono a creare dei rapporti di interrelazione e interdipendenza. La comunit\u00e0 ecologica ha delle caratteristiche proprie dette \"propriet\u00e0 emergenti\", che non si riscontrano a livelli di organizzazione biologica gerarchicamente inferiori (singolo individuo e popolazione). Tali propriet\u00e0 sono la diversit\u00e0 specifica, i rapporti di distribuzione delle varie popolazioni e l'organizzazione trofica (rete alimentare e catena alimentare).\nCome gi\u00e0 detto, la natura di una comunit\u00e0 \u00e8 strettamente legata all'ambiente in cui vive e poich\u00e9 l'ambiente \u00e8 spesso disomogeneo, a causa di variazioni spazio-temporali, anche la comunit\u00e0 presenta variazioni nello spazio e nel tempo."}
{"id": "368898", "revid": "1632387", "url": "https://it.wikipedia.org/wiki?curid=368898", "title": "Swansong", "text": "Swansong \u00e8 il quinto album in studio dei Carcass, uscito nel 1996.\nRappresent\u00f2 il debutto per una major e, allo stesso tempo, il loro ultimo lavoro. Venne pubblicato dalla Columbia Records nel 1996. L'album continua la progressione, cominciata con Heartwork, verso uno stile maggiormente melodico ed orecchiabile, vicino alle sonorit\u00e0 anni '70 dei Black Sabbath, Ci\u00f2 nonostante il disco attir\u00f2 nuovi fan, raggiungendo il 46\u00ba posto nella classifica di \"Billboard\".\nLa band, da sempre affezionata a titoli e testi intrisi di humor nero, ne da ancora ampia prova con canzoni come \"Keep On Rotting in the Free World\" e \"Generation Hexed\".\nParte delle canzoni registrate per quest'album e poi non incluse confluirono nella collection Wake Up And Smell The Carcass."}
{"id": "368899", "revid": "1718925", "url": "https://it.wikipedia.org/wiki?curid=368899", "title": "Lello", "text": "Origine e diffusione.\n\u00c8 un ipocoristico di una gran variet\u00e0 di nomi che terminano in \"-ello\" (o che, pi\u00f9 genericamente, contengono una \"-l-\" o una \"-ll-\"), ad esempio Marcello, Antonello, Donatello, Raffaello, Lionello e via dicendo. Generalmente, si tratta di un'aferesi con successiva allitterazione di un suono all'interno della parola (in questo caso la consonante \"-l-\"), secondo uno schema comune negli ipocoristici italiani (si pensi ai vari Ciccio, Mimmo, Peppe, Pippo, ecc).\nCome nome, \u00e8 diffuso in tutta Italia, ma pi\u00f9 raro nel Meridione.\nOnomastico.\nDi caso in caso, l'onomastico si festeggia in corrispondenza al nome di cui rappresenta l'ipocoristico."}
{"id": "368902", "revid": "852396", "url": "https://it.wikipedia.org/wiki?curid=368902", "title": "Designazione provvisoria", "text": "In astronomia, la designazione provvisoria consiste in un insieme di convenzioni volte ad attribuire un nome standard ai corpi celesti di recente scoperta, in attesa che gli organismi preposti (generalmente l'Unione Astronomica Internazionale) propongano un nome definitivo, oppure che i parametri orbitali del corpo vengano ricavati con maggiore precisione, o che la sua scoperta venga confermata da una fonte indipendente rispetto alla prima.\nSatelliti naturali.\nAppena dopo la scoperta, i satelliti naturali ricevono designazioni provvisorie del tipo \"S/2000 J 11\" (l'undicesimo satellite di Giove scoperto nel 2000) o \"S/2005 P 1\" (il primo satellite di Plutone scoperto nel 2005); lo spazio fra la lettera ed il numero progressivo \u00e8 talvolta omesso.\nIl prefisso \"S\" (per \"satellite\") \u00e8 seguito dall'anno di scoperta del satellite, o, pi\u00f9 precisamente, di acquisizione delle immagini necessarie per individuarlo; segue una lettera che identifica il pianeta di appartenenza, e quindi appare un numero progressivo, che riparte da zero ogni anno.\nGli identificatori in uso sono:\nAsteroidi.\nLe convenzioni correnti di nomenclatura furono enunciate per la prima volta sulla rivista \"Astronomische Nachrichten\" nel 1911. La rivista si incaric\u00f2 di dare un numero progressivo ai nuovi asteroidi all'atto della ricezione dell'annuncio della scoperta, e previde la possibilit\u00e0 di individuare un nome solo dopo che i parametri orbitali fossero stati stabiliti con una certa precisione.\nL'attuale sistema di designazioni provvisorie degli asteroidi \u00e8 in vigore dal 1925, e sostituisce tutte le precedenti convenzioni, rese obsolete dall'aumento esponenziale del numero di corpi scoperti. All'anno di scoperta vengono affiancate due lettere: la prima indica il mese della scoperta (la prima met\u00e0 di gennaio \u00e8 indicata da una A, la seconda met\u00e0 da una B, la prima met\u00e0 di febbraio da una C, e cos\u00ec via); la seconda indica la progressione delle scoperte. Ad esempio, l'ottavo asteroide scoperto nella seconda met\u00e0 del marzo 1950 ha ricevuto la designazione provvisoria \"1950 FH\". Nel caso il numero di scoperte all'interno del mezzo mese corrente ecceda le 25 lettere disponibili (ad eccezione della I), la sequenza alfabetica riparte e le viene affiancato un numero in pedice. Ad esempio, all'asteroide \"2004 AZ\" segue \"2004 AA1\", quindi \"2004 AB1\", e cos\u00ec via; al termine della met\u00e0 mese caratterizzata dalla lettera A, la sequenza riparte e l'asteroide successivo riceve la designazione \"2004 BA\".\nComete.\nPrima del 1995 le comete erano designate posponendo all'anno di scoperta un numero romano progressivo; questo portava all'ovvia impossibilit\u00e0 di collocare una cometa in un punto preciso della sequenza, rendendo necessario rinumerare tutte quelle successive. Per questo motivo le comete erano comunemente note attraverso i nomi dei loro scopritori.\nA partire dal 1995 \u00e8 in uso un sistema analogo a quello previsto per la nomenclatura asteroidale ; tuttavia all'anno di scoperta segue una sola lettera (anzich\u00e9 le due previste per gli asteroidi), che indica il periodo di scoperta (A = prima met\u00e0 di gennaio, B = seconda met\u00e0, C = prima met\u00e0 di febbraio, e cos\u00ec via). Segue un numero, ad indicare il numero progressivo di scoperta. Ad esempio, l'ottava cometa scoperta nella seconda met\u00e0 del marzo 2015 dovrebbe ottenere la designazione provvisoria \"2015 F8\". A differenza di quanto avviene per gli asteroidi, i nomi di cometa non contengono mai caratteri in codice.\nNel caso di frammentazione di una cometa, i singoli detriti assumono la medesima designazione del corpo genitore, seguito da una lettera in pedice (da A a Z, e quindi da a a z). La frammentazione della cometa Schwassmann-Wachmann 3 in pi\u00f9 di 52 frammenti ha comportato l'esigenza di un maggior numero di combinazioni. La soluzione adottata \u00e8 stata quella di indicare i primi 26 frammenti con una lettera progressiva (da A a Z), come precedentemente stabilito, ed i successivi con due lettere (da AA a AZ, da BA a BZ, ..., da ZA a ZZ) permettendo 676 combinazioni aggiuntive .\nInfine, se un asteroide mostra un comportamento cometario in un secondo momento, esso mantiene la sua designazione originaria."}
{"id": "368903", "revid": "47767", "url": "https://it.wikipedia.org/wiki?curid=368903", "title": "Lia (nome)", "text": "Origine e diffusione.\nSi tratta di un nome di tradizione biblica, in quanto portato da Lia, figlia maggiore di Labano e prima moglie di Giacobbe. Esso deriva dall'ebraico \u05dc\u05b5\u05d0\u05b8\u05d4 (\"L\u00ea'\u00e2h\"), che viene tradizionalmente associato al verbo \u05dc\u05b0\u05d0\u05b8\u05d4 (\"le'ah\", \"affaticare\", \"stancare\"), col significato di \"stanca\", \"affaticata\" e, in senso lato, \"laboriosa\", ben adatto ad una figura che era considerata il prototipo della donna attiva e lavoratrice. Questa \u00e8 per\u00f2 una paretimologia, ed \u00e8 invece pi\u00f9 probabile che l'origine sia da ricercare nel nome di un animale, la vacca, il vitello o anche la gazzella, da una radice affine all'accadico \"littu\" (\"vacca\", appunto). Questa interpretazione \u00e8 in perfetto parallelo con quella del nome Rachele, portato dalla sorella di Lia, che significa pecora: entrambi nomi appropriati, dato che i figli dell'una e dell'altra divennero rispettivamente allevatori di bovini e di ovini.\nIl nome ebraico venne trasmesso nel greco biblico della versione dei Settanta come \u039b\u03b5\u03af\u03b1 (\"L\u00e9ia\", pronunciato \"L\u00eaa\") ma nella Vulgata latina, scritta in un'epoca in cui ormai il dittongo greco veniva letto \"i\", venne reso come \"Lia\", da cui discende direttamente la forma italiana. Il nome era comune tra gli ebrei durante il Medioevo, e si diffuse fra i Puritani inglesi dopo Riforma Protestante.\nAl netto del suo significato e delle figure che l'hanno portato, sia in italiano, sia in inglese, il nome \u00e8 scelto principalmente per il suono piacevole. In Italia \u00e8 abbastanza comune (con diffusione maggiore in Toscana, e minore al Sud), e si registra anche nella variante Lya (etimologicamente non giustificata) e nella forma maschile \"Lio\" (comunque pressoch\u00e9 inutilizzata); inoltre pu\u00f2 costituire anche una forma ipocoristica di Rosalia (specialmente in Sicilia) o di altri nomi che terminano in \"-lia\", come Giulia, Aurelia o Amalia. Va notato inoltre che il nome Lea, che \u00e8 variante di Lia in diverse lingue, in italiano ha un'origine differente.\nOnomastico.\nL'onomastico viene festeggiato il 1\u00ba giugno in ricordo di santa Lia, martire in Lucania sotto i saraceni con i figli e il marito Stefano."}
{"id": "368904", "revid": "123051464", "url": "https://it.wikipedia.org/wiki?curid=368904", "title": "Paolo Casati", "text": "Biografia.\nNato a Piacenza dalla nobile famiglia Casati, di origine milanese, entr\u00f2 nell'ordine dei gesuiti nel 1634. Al completamento degli studi di matematica e teologia, fu inviato a Roma, dove divenne professore al Collegio Romano. Dapprima insegn\u00f2 teologia e filosofia, ed in seguito pass\u00f2 alla cattedra di matematica.\nNel 1651 Casati fu inviato in missione a Stoccolma per sincerarsi dell'intenzione della regina Cristina di convertirsi al cattolicesimo.\nNel 1677 fu trasferito al collegio gesuitico di Parma, dove rimase fino alla morte.\nIl cratere Casati, sulla superficie della Luna, \u00e8 stato cos\u00ec battezzato in suo onore.\nOpere principali.\n\"Terra machinis mota\".\nNell'opera astronomica \"Terra machinis mota\" (1655) Casati immagina un dialogo tra Galileo, Paolo Guldino, e Marin Mersenne su vari problemi di cosmologia, geografia, astronomia e geodesia. Tra gli altri problemi discute le dimensioni della Terra, i corpi celesti sospesi nel vuoto, la capillarit\u00e0, e l'esperimento di Otto von Guericke del 1654 sul vuoto. Un aspetto notevole di questo lavoro \u00e8 che presenta Galileo in una luce positiva, appena 25 anni dopo la condanna da parte della Chiesa.\nHorror vacui.\nCasati discusse l'ipotesi dell'horror vacui, secondo la quale la natura avrebbe come in orrore il vuoto e non ne consentirebbe l'esistenza, nella sua tesi \"Vacuum proscriptum\", pubblicata a Genova nel 1649. Casati confuta l'esistenza sia del vuoto sia della pressione atmosferica, ma non si appoggia interamente sulle osservazioni scientifiche, e talvolta ricorre al \"Principio di Autorit\u00e0\" o a principi teologici. In questo caso utilizza una \"reductio ad absurdum\", deducendo dall'esistenza del vuoto, l'assenza di tutto, anche di Dio, da cui la confutazione dell'ipotesi iniziale."}
{"id": "368906", "revid": "287204", "url": "https://it.wikipedia.org/wiki?curid=368906", "title": "Codice Ermogeniano", "text": "Il Codice Ermogeniano (\"Codex Hermogenianus\") \u00e8 una raccolta non ufficiale di costituzioni imperiali di et\u00e0 dioclezianea contenente soprattutto rescritti del biennio 293-294. Questi rescritti, infatti, costituiscono molto probabilmente il nucleo originario della raccolta, perch\u00e9 si pu\u00f2 credere che le costituzioni successive siano frutto di aggiunte posteriori.\nNon si tratta di un codice ufficiale, e come il Codice Gregoriano non ci \u00e8 pervenuto direttamente, ma attraverso opere successive che lo impiegarono come fonte, quali la \"Lex Romana Visigothorum\", la \"Lex Romana Burgundiorum\", i \"Vaticana fragmenta\" e la \"Collatio veteris cuiusdam iurisconsulti\". Fu compilato in Oriente da un certo Ermogene o Ermogeniano. Tale Ermogeniano potrebbe forse identificarsi con l'omonimo giurista che fu autore delle \"iuris epitome\", e che fu funzionario della cancelleria imperiale sotto Diocleziano.\nIl Codice Ermogeniano si componeva di un solo libro, all'interno del quale le costituzioni si succedevano in ordine cronologico. Secondo alcuni studiosi sarebbe stato concepito come continuazione del Codice Gregoriano, ma la diversa sistematica interna delle due raccolte di costituzioni imperiali e lo stacco di un anno fra le pi\u00f9 recenti costituzioni contenute nel Gregoriano e le pi\u00f9 antiche contenute nell'Ermogeniano potrebbero essere valutati come indizi che depongono contro questa ipotesi.\nIl \"Codex Hermogenianus\" rimase in vigore anche dopo l'emanazione del \"Codex Theodosianus\" e fu formalmente abolito solamente con l'emanazione del primo Codice di Giustiniano (\"Novus Codex Iustinianus\") nel 529."}
{"id": "368907", "revid": "124579831", "url": "https://it.wikipedia.org/wiki?curid=368907", "title": "Scum (Napalm Death)", "text": "Scum \u00e8 il primo album in studio del gruppo musicale britannico Napalm Death, pubblicato il 1\u00ba luglio 1987.\nIl lato A del disco venne registrato per 50 Sterline nell'agosto del 1986 e inizialmente doveva far parte di uno split album. Dopo alcuni cambi di formazione, il secondo lato venne registrato nel maggio del 1987 ai Rich Bitch Studios, dove era stata registrata anche la prima met\u00e0. Entrambi i lati vennero pubblicati in un unico lavoro dalla Earache Records nel luglio dello stesso anno. La copertina venne disegnata da Jeff Walker (compagno di Bill Steer nei Carcass).\nDescrizione.\nL'album si caratterizza per la breve durata delle canzoni, per la velocit\u00e0 e per lo stile molto violento, tutte caratteristiche fondamentali del grindcore; inoltre presenta un cantato molto distorto, vicino a quello del death metal, e parti strumentali che presentano cambi veloci di ritmo: riff di chitarra di chiara ispirazione hardcore punk, batteria serrata con l'uso di blast beat e groove midtempo. Ci\u00f2 che caratterizza pesantemente l'album \u00e8 la breve durata delle canzoni, con una media di 1 minuto e 20 secondi a canzone, oltre ad una produzione grezza e minimale. Per via di queste particolarit\u00e0, \"Scum\", insieme a \"Reek of Putrefaction\" dei Carcass, \u00e8 considerato l'album che ha dato vita al grindcore. Il brano \"You Suffer\" entr\u00f2 a far parte del Guinness dei Primati come canzone pi\u00f9 corta mai comparsa su un'incisione.\nI testi, quasi incomprensibili durante l'ascolto, si concentrano maggiormente sulla politica, infatti, sulla copertina dell'album vi sono i marchi di alcune multinazionali e si riconoscono tra gli altri BP (British Petroleum), Nestl\u00e9, Ford, Thorn Emi, Philips, Ciba-Geigy, McDonald's, IBM, Kraft, Roche, GM, Coca Cola, Union Carbide, messe in modo polemico intorno alla scritta \"Scum\", che significa \"rifiuto\". Il disco ha ricevuto molte recensioni positive, AllMusic gli ha dato 5 stelle su 5, mentre la rivista musicale \"Kerrang!\" ha inserito \"Scum\" tra i 50 migliori album inglesi di tutti i tempi."}
{"id": "368908", "revid": "287204", "url": "https://it.wikipedia.org/wiki?curid=368908", "title": "ISO 22000", "text": "Lo standard ISO 22000 in Italia UNI EN ISO 22000 \"Sistemi di gestione per la sicurezza alimentare - Requisiti per qualsiasi organizzazione nella filiera alimentare\", nel testo ISO \"Food safety management systems\u2014Requirements for any organization in the food chain\", \u00e8 uno standard applicato su base volontaria dagli operatori del settore alimentare. \u00c8 stato pubblicato al fine di armonizzare gli standard (nazionali e internazionali) preesistenti in materia di sicurezza alimentare e analisi dei rischi e controllo dei punti critici (HACCP).\nLo standard \u00e8 basato sui principi dell'HACCP definiti dal Codex Alimentarius, ed \u00e8 allineato con i precedenti ISO 9000 e ISO 14000. Pu\u00f2 essere adottato da tutti gli operatori della filiera alimentare, non solo direttamente coinvolti nel processo di produzione degli alimenti, ma anche indirettamente coinvolti (es. produttori di imballaggi, servizi di pulizia e derattizzazione, ecc.). Ogni singolo anello nella catena di produzione \u00e8 responsabile dell'applicazione dello standard, che non \u00e8 volto alla certificazione dell'intera filiera.\nSebbene non sia obbligatorio, questo standard si pone come punto di riferimento per gli operatori per l'applicazione dei regolamenti comunitari in materia di igiene e sicurezza alimentare.\nLa ISO 22000 \u00e8 stata sviluppata dall'ISO/TC 34/SC 17.\nStoria.\nLo standard \u00e8 stato scritto da un gruppo di lavoro composto da esperti provenienti da 23 diverse nazioni e da rappresentanti di organizzazioni internazionali, quali la Codex Alimentarius Commission, l'Associazione internazionale degli hotel e dei ristoranti, la Global Food Safety Initiative (GFSI) e la Confederazione delle industrie agro-alimentari dell'Unione europea (CIAA). La prima edizione \u00e8 stata pubblicata dall'Ente di normazione internazionale ISO nel settembre 2005, mentre la versione in vigore \u00e8 del giugno 2018.\nPrincipali requisiti della norma.\ndi seguito i capitoli della norma ISO 22000:"}
{"id": "368909", "revid": "245802", "url": "https://it.wikipedia.org/wiki?curid=368909", "title": "Lucilla", "text": "Origine e diffusione.\nDeriva dal \"cognomen\" romano, di epoca imperiale, \"Lucilla\" (al maschile \"Lucillus\"), che costituisce un diminutivo dei nomi \"Lucius\" e \"Lucia\". Alcune fonti lo riconducono direttamente al latino \"lux\" (\"luce\"), da cui gli stessi \"Lucius\" e \"Lucia\" potrebbero derivare.\nLa sua diffusione in Italia \u00e8 sostenuta dal culto di varie sante e santi minori cos\u00ec chiamati, ed \u00e8 stato ulteriormente riportato in voga a partire dagli anni 1960; non \u00e8 un nome comune, ma gode di una certa frequenza: \u00e8 attestato maggiormente nel Nord e nel Centro, con punte in Lombardia. La forma maschile Lucillo, di gran lunga meno usata, \u00e8 limitata sostanzialmente al qualche zona del Veneto (dove resiste per via del culto di san Lucillo, vescovo di Verona).\nOnomastico.\nL'onomastico si pu\u00f2 festeggiare in diverse date, in memoria delle seguenti figure:"}
{"id": "368911", "revid": "729019", "url": "https://it.wikipedia.org/wiki?curid=368911", "title": "Castello di San Basilio", "text": "Il castello di San Basilio \u00e8 un castello situato in territorio comunale di Pisticci vicino alla strada provinciale Pisticci-mare.\nStoria.\nFu costruito come masseria fortificata intorno al VII secolo dalla comunit\u00e0 monastica dei basiliani. Divenne poi feudo normanno assumendo sempre pi\u00f9 le caratteristiche di un castello con la costruzione del torrione centrale. Dai feudatari normanni fu in seguito donato alla comunit\u00e0 benedettina dell'abbazia di Santa Maria del Casale di Pisticci.\nNel XIV secolo pass\u00f2 di propriet\u00e0 alla Certosa di Padula e, nel 1830 al marchese Angelo Matteo Ferrante di Ruffano e suo figlio Matteo Gennaro, attualmente \u00e8 propriet\u00e0 della famiglia Berlingieri e custodisce attualmente un'importante collezione di opere e installazioni di arte contemporanea.\nL'imponente edificio si sviluppa intorno alla corte centrale, su cui si affacciano gli edifici principali, ospitanti il refettorio, la cucina, il dormitorio, l'archivio, la biblioteca, la chiesetta del XVIII secolo e la sala capitolare.\nIl complesso \u00e8 dominato dalla grande torre quadrata del Re Ruggiero, che la fece costruire, che risale alla prima met\u00e0 dell'XI secolo e dalla cui sommit\u00e0 lo sguardo spazia su un territorio immenso comprendente tutto l'arco del golfo di Taranto, infatti il castello \u00e8 costruito su una lieve altura che permette di dominare il territorio circostante e tuttavia \u00e8 immerso nel verde in modo tale che non poteva essere ben localizzato immediatamente dai nemici. La funzione principale della torre era infatti quella di controllare il litorale coadiuvata dalle altre torri vicine per dare l'allarme in caso di sbarco dei pirati saraceni.\nSulla terrazza della torre \u00e8 infatti ancora posta la campana dell'allarme.\nL'ingresso esterno era costituito da un ponte levatoio, oggi sostituito da un ponte ad arco in muratura. Sul portale d'ingresso \u00e8 presente lo stemma araldico della famiglia Berlingeri di Crotone."}
{"id": "368912", "revid": "767487", "url": "https://it.wikipedia.org/wiki?curid=368912", "title": "Inscriptio", "text": "Quando si parla di inscriptio con riferimento ai testi delle costituzioni imperiali si fa riferimento alla parte iniziale del provvedimento dove sono riportati il nome dell'imperatore emittente (o degli imperatori emittenti) e del destinatario (o dei destinatari) del provvedimento.\nAnche i frammenti del Digesto, per volont\u00e0 di Giustiniano, contengono una \"inscriptio\" nella quale \u00e8 indicato per esteso il nome del giurista, dell'opera, e del libro dell'opera da cui il frammento \u00e8 stato tratto dai compilatori giustinianei."}
{"id": "368915", "revid": "1632387", "url": "https://it.wikipedia.org/wiki?curid=368915", "title": "Lucia", "text": "Origine e diffusione.\nDeriva dal \"praenomen\" latino \"L\u00facia\", femminile di \"Lucius\", basato sul termine \"lux\", \"luce\"; pu\u00f2 significare \"luminosa\", \"splendente\"; veniva dato anticamente alle bambine nate alle prime luci del mattino. Sono suoi diminutivi Lucilla e Lucina (che per\u00f2 pu\u00f2 anche avere origine indipendente), altri derivati del nome includono il patronimico Luciana e Lucilia e la forma elaborata di origine letteraria Lucinda.\nIl cambio dell'accento, che ha portato alla forma italiana \"Luc\u00eca\", deriva dalla traduzione greca \"Luk\u00eca\": data la differenza fonetica attuale fra Lucio e Lucia, i due nomi hanno tradizioni onomastiche separate.\nLucia \u00e8 stato uno dei nomi pi\u00f9 popolari in Italia, risultando il settimo nome femminile per diffusione nel XX secolo. La sua diffusione pu\u00f2 essere ricondotta in primo luogo al culto della martire siracusana Lucia, assai venerata durante il Medioevo e grazie alla quale si diffuse in tutta l'Europa cristiana; in seguito, si \u00e8 mantenuto vivo grazie alla popolarit\u00e0 di due personaggi, Lucia Ashton, protagonista dell'opera lirica \"Lucia di Lammermoor\" di Gaetano Donizetti e Lucia Mondella, eroina del romanzo \"I promessi sposi\" di Alessandro Manzoni.\nVa notato che la forma ungherese, \"Luca\", \u00e8 scritta allo stesso modo del nome italiano maschile Luca, pur venendo pronunciata diversamente (la \"c\" in tale lingua corrisponde alla \"z\" sorda italiana).\nOnomastico.\nL'onomastico si festeggia il 13 dicembre in memoria di santa Lucia, vergine e martire a Siracusa, patrona della vista. Si ricordano altre sante e beate con questo nome, fra le quali, alle date seguenti:"}
{"id": "368918", "revid": "1913206", "url": "https://it.wikipedia.org/wiki?curid=368918", "title": "Satira", "text": "La satira (dal latino \"satura lanx\": il vassoio vuoto riempito di primizie in offerta agli dei) \u00e8 un genere della letteratura, delle arti e, pi\u00f9 in generale, di comunicazione, caratterizzata dall'attenzione critica ai vari aspetti della societ\u00e0, mostrandone le contraddizioni e promuovendo il cambiamento.\nLa satira mira a far ridere criticando i personaggi e deridendoli in argomenti politici, sociali e morali.\nSin dall'Antica Grecia la satira ha sempre avuto una fortissima impronta politica, occupandosi degli eventi di stretta attualit\u00e0 per la citt\u00e0 (la polis), e avendo una notevole influenza sull'opinione pubblica ateniese, proprio a ridosso delle elezioni. Per questo motivo, \u00e8 sempre stata soggetta a violenti attacchi da parte dei potenti dell'epoca, come nel caso del demagogo Cleone contro il poeta comico Aristofane.\nLa satira si distingue dalla comicit\u00e0 e dallo sfott\u00f2 (la presa in giro bonaria), nei quali l'autore non ricorda fatti rilevanti e non propone un punto di vista ma fa solo del \"colore\".\nCaratteristiche.\nLa definizione di satira va dettagliata sia rispetto alla categoria della comicit\u00e0, del carnevalesco, dell'umorismo, dell'ironia e del sarcasmo, con cui peraltro condivide molti aspetti:\nEssa si esprime in una zona comunicativa \"di confine\", infatti ha in genere un contenuto etico normalmente ascrivibile all'autore, ma invoca e ottiene generalmente la condivisione generale, facendo appello alle inclinazioni popolari; anche per questo spesso ne sono oggetto privilegiato personaggi della vita pubblica che occupano posizioni di potere.\nQueste stesse caratteristiche sono state sottolineate dalla Corte di Cassazione che si \u00e8 sentita in dovere di dare una \"definizione giuridica\" di cosa debba intendersi per satira:\nLa satira \u00e8 un diritto costituzionale, che in Italia \u00e8 garantito dagli articoli 21 e 33 della Carta.\nStoria.\nLa satira, storicamente e culturalmente, risponde ad un'esigenza dello spirito umano: l'oscillazione fra sacro e profano. La satira si occupa da sempre di temi rilevanti, principalmente la politica, la religione, il sesso e la morte, e su questi propone punti di vista alternativi, e attraverso la risata veicola delle piccole verit\u00e0, semina dubbi, smaschera ipocrisie, attacca i pregiudizi e mette in discussione le convinzioni.\nAntichit\u00e0.\nLe origini della satira nella letteratura europea si confondono evidentemente con quelle della letteratura comica, il cui inizio \u00e8 attribuito tradizionalmente a Omero con il poema \"Margite\". Satirici sono la pseudo-omerica \"Batracomiomachia\", i \"Silli\" di Senofane di Colofone, i giambi di Archiloco, i versi di Ipponatte.\nEtimologicamente \u00e8 il dramma satiresco a dare origine al genere, ma \u00e8 la commedia greca di Aristofane quella che fa della satira politica un ingrediente fondamentale. In et\u00e0 ellenistica molti furono gli scritti polemisti ed umoristici specie nell'ambito filosofico della diatriba stoico-cinica.\nLa vera codificazione come genere letterario, anch'essa frutto di un'evoluzione italica parallela, avviene per\u00f2 nella letteratura latina. La satira nasce tra il III e il II secolo a.C. ad opera di Ennio, e si pu\u00f2 considerare il primo genere originale della letteratura latina, al contrario di tutti gli altri, di origine greca; Quintiliano affermer\u00e0: \u00abSatura quidem tota nostra est\u00bb.\nCon Tiberio, cominciando la serie dei tiranni, la produzione libera e indipendente degli artisti fu ingabbiata a favore della didattica. La satira invece fu coltivata \u00abed in modo singolarmente vivace ed originale (...), quasi per effetto spontaneo di reazione al corrottissimo costume\u00bb.\nLa satira nasce come una polemica diretta ad obiettivi mirati, molte volte con temi moraleggianti che riguardano i pi\u00f9 svariati argomenti: questo succede perch\u00e9 non ha schemi fissi che le donano la rigidit\u00e0 tipica di altri generi, ma si basa interamente sullo stile dello scrittore. Autori di satire nella letteratura latina furono Lucilio, Orazio Flacco (i \"Sermones\"), Persio, Marziale, Giovenale, Petronio (il romanzo \"Satyricon\"), Lucio Anneo Seneca (l'\"Apokolokynthosis\").\nMedioevo e Rinascimento.\nNel corso dei secoli l'ossequio ai classici latini, in particolare Orazio, preserv\u00f2 la satira facendole superare la barriera linguistica della nascita di letterature in lingue regionali. La satira ebbe ampio uso nella poesia orale giullaresca di cui ci sono pervenuti alcuni frammenti scritti. La satira morale predilige il discorso allegorico come nell'\"Ysengrinus\" e nel \"Roman de Renart\". La satira sociale si trova nei canti dei goliardi ed in opere come il \"Roman de la rose\", i fabliaux di Rutebeuf, le \"cantigas de escarnho\" (canzoni di scherno) e le \"cantgas de maldizer\" (canzoni di maldicenza) della lirica portoghese e spagnola. La satira politica \u00e8 presente nei sirventesi dei trovatori della Provenza, nelle poesie di Walther von der Vogelweide e di Guittone d'Arezzo, nell'opera di Dante Alighieri e di Petrarca nonch\u00e9 in quella di Boccaccio (la misoginia nel \"Corbaccio\").\nIn particolare va notata la compresenza in Dante di un registro comico realistico in corrispondenza della critica corrosiva alle personalit\u00e0 che lo avevano disconosciuto ed esiliato, fino ad allargarsi a una visione critica dell'intera societ\u00e0 a lui contemporanea.\nNel Rinascimento la diffusione della cultura ellenica (dovuta alla fuga di sapienti da Costantinopoli espugnata da Maometto II) produsse una commistione etimologica con il dramma satiresco, che traeva la sua origine dal mito dei satiri, figure mitologiche e semi-divine dell'antica Grecia: ne consegu\u00ec una coloritura del termine (e del genere che da allora si svilupp\u00f2) pi\u00f9 aggressiva di quanto esso significasse nell'antica Roma, perch\u00e9 il dramma satiresco - da mero intermezzo nelle trilogie tragiche dell'antica Grecia - s'era andato evolvendo fino ad assumere i caratteri di una rappresentazione teatrale, che faceva da sorella minore della commedia come rappresentazione comica e di dileggio sociale o morale. Nell'epoca rinascimentale Ludovico Ariosto scrisse alcune satire (Satire) su modello dei \"Sermones\" oraziani.\nNotevole \u00e8 poi la commistione fra satira ed epica da cui nasce il poema eroicomico: fra gli esempi del genere vale la pena ricordare \"La secchia rapita\" di Alessandro Tassoni o la \"Moscheide\" di Teofilo Folengo, ispirata all'antichissima \"Batracomiomachia\". Sempre Folengo scrisse il \"Merlin Cocaii Macaronicon\", un poema scritto in \"latino maccheronico\" (frammisto a parole in dialetto mantovano) il cui protagonista \u00e8 \"Baldus\": un umile contadino le cui lotte con altri popolani sono raccontate con la stessa enfasi delle battaglie di un nobile cavaliere.\nNel XV secolo lo scrittore Sebastian Brant fu autore del poema satirico \"La nave dei folli\", mentre Erasmo da Rotterdam scrisse l'\"Encomium Moriae\". La riforma luterana in Germania aliment\u00f2 una cospicua letteratura satirico - religiosa i cui maggiori esponenti furono: Thomas Murner, Ulrich von Hutten, Hans Sachs. In Francia gli epigrammi di Cl\u00e9ment Marot e alcune parti del romanzo \"Gargantua e Pantagruel\" di Rabelais sono di genere satirico.\nCurioso \u00e8 poi il fenomeno delle \"statue parlanti\", iniziato nel XVI secolo con la comparsa a Roma di Pasquino, una scultura antica a cui venivano affissi componimenti anonimi (detti appunto \"pasquinate\") che dileggiavano uomini di potere della citt\u00e0 papalina, non di rado lo stesso Pontefice. Statue del genere erano diffuse anche in altre citt\u00e0 italiane (ad es. l'Uomo di pietra di Milano).\nIlluminismo.\nLa filosofia dei Lumi us\u00f2 largamente la satira, contro i dogmatismi della religione e i privilegi dei nobili. Esempi sono l'opera di Voltaire (\"Candido\"), di Montesquieu (\"Lettere persiane\"), di Giuseppe Parini (\"Il Giorno\", opera didascalico-satirica). A queste opere sono da aggiungere le commedie di Beaumarchais, i libelli violentissimi di Jonathan Swift e le 17 satire di Vittorio Alfieri.\nOttocento e Novecento.\nAutore di poesie satiriche nel XIX secolo fu Giuseppe Giusti (\"Sant'Ambrogio\", \"Re Travicello\"), cos\u00ec come d'ispirazione satirica sono molti versi di Carlo Porta e Gioacchino Belli. Nella letteratura europea grandi pagine satiriche hanno scritto Heine, Tieck, Byron e Gogol'. Fra la fine del XIX secolo e l'inizio del XX secolo in Italia vi fu una grande fioritura di giornali satirici. Il pi\u00f9 noto \u00e8 \"L'Asino\", fondato nel 1892 da Guido Podrecca e Gabriele Galantara, di indole socialista e anticlericale, decisamente critico verso il governo di Giovanni Giolitti. Le pubblicazioni interrotte dalla Prima guerra mondiale ripresero nel dopoguerra senza Podrecca, che aveva aderito al Fascismo. \"L'Asino\" fu costretto a chiudere nel 1925, all'indomani del delitto Matteotti, ma ci\u00f2 non imped\u00ec a Galantara di restare attivo, collaborando con il \"Marc'Aurelio\" e il \"Becco giallo\".\nVi erano poi \"420\" e \"Il Selvaggio\" apertamente schierate a favore del nuovo regime (salvo poi distaccarsene come quest'ultima rivista diretta da Mino Maccari) e \"Il Guerin Meschino\", a cui lavorarono disegnatori di spicco come Sergio Tofano, Carlo Bisi, Bruno Angoletta.\nVi erano poi giornali senza una precisa connotazione ideologica, in cui la satira a tutto campo si spingeva a mettere in ridicolo, pi\u00f9 o meno apertamente, elementi del Partito fascista: tra questi \"Il travaso delle idee\" di Filiberto Scarpelli e il \"Bertoldo\" diretto dal trio Zavattini-Mosca-Metz e fondato dalla Rizzoli appositamente per fare concorrenza al Marc'Aurelio. Nella redazione del \"Bertoldo\" erano presenti disegnatori come Giacinto Mondaini, Saul Steinberg (futura penna di punta del New Yorker), Carlo Manzoni, Walter Molino, Giovannino Guareschi. Quest'ultimo fu anche condirettore dopo l'abbandono di Metz, e si occup\u00f2 sia di disegnare che di redigere testi. Sue erano le vignette sulla Guerra d'Etiopia, sulle Grandi Purghe, sull'espansionismo (nella rubrica \"Stati piccolissimi\"), negli anni che segnarono l\"'escalation\" verso la Seconda guerra mondiale, bilanciando la satira contro i nemici dell'Asse Roma-Berlino con sottili critiche alla retorica di regime (ad esempio sui monumenti trionfali e sulle dichiarazioni di guerra), che attiravano di continuo veline dal Minculpop.\nFiero oppositore del fascismo fu Giuseppe Scalarini che per questo venne duramente percosso, pi\u00f9 volte arrestato e confinato. Emilio Zanzi, critico ideologicamente ben lontano dalle posizioni dell\u2019artista, lo definisce \u201cil pi\u00f9 politico dei caricaturisti italiani e forse del mondo. Le sue vignette anarchiche, antiborghesi, anticristiane, antimilitaristiche rivelano, sempre, uno stile. La sintesi \u00e8 la base del suo pensiero e del suo disegno crudele.\" e, conclude, \"Scalarini \u00e8 un caricaturista che passer\u00e0 alla storia\u201d.\nDopo l'interruzione dovuta alle vicende belliche, Guareschi mise la propria esperienza al servizio di un nuovo settimanale chiamato \"Candido\", che contribu\u00ec in maniera decisiva alla vittoria della Democrazia Cristiana contro il Fronte popolare del 18 aprile 1948, salvo poi non risparmiare critiche alla stessa DC, pur mantenendo un fervente anticomunismo. La prova dell'\"impatto\" del \"Candido\" si ebbe nel 1950 col caso Einaudi, scoppiato a causa di una vignetta in cui l'allora Presidente della Repubblica era ritratto mentre passava in rassegna una fila di bottiglie invece che di Corazzieri. Nel mirino del giornale era finito il fatto che tali bottiglie circolassero con la dicitura \"Poderi del Senatore Luigi Einaudi\" sull'etichetta, e che quindi costui sfruttasse la sua carica a fini commerciali. Guareschi, in qualit\u00e0 di direttore responsabile, fu condannato per \"vilipendio al Capo dello Stato\" (insieme a Carletto Manzoni, autore della vignetta) a otto mesi con la condizionale, che scont\u00f2 pi\u00f9 tardi con la detenzione in appendice al \"caso De Gasperi\".\nNon va dimenticato nemmeno il caso de \"Il merlo giallo\", rivista satirica che ebbe un breve momento di celebrit\u00e0 nel 1953: per mezzo di una vignetta sollev\u00f2 dei sospetti sul coinvolgimento di Piero Piccioni nel caso Montesi. Il giovane ne usc\u00ec in seguito scagionato ma il padre, il Ministro degli Esteri Attilio Piccioni, ne ebbe la carriera politica gravemente compromessa.\nTutti gli storici giornali satirici scomparvero progressivamente e definitivamente col passare degli anni, ad eccezione del \"Candido\" che ebbe un \"revival\" dal 1968 al 1992 dopo la chiusura del 1961, e del \"Travaso delle idee\", chiuso nel 1966, fu \"resuscitato\" brevemente nel 1973 e nel triennio 1986-1988.\nXXI secolo.\nLa corrosione progressiva del canone dei generi letterari, e della categoria stessa di \"letterario\" e \"non letterario\" ripropose nell'ultimo secolo la commistione di comico, umoristico nella satira.\nSolo nel corso degli ultimi secoli si allarg\u00f2 all'arte figurativa e ai nuovi \"media\". Nel significato popolare contemporaneo, si tende ad identificare la satira con una delle forme possibili dell'umorismo e, in qualche caso, della comicit\u00e0; talvolta, poi, si intende per satira anche, indiscriminatamente, qualsiasi attacco letterario o artistico a personaggi detentori del potere politico, sociale o culturale, o pi\u00f9 genericamente vi si include qualsiasi critica al potere svolta in forma almeno salace. Emblematico il caso della rivista di satira \"Il Male\".\nDa un punto di vista strettamente letterario \u00e8 pertanto assai difficile mantenere oggi una definizione stabile del genere letterario, se non in senso storico, poich\u00e9 il pur sperabile dinamismo delle forme letterarie, risente attualmente di una certa leggerezza e di una pesante ridondanza, non sempre disinteressate, nella classificazione.\nCon la diffusione delle tecnologie digitali Internet gioca un ruolo sempre pi\u00f9 importante nella diffusione di messaggi satirici, grazie anche alle caratteristiche di libert\u00e0 e democrazia che sono peculiari di questo mezzo. Un esempio estremamente noto di satira online \u00e8 il sito americano The Onion.\nSatira religiosa.\nSin dalla sua nascita, la satira ha avuto fra i propri bersagli preferiti la religione, in particolare gli esponenti pubblici del culto ed il ruolo politico e sociale svolto dalla religione. Anche nell'Antica Grecia gli autori satirici ridicolizzavano la religione, in particolare quella politeistica che faceva capo a Zeus.\nDocumenti storici permettono di fare risalire, in Italia, la satira religiosa al 1500, come parte della tradizione carnevalesca e popolare, ma sempre ed accuratamente censurata dalle diverse istituzioni religiose."}
{"id": "368919", "revid": "4252", "url": "https://it.wikipedia.org/wiki?curid=368919", "title": "Lucina (nome)", "text": "Origine e diffusione.\nNome di scarsa diffusione, attestato solamente nel Nord Italia, continua il latino \"Lucina\"; era portato da una dea romana patrona dei parti e delle partorienti, Lucina (o, come epiteto, da Giunone, sempre con lo stesso ruolo). Etimologicamente, viene di solito ricondotto al termine latino \"lux\" (\"luce\", in riferimento al \"venire alla luce\"), ma secondo alcune fonti questa sarebbe una paretimologia, e la radice originale starebbe nel vocabolo \"lucus\", \"bosco\".\nNell'uso attuale pu\u00f2 costituire anche un diminutivo dei nomi Luce e Lucia.\nOnomastico.\nL'onomastico si festeggia il 30 giugno in memoria di santa Lucina, martire leggendaria venerata a Rosate e a Cortereggio."}
{"id": "368923", "revid": "121754803", "url": "https://it.wikipedia.org/wiki?curid=368923", "title": "Lora", "text": "Origine e diffusione.\nRappresenta l'ipocoristico di vari nomi tra cui Eleonora, Laura, Lorenza, Loredana e, in particolare per la forma Loretta, Loreta, in parte promossa dalla forma francese \"Lorette\" e dall'attrice Loretta Young.\nOnomastico.\n27 dicembre"}
{"id": "368924", "revid": "86599", "url": "https://it.wikipedia.org/wiki?curid=368924", "title": "Cratere Cassegrain", "text": "Cassegrain \u00e8 un cratere lunare di 56,66 km situato nella parte sud-occidentale della faccia nascosta della Luna, a nord-ovest del cratere Priestley e a sud-est del cratere Lebedev, assai pi\u00f9 grande.\nL'interno di questo cratere \u00e8 relativamente scuro, una caratteristica comune ai crateri che si trovano ad ovest ed a nordovest e che fanno parte del Mare Australe. Il pianoro interno \u00e8 livellato e privo di caratteristiche di rilievo. Il bordo \u00e8 pi\u00f9 consunto nella zona nordoccidentale, mentre all'interno sono presenti tracce di terrazzamento.\nIl cratere \u00e8 dedicato all'ottico francese Laurent Cassegrain.\nCrateri correlati.\nAlcuni crateri minori situati in prossimit\u00e0 di Cassegrain sono convenzionalmente identificati, sulle mappe lunari, attraverso una lettera associata al nome."}
{"id": "368927", "revid": "47767", "url": "https://it.wikipedia.org/wiki?curid=368927", "title": "Lorella", "text": ""}
{"id": "368929", "revid": "767487", "url": "https://it.wikipedia.org/wiki?curid=368929", "title": "Hullabaloo Soundtrack", "text": "Hullabaloo Soundtrack \u00e8 la prima raccolta del gruppo musicale britannico Muse, pubblicata il 1\u00ba luglio 2002 dalla Mushroom Records.\nDescrizione.\n\u00c8 composto da due dischi: nel primo \u00e8 presente una raccolta di b-side (inserite nel secondo disco del DVD \"\"), mentre nel secondo sono presenti alcuni brani eseguiti dal vivo ai due concerti tenuti dal gruppo il 28 e 29 ottobre 2001 a Le Z\u00e9nith di Parigi. Tra le b-side vi \u00e8 presente anche una versione acustica di \"Shine\" (b-side di \"Hyper Music/Feeling Good\"), mai pubblicata in precedenza.\n\"Hullabaloo Soundtrack\" \u00e8 inoltre l'unica pubblicazione del gruppo ad essere uscita anche nel formato Super Audio CD.\nTracce.\nTesti e musiche di Matthew Bellamy."}
{"id": "368930", "revid": "486946", "url": "https://it.wikipedia.org/wiki?curid=368930", "title": "Fischione", "text": ""}
{"id": "368931", "revid": "47767", "url": "https://it.wikipedia.org/wiki?curid=368931", "title": "Loretta", "text": ""}
{"id": "368934", "revid": "697352", "url": "https://it.wikipedia.org/wiki?curid=368934", "title": "Lotario (nome)", "text": "Origine e diffusione.\nDeriva dal nome germanico \"Chlodochar\": \u00e8 composto dagli elementi \"hlud\" o \"lut\", \"gloria\", \"fama\", e \"hari\" o \"heri\", \"esercito\", e significa quindi \"celebre guerriero\" o, secondo altre interpretazioni, \"esercito glorioso\", \"esercito famoso\".\nA causa di un personaggio cos\u00ec chiamato nel romanzo di Nicholas Rowe \"The Fair Penitent\", il termine \"lothario\" ha assunto, intorno al 1750, il significato di \"seduttore\". Il nome inglese \"Luther \"\u00e8 un suo derivato.\nOnomastico.\nL'onomastico si festeggia il 15 giugno in memoria di san Lotario di S\u00e9ez, vescovo. Con questo nome si ricordano anche san Lotario I, imperatore, il 29 settembre e il beato Lotario Arnari, mercedario, il 24 febbraio."}
{"id": "368935", "revid": "1632387", "url": "https://it.wikipedia.org/wiki?curid=368935", "title": "Luana", "text": "Origine e diffusione.\nNome popolarizzato dal film di King Vidor del 1932 \"Luana, la vergine sacra\", interpretato da Dolores del R\u00edo e ambientato in Polinesia (che ebbe particolare successo in Italia), e affermatosi poi grazie al suono eufonico ed esotico. Non \u00e8 chiaro da dove Vidor abbia tratto l'ispirazione per coniarlo: secondo alcune fonti, il nome potrebbe avere origine polinesiana, forse basato sul termine hawaiiano \"luana\", che significa \"godersi il tempo libero\", \"svagarsi\", oppure tratto dal nome di \"Lua Nuu\", una figura della mitologia polinesiana analoga al biblico No\u00e8. In inglese, inoltre, pu\u00f2 essere considerato una variante di Luann. Un personaggio chiamato Luana esiste anche nel folklore rumeno.\nIn Italia \u00e8 diffuso principalmente nel Centro-Nord, specie in Emilia-Romagna e Toscana, ed \u00e8 attestato anche nella forma maschile \"Luano\" (assai poco usata, comunque).\nOnomastico.\nNon esistono sante che portano questo nome, che quindi \u00e8 adespota, e l'onomastico pu\u00f2 essere festeggiato in occasione di Ognissanti, il 1\u00ba novembre. Va notato che esiste un san Luano (o san Moloc), vescovo e fondatore di vari monasteri in Scozia, commemorato il 25 giugno, il cui nome, tuttavia, non ha nulla a che vedere con questo."}
{"id": "368936", "revid": "47767", "url": "https://it.wikipedia.org/wiki?curid=368936", "title": "Leopoldo", "text": "Origine e diffusione.\nDeriva dal nome germanico \"Leudbald\" (presente anche in molte altre varianti), composto da \"leudi\" (o \"leud\", \"popolo\", \"gente\") e \"bald\" (\"coraggioso\"), quindi vuol dire \"coraggioso fra il popolo\". Pi\u00f9 avanti la sua forma venne alterata sotto l'influsso del latino \"leo\" (\"leone\"), e quindi il significato viene talvolta riportato come \"leone ardito\", \"intrepido come un leone\".\nEra un nome molto comune fra le casate nobili tedesche; il suo uso in inglese prese il via sostanzialmente nel XIX secolo, in onore di Leopoldo I del Belgio, zio della regina Vittoria, dal quale prese il nome anche suo figlio Leopoldo.\nOnomastico.\nL'onomastico viene festeggiato il 15 novembre in ricordo di san Leopoldo il Pio, Margravio d'Austria. Si ricordano con questo nome anche, alle date seguenti:"}
{"id": "368937", "revid": "47767", "url": "https://it.wikipedia.org/wiki?curid=368937", "title": "Poldo", "text": ""}
{"id": "368939", "revid": "287204", "url": "https://it.wikipedia.org/wiki?curid=368939", "title": "Lunedi", "text": ""}
{"id": "368942", "revid": "287204", "url": "https://it.wikipedia.org/wiki?curid=368942", "title": "Martedi", "text": ""}
{"id": "368945", "revid": "287204", "url": "https://it.wikipedia.org/wiki?curid=368945", "title": "Mercoledi", "text": ""}
{"id": "368947", "revid": "287204", "url": "https://it.wikipedia.org/wiki?curid=368947", "title": "Giovedi", "text": ""}
{"id": "368951", "revid": "287204", "url": "https://it.wikipedia.org/wiki?curid=368951", "title": "Venerdi", "text": ""}
{"id": "368952", "revid": "287204", "url": "https://it.wikipedia.org/wiki?curid=368952", "title": "Venerd\u00ed", "text": ""}
{"id": "368953", "revid": "767487", "url": "https://it.wikipedia.org/wiki?curid=368953", "title": "L'invasione degli ultracorpi (film)", "text": "\"L'invasione degli ultracorpi (Invasion of the Body Snatchers)\" \u00e8 un film del 1956 diretto da Don Siegel, il cui soggetto \u00e8 tratto dall'omonimo romanzo di fantascienza di Jack Finney del 1955.\nFilm girato a basso costo e in bianco e nero, \u00e8 in seguito divenuto un film cult ed \u00e8 ricordato come uno dei pi\u00f9 celebri film di fantascienza degli anni cinquanta e citato come uno dei capolavori del cinema fantascientifico. Ha avuto tre remake, \"Terrore dallo spazio profondo\" (1978), \"Ultracorpi - L'invasione continua\" (1993) e \"Invasion\" (2007).\nNel 1994 il film \u00e8 stato scelto per essere conservato nel National Film Registry della Biblioteca del Congresso degli Stati Uniti.\nNel 2019 \u00e8 stato proiettato al Cinemazero di Pordenone nella pellicola 50\u00a0mm.\nTrama.\nIl dottor Miles J. Bennell racconta al collega dottor Hill una storia allucinante. La cittadina di Santa Mira \u00e8 stata invasa da extraterrestri che copiano perfettamente gli abitanti ai quali si sostituiscono durante il sonno. Queste creature si replicano all'interno di enormi baccelli che crescono finch\u00e9 creano copie delle vittime, ma prive di sentimenti, uccidendo poi gli originali.\nBennell prova a dare l'allarme, ma nessuno gli crede: la cittadina \u00e8 diventata centro di smistamento dei baccelli e tutti gli abitanti sono ormai doppiati. Tenta la fuga insieme alla fidanzata ma durante il viaggio la donna non riesce a rimanere sveglia e si addormenta, venendo contaminata, e diventando a sua volta una replicante.\nSconvolto, raggiunge un'autostrada dove prova a mettere in guardia gli uomini del pericolo, ma viene arrestato e portato all'ospedale presso il dottor Hill, che ascoltata la storia lo giudica pazzo; ma proprio al termine del racconto di Bennell, giunge in ospedale un ferito coinvolto in un incidente stradale, che era alla guida di un autocarro pieno di strani baccelli proveniente da Santa Mira. Il dottor Hill si rende conto che Bennell ha detto la verit\u00e0 e telefona per dare l'allarme generale.\nI militari che avevano scortato Bennel, sentendo la notizia, comprendono il pericolo e avvertono subito l'esercito.\nProduzione.\nProdotto in un periodo in cui Hollywood lanciava film kolossal come \"I dieci comandamenti\" o \"Guerra e pace\", \"L'invasione degli Ultracorpi\" fu girato in bianco e nero con costi ridottissimi. La sceneggiatura porta la firma di Daniel Mainwaring, ma il testo fu revisionato da Sam Peckinpah e dallo stesso produttore Walter Wanger (non citati nei crediti tecnici).\nIl film \u00e8 caratterizzato dalla pressoch\u00e9 totale mancanza di effetti speciali (eccettuati i baccelloni), dovuta al budget irrisorio di cui disponeva la piccola casa di produzione, la Allied Artists. Il climax ascendente di tensione e di suspense \u00e8 costruito solo attraverso le atmosfere sinistre e angosciose.\nL'epilogo pensato da Siegel originariamente non prevedeva alcuna prospettiva fiduciosa per il genere umano: egli avrebbe voluto infatti terminare il film con i replicanti che prendono il posto di tutti i cittadini di Santa Mira e il protagonista Kevin McCarthy che, puntando il dito verso il pubblico, esclama: \"\u00abYou're next!\u00bb\", ma la produzione impose al regista una conclusione pi\u00f9 ottimistica e un \"cappello\" introduttivo (McCarthy che racconta in ospedale la storia).\nAccoglienza.\nAll'uscita nelle sale, il film dovette accontentarsi di , ma nel tempo si \u00e8 guadagnato la qualifica di film culto ed \u00e8 ricordato come uno dei pi\u00f9 celebri film di fantascienza di tutti i tempi.\nCritica.\nAl film furono date, senza riscontro con l'opinione dell'autore, diverse letture politiche: fu interpretato sia come una parabola anticomunista sia antimaccartista.. Siegel, molti anni dopo, afferm\u00f2: \u00abN\u00e9 lo sceneggiatore, n\u00e9 io pensavamo a un qualunque simbolismo politico. Nostra intenzione era attaccare un'abulica concezione della vita\u00bb. Al massimo alla pellicola pu\u00f2 riconoscersi un blando spunto di riflessione critica sulla modernit\u00e0 (o di ironica critica ai critici della modernit\u00e0, atteso che, tra le ipotesi iniziali per spiegare il fenomeno dell'invasione, viene evocata anche l'evoluzione tecnologica e la radioattivit\u00e0).\nUn altro spunto di interesse \u00e8 la riflessione morale, in un dialogo tra Miles e Becky, dove si osserva che l'uomo non si ribella quando perde pian piano la sua umanit\u00e0 perch\u00e9 vittima del cinismo, e si ribella solo a fronte di un'invasione aliena.\nLa storia di una cittadina riposseduta dagli alieni era gi\u00e0 presente in due racconti di Philip K. Dick: \"La Cosa-Padre\" (1954) e \"L'impiccato\" (1953).\nRifacimenti.\nNel 1978 Philip Kaufman ha realizzato un rifacimento del film a colori, questa volta carico di effetti speciali, dal titolo \"Terrore dallo spazio profondo\", con Donald Sutherland come protagonista e Don Siegel e Kevin McCarthy come \"guest star\".\nNel 1993 Abel Ferrara ha realizzato un secondo remake, \"Ultracorpi - L'invasione continua\" (\"Body Snatchers\").\nDel 2007 diretta dal regista tedesco Oliver Hirschbiegel un'ulteriore versione cinematografica del romanzo, \"Invasion\" (\"The Invasion\"), con protagonista Nicole Kidman nel ruolo di una psichiatra di Washington che viene a conoscenza di un'epidemia causata da una razza aliena."}
{"id": "368954", "revid": "287204", "url": "https://it.wikipedia.org/wiki?curid=368954", "title": "Aurora (Marvel Comics)", "text": "Aurora, il cui vero nome \u00e8 Jeanne-Marie Beaubier, \u00e8 un personaggio dei fumetti creato da Chris Claremont (testi) e John Byrne (testi e disegni), pubblicato dalla Marvel Comics. La sua prima apparizione avviene in \"The Uncanny X-Men\" (vol. 1) n. 120 (aprile 1979).\n\u00c8 uno dei componenti della formazione originale di Alpha Flight, di cui fanno parte anche Northstar, suo fratello gemello, e Sasquatch, di cui \u00e8 l'ex amante.\nBiografia del personaggio.\nJeanne-Marie Beaubier e il suo fratello gemello Jean-Paul furono separati in giovane et\u00e0 dopo la morte dei loro genitori. Jean-Paul fu adottato dai coniugi Martin, che erano i cugini di sua madre. I Martin non potevano permettersi di adottare anche Jeanne-Marie e disposero perch\u00e9 fosse allevata al \"Collegio femminile DuPont\" in LaVelle, Quebec, una scuola religiosa conservatrice. Poco tempo dopo i Martin si trasferirono nel Quebec settentrionale. I Martin morirono in un incidente alcuni anni dopo e Jean-Paul venne sistemato in una casa famiglia, ignaro di avere una sorella.\nEstremamente nervosa e introversa Jeanne-Marie Beaubier fu infelice nella scuola di Madame DuPont e all'et\u00e0 di tredici anni tent\u00f2 il suicidio gettandosi gi\u00f9 dal tetto di uno degli edifici scolastici. Invece di sfracellarsi al suolo e morire Beaubier scopr\u00ec che poteva volare a grande velocit\u00e0. Inconsapevole di essere una mutante, la sua forte fede religiosa le fece credere che la sua capacit\u00e0 di volare fosse il risultato di un miracolo divino. Il mattino seguente spieg\u00f2 ci\u00f2 che pensava fosse successo alla preside. Quest'ultima, ritenendo la ragazzina colpevole di blasfemia, le inflisse una punizione corporale. Questo incidente innesc\u00f2 un disturbo dissociativo della personalit\u00e0 in Jeanne-Marie. Emerse una seconda personalit\u00e0, estroversa e molto pi\u00f9 disinibita. Sotto l'influenza di questa personalit\u00e0 quella stessa notte abbandon\u00f2 la scuola di nascosto. Al suo ritorno, tre giorni dopo, non ricordava dove fosse stata o cosa avesse fatto e venne nuovamente punita corporalmente. Il trauma che ne deriv\u00f2 fu cos\u00ec forte che Jeanne-Marie represse la sua seconda personalit\u00e0.\nCinque anni dopo, lo sforzo di Beaubier per diventare insegnante viene coronato. Da allora Beaubier ha cercato di porre ordine nella sua vita diventando una donna composta e capace di reprimere i propri istinti. Ma la stessa sera in cui la sua richiesta viene accettata, la sua seconda personalit\u00e0 riemerge e la induce a recarsi a Montreal. Presa d'assalto da alcuni rapinatori, ne mette a terra uno inconsapevole di farlo ad una velocit\u00e0 superumana. Questo \u00e8 il primo episodio in cui fa uso dei suoi poteri dopo cinque anni. Il secondo rapinatore viene bloccato da Wolverine, il quale assiste al tentativo di rapina. Riconoscendo i superpoteri di Beaubier, Wolverine la invita a recarsi ad Ottawa per incontrare James MacDonald Hudson, che stava organizzando un gruppo di agenti per il \"dipartimento canadese H\". Hudson la accetta come nuova recluta e la riunisce a suo fratello. Dopo un periodo di addestramento, entrambi i fratelli Beaubier si uniscono al team creato da Hudson dal nome Alpha Flight, con il nome in codice di Aurora e Northstar.\nAurora, come detto, soffre spesso di disturbo dissociativo della personalit\u00e0: Jeanne-Marie \u00e8 la sua personalit\u00e0 normale mentre Aurora \u00e8 il tratto oscuro e represso di Jeanne-Marie. Le due personalit\u00e0 furono in seguito ricongiunte in una sola sebbene la sua salute mentale andasse progressivamente deteriorandosi fino a dividersi nuovamente.\nNegli ultimi tempi Beaubier ha cominciato a soffrire nuovamente di sdoppiamento della personalit\u00e0. Per un certo periodo le sue personalit\u00e0 di Aurora e Jeanne-Marie si sono manifestate in maniera confusa senza mai distinguersi in maniera netta come due personalit\u00e0 diverse, successivamente ha iniziato a manifestarsi una terza personalit\u00e0 che fondamentalmente assume i tratti di Aurora con un senso della responsabilit\u00e0 pi\u00f9 marcato.\nAurora \u00e8 infine diventata un agente di Weapon X ed ha intrapreso una relazione segreta con il direttore di Weapon X. Aurora ha cercato di lottare contro il controllo mentale creando una terza personalit\u00e0 che non ne fosse affetta. Sconfisse il direttore e riusc\u00ec a scappare.\nIn pi\u00f9, un'Aurora alternativa dalla relativamente nuova Carriera di Alpha Flight \u00e8 stata riportata ai giorni nostri con i suoi compagni di squadra, lontano da Sasquatch. All'ultimo contatto, questo gruppo stava continuando a comportarsi come Alpha Flight nei giorni nostri.\nPoteri e abilit\u00e0.\nAurora ha il potere del volo e di velocit\u00e0 superumana, insieme ad una sconosciuta, ma potenzialmente estremamente elevata, agilit\u00e0.\nSia Aurora che Northstar hanno un metabolismo accelerato che pu\u00f2 essere utilizzato per guarire velocemente le ferite. Northstar lo ha detto durante le sue mini-serie.\nAurora ha l'abilit\u00e0 di proiettare una luce calmante che fa provare alla vittima emozioni e ricordi che lo fanno sentire in pace. \u00c8 stato detto che sotto questa influenza sembra di essere sotto novocaina. \u00c8 abbastanza potente da colpire la Torcia Umana mentre vola, e farla rilassare al punto da far spegnere la sua fiamma, facendolo precipitare verso il suo cupo destino. Pu\u00f2 essere utilizzato anche per rompere il controllo telepatico, pi\u00f9 o meno quello che ha fatto contro Headlok, un avversario dei Vendicatori della Costa Ovest."}
{"id": "368955", "revid": "125727930", "url": "https://it.wikipedia.org/wiki?curid=368955", "title": "Tito Maccio Plauto", "text": "Plauto fu uno dei pi\u00f9 prolifici e importanti autori dell'antichit\u00e0 latina e l'autore teatrale che pi\u00f9 influenz\u00f2 il teatro occidentale.\nEgli fu esponente del genere teatrale della palliata, ideato dall'innovatore della letteratura latina Livio Andronico. Il termine \"plautino\", che deriva appunto da Plauto, si riferisce sia alle sue opere sia ad opere simili o influenzate da quelle di Plauto.\nBiografia.\nVarie fonti antiche chiariscono che Plauto era nativo di S\u00e0rsina, cittadina appenninica dell'Umbria romana (oggi in Romagna): il dato \u00e8 confermato da un bisticcio allusivo in \"Mostellaria\" 769-70. Plauto, come del resto quasi tutti i letterati latini di et\u00e0 repubblicana su cui abbiamo notizia, non era dunque di origine romana: non apparteneva per\u00f2, diversamente da Livio Andronico ed Ennio, a un'area culturale italica gi\u00e0 sotto influenza e dominio greco. Si noti anche che Plauto era con certezza un cittadino libero, non uno schiavo o un liberto: la notizia che svolgesse lavori servili presso un mulino \u00e8 un'invenzione biografica, basata su un'assimilazione tra Plauto e i servi bricconi delle sue commedie, che spesso vengono minacciati di questa destinazione.\nLa data di morte, il 184 a.C., \u00e8 sicura; la data di nascita si ricava indirettamente da una notizia di Cicerone (\"Cato maior\" 14,50), secondo cui Plauto scrisse da \"senex\" la sua commedia \"Pseudolus\". Lo \"Pseudolus\" risulta rappresentato nel 191, e la \"senectus\" per i Romani cominciava a 60 anni. Probabile quindi una nascita fra il 255 e il 250 a.C. Le notizie che fissano la fioritura letteraria del poeta intorno al 200 quadrano bene con queste indicazioni. Dobbiamo immaginarci un'attivit\u00e0 letteraria compresa fra il periodo della seconda guerra punica (218-201 a.C.) e gli ultimi anni di vita del poeta: la \"Casina\" allude chiaramente alla repressione dei Baccanali del 186 a.C..\nDibattito sul nome.\nIl nome del poeta \u00e8 fra i dati incerti. Gli antichi lo citano comunemente come \"Plautus\", la forma romanizzata di un cognome umbro \"Plotus\". Nelle edizioni moderne fino all'Ottocento figura il nome completo \"Marcus Accius Plautus\". Questa forma \u00e8 di per s\u00e9 sospetta alla luce di considerazioni storiche: i \"tria nomina\" si usano per chi \u00e8 dotato di cittadinanza romana, e non sappiamo se Plauto l'abbia mai avuta. Un antichissimo codice di Plauto, il Palinsesto Ambrosiano, rinvenuto agli inizi del XIX secolo dal cardinale Angelo Mai, port\u00f2 migliore luce sulla questione. Il nome completo del poeta tramandato nel Palinsesto si presenta nella pi\u00f9 attendibile versione \"Titus Maccius Plautus\"; da \"Maccius\", per errore di divisione delle lettere, era uscito fuori il tradizionale \"M. Accius\" (che sembrava credibile per influsso di \"L. Accius\", il nome del celebre tragediografo). D'altra parte, il nome \"Maccius\" si presta a interessanti deduzioni. Non si tratta certo di un vero nome gentilizio e del resto non c'\u00e8 ragione che Plauto ne portasse uno. Recenti documenti attesterebbero una discendenza regale del commediografo in riferimento al terzo re di Roma Anco Marzio; nel documento si asserisce che egli fosse di origine osca e che Sarsina l'abbia solo attraversata nel suo viaggio verso Roma. Si tratta invece di una derivazione da \"Maccus\", il nome di un personaggio tipico della farsa popolare italica, l'atellana. Questa originale derivazione deve avere un legame con la personalit\u00e0 e l'attivit\u00e0 di Plauto. \u00c8 dunque verosimile e attraente ipotesi che il poeta teatrale umbro Titus Plotus si fosse dotato a Roma di un nome di battaglia, che alludeva chiaramente al mondo della scena comica, e quindi conservasse nei \u201ctre nomi\u201d canonici la traccia libera e irregolare del suo mestiere di \"commediante\". Altri sostengono invece che \"Plautus\" derivi dall'aggettivo greco \u03c0\u03bb\u03b1\u03c4\u03cd\u03c2, che indicherebbe la larghezza di qualche sua caratteristica fisica e la loro ipotesi \u00e8 avvalorata soprattutto dall'opera \"De verborum significatione\" di Sesto Pompeo Festo, lessicografo e grammatico romano del II sec. d.C., il quale riprende in ci\u00f2 l\u2019enciclopedico Marco Verrio Flacco (secc. I a.C. \u2013 I d.C.); ed ecco quanto in essa inoppugnabilmente si legge:\n\"Quelli che hanno i piedi piatti sono chiamati \u2018ploti\u2019; pertanto anche il poeta Accio, il quale era un umbro di Sarsina, fu detto prima Ploto e poi Plauto a causa della piattezza dei suoi piedi. Infatti anche le mezze suole su cui si pone il piede piatto e che si usano quando si va a caccia si chiamavano \u2018semiplotia\u2019.\" \nOpere letterarie.\nLe commedie plautine.\nPlauto fu autore di enorme successo, immediato e postumo, e di grande prolificit\u00e0. Inoltre il mondo della scena, per sua natura, conosce rifacimenti, interpolazioni, opere spurie; infatti sembra che nel corso del II secolo circolassero qualcosa come centotrenta commedie legate al nome di Plauto: non sappiamo quante fossero autentiche, ma la cosa era oggetto di viva discussione.\nNello stesso periodo, verso la met\u00e0 del II secolo, cominci\u00f2 un'attivit\u00e0 che possiamo definire \"editoriale\", e che ha grande importanza per il destino del testo di Plauto. Di Plauto furono condotte vere \"edizioni\" ispirate ai criteri della filologia alessandrina. Benefici effetti di questa attivit\u00e0 si risentono nei manoscritti pervenuti sino a noi: le commedie furono dotate di didascalie, di sigle dei personaggi; i versi scenici di Plauto furono impaginati da competenti, in modo che ne fosse riconoscibile la natura; e questo in un periodo che ancora aveva dirette e buone informazioni in materia.\nLa fase critica nella trasmissione del \"corpus\" dell'opera plautina fu segnata dall'intervento di Varrone, il quale, nel \"De comoediis Plautinis\", ritagli\u00f2 nell'imponente \"corpus\" un certo numero di commedie (ventuno, quelle giunte sino a noi) sulla cui autenticit\u00e0 c'era generale consenso. Queste erano opere da Varrone accettate come totalmente e sicuramente genuine. Molte altre commedie - fra cui alcune che Varrone stesso riteneva plautine, ma che non aggreg\u00f2 al gruppo delle \"ventuno\" perch\u00e9 il giudizio era pi\u00f9 oscillante - continuarono a essere rappresentate e lette in Roma antica. Noi ne abbiamo solo titoli, e brevissimi frammenti, citazioni di tradizione indiretta: questi testi andarono perduti nella tarda antichit\u00e0, fra il III e il IV secolo d.C., mentre la scelta delle \"ventuno\" si perpetuava nella tradizione manoscritta, sino ad essere integralmente recuperata nel periodo umanistico.\nLa cronologia delle singole commedie ha qualche punto fermo: lo \"Stichus\" fu messo in scena la prima volta nel 200, lo \"Pseudolus\" nel 191, e la \"Casina\", come si \u00e8 detto, presuppone avvenimenti del 186. Per il resto, alcune commedie presentano allusioni storiche che hanno suggerito ipotesi di datazione troppo sottili e controverse.\nUno sguardo cursorio agli intrecci delle venti commedie pervenuteci integre (la \"Vidularia\", messa in ultima posizione da Varrone, fu oggetto di danneggiamenti nel corso della trasmissione manoscritta: ne abbiamo infatti solo frammenti) \u00e8 senz'altro opportuno, anche se pu\u00f2 suggerire una prima impressione assai parziale e anche fuorviante. Per unanime riconoscimento, la grande forza di Plauto sta nel comico che nasce dalle singole situazioni, prese a s\u00e9 una dopo l'altra, e dalla creativit\u00e0 verbale che ogni nuova situazione sa sprigionare. Ma solo una lettura diretta pu\u00f2 restituire un'impressione adeguata di tutto ci\u00f2: e se l'arte comica di Plauto sfugge per sua natura a formule troppo chiuse, una maggiore sistematicit\u00e0 nasce proprio dalla considerazione degli intrecci, nelle loro pi\u00f9 elementari linee costruttive.\nLa commedia occupa un posto particolare nel teatro di Plauto, perch\u00e9 \u00e8 l'unica a soggetto mitologico.\nIl modello di questa commedia era il \"Dis exapat\u00f2n\" (Il doppio inganno) di Menandro: il recente ritrovamento di parte dell'originale greco permette finalmente, almeno in un caso, un confronto diretto fra Plauto e i suoi modelli greci.\nLa commedia si distingue in tutto il panorama plautino per la smorzatura dei toni comici e per gli spunti di umanit\u00e0 malinconica - si noter\u00e0 subito che qui \u00e8 assente, eccezionalmente, qualsiasi intrigo a sfondo erotico. Per questo ha goduto di una sua autonoma fortuna, anche in periodi di svalutazione della \"triviale\" comicit\u00e0 plautina.\nTutte queste commedie sono state oggetto di studio e catalogate in sette gruppi:\nLo schema delle commedie.\nPrima delle commedie vere e proprie, nella trascrizione manoscritta c'\u00e8 quasi sempre un \"argumentum\", cio\u00e8 una sintesi della vicenda. In alcuni casi sono presenti addirittura due \"argumenta\", e in questo caso uno dei due \u00e8 acrostico (le lettere iniziali dei singoli versi formano il titolo della commedia stessa).\nAll'inizio delle commedie vi \u00e8 un prologo, in cui un personaggio della vicenda, o una divinit\u00e0, o un'entit\u00e0 astratta personificata presentano l'argomento che si sta per rappresentare.\nNella commedia plautina \u00e8 possibile distinguere, secondo una suddivisione gi\u00e0 antica, i \"deverbia\" e i \"cantica\", vale a dire le parti dialogate, con pi\u00f9 attori che interloquiscono fra di loro, e le parti cantate, per lo pi\u00f9 monologhi, ma a volte anche dialoghi tra due o addirittura tre personaggi.\nNelle commedie di Plauto ricorre spesso lo schema dell'intrigo amoroso, con un giovane (\"adulescens\") che si innamora di una ragazza. Il suo sogno d'amore incontra sempre dei problemi a tramutarsi in realt\u00e0 a seconda della donna di cui si innamora: se \u00e8 una cortigiana deve trovare i soldi per sposarla, se invece \u00e8 \"onesta\" l'ostacolo \u00e8 di tipo familiare.\nAd aiutarlo a superare le varie difficolt\u00e0 \u00e8 il \"servus callidus\" (servo scaltro) o il parassita (squattrinato che lo aiuta in cambio di cibo) che con vari inganni e trabocchetti riesce a superare le varie difficolt\u00e0 e a far sposare i due. Le beffe organizzate dal servo sono alcuni degli elementi pi\u00f9 significativi della comicit\u00e0 plautina. Il \"servus\" \u00e8 una delle figure pi\u00f9 largamente utilizzate da Plauto nelle sue commedie, esso ha doti che lo fanno diventare eroe e beniamino dell'autore oltre che degli spettatori; esistono vari tipi di \"servus\":\nInoltre il servo \u00e8 centrale nel metateatro plautino. \u00c8 infatti il personaggio che assume la veste del doppio del poeta in quanto creatore di inganni. Paradgmatico in tal senso Pseudolus.\nIn realt\u00e0 il personaggio del \"servus callidus\" non \u00e8 cos\u00ec moderno come potremmo pensare (in quanto conferma il riconoscimento di buone qualit\u00e0 ai servi): occorre ricordare che \u00e8 tutto inserito in un contesto oltremodo comico e per di pi\u00f9 greco, per cui tale elemento non viene preso sul serio dal pubblico.\nUn altro elemento strutturale di grande importanza nelle commedie di Plauto \u00e8 il riconoscimento finale (\"agnitio\"), grazie al quale vicende ingarbugliate trovano la loro fortunosa soluzione e ragazze che compaiono in scena come cortigiane o schiave recuperano la loro libert\u00e0 e trovano l'amore.\nLa \"Vis Comica\".\nLa grande comicit\u00e0 generata dalle commedie di Plauto \u00e8 prodotta da diversi fattori: un'oculata scelta del lessico, un sapiente utilizzo di espressioni e figure tratte dal quotidiano e una fantasiosa ricerca di situazioni che possano generare l'effetto comico. \u00c8 grazie all'unione di queste trovate che si ha lo straordinario effetto dell'elemento comico che traspare da ogni gesto e da ogni parola dei personaggi.\nQuesta uniforme presenza di comicit\u00e0 risulta pi\u00f9 evidente in corrispondenza di situazioni ad alto contenuto comico. Infatti Plauto si serve di alcuni espedienti per ottenere maggior comicit\u00e0, solitamente equivoci e scambi di persona.\nPlauto fa uso anche di espressioni buffe e goliardiche che i vari personaggi molto di frequente pronunciano; oppure usa riferimenti a temi consueti, luoghi comuni, anche tratti dalla vita quotidiana, come il pettegolezzo delle donne. La lingua che usa \u00e8 composita e formata da elementi eterogenei, quali grecismi, neologismi, arcaismi e \"sermo familiaris\". \u00c8 presente inoltre l\"'italum acetum\", comicit\u00e0 popolare italica fatta di doppi sensi, allusioni e giochi di parole.\nPlauto ha un atteggiamento critico verso i Greci (chiamati \"Graeculi\"), che non \u00e8 tanto da interpretarsi come segno di adesione al programma politico di Catone quanto come ulteriore mezzo comico. Il pubblico ama sentirsi superiore ai personaggi sulla scena, e a ci\u00f2 aiuta anche il surrealismo che Plauto usa nell'esagerare i tratti dei personaggi, con cui lo spettatore non pu\u00f2 decisamente identificarsi. Essendo disposto a tutto pur di suscitare il riso, non esita a rompere l'unita strutturale e danneggiare la coerenza della commedia con la \"contaminatio\".\nLa fortuna nelle commedie \u00e8 quindi elemento significativo ma non filosofico: serve ad agevolare o intralciare il servo.\nInoltre Plauto fa largo uso dell'elemento corporeo (vedi corpo grottesco).\nAd esempio questo dialogo della \"Aulularia\" in cui interagiscono i servi-cuochi Congrio e Antrace, e Strobilo che li coordina:\nSecondo Atto, Scena 4. (\"Un'ora dopo\")\nI modelli greci.\nLe commedie di Plauto sono delle rielaborazioni in latino di commedie greche. Tuttavia, questi testi plautini non seguono molto l'originale perch\u00e9 Plauto da una parte adotta il procedimento della \"contaminatio\", per il quale mescola insieme due o pi\u00f9 canovacci greci, dall'altra aggiunge alle matrici elleniche cospicui tratti riconducibili a forme teatrali italiche come il mimo e l'atellana. Plauto tuttavia continua a mantenere nella sua commedia elementi ellenici quali i luoghi e i nomi dei personaggi (le commedie della recensione varroniana sono tutte \"palliatae\", cio\u00e8 di ambientazione greca). Si pu\u00f2 affermare che Plauto prende molto dai modelli greci ma grazie ai cambiamenti e alle aggiunte il suo lavoro non risulta n\u00e9 una traduzione n\u00e9 un'imitazione pedissequa. A questo contribuisce anche l'adozione di una lingua latina molto vivace e pittoresca, in cui fanno spesso bella mostra di s\u00e9 numerosissimi neologismi.\nLa cosa che distingue l'imitatore dal grande scrittore \u00e8 la capacit\u00e0 di quest'ultimo di farci dimenticare, tramite le sue aggiunte e le sue rielaborazioni, il testo di partenza.\nSul tema della contaminatio c'\u00e8 un'altra importante nota, il fatto che nei prologhi del \"Trinummus\" (verso 19) e dell\"'Asinaria\" (verso 11) Plauto definisce la propria traduzione con l'espressione latina \"vortere barbare\" (in italiano: \"volgere dal greco in latino\"). Plauto utilizza il verbo latino \"vortere\" per indicare una trasformazione, un cambiamento di aspetto; si perviene necessariamente alla conclusione che Plauto non mirasse solamente a una traduzione linguistica ma anche letteraria. Il fatto poi che utilizzi l'avverbio \"barbare\" deriva dal fatto che essendo le sue fonti di ispirazione di origine greca, in latino erano rese con un notevole perdita di significato oltre che di artisticit\u00e0, e dato che per i Greci tutto ci\u00f2 che era straniero era chiamato \"barbarus\", Plauto afferma che la propria traduzione \u00e8 barbara.\nInfluenze e rielaborazioni.\nLe opere di Plauto hanno ispirato molti drammaturghi come William Shakespeare, Moli\u00e8re, e Gotthold Ephraim Lessing.\nMolte delle sue commedie sono state riproposte fino ai giorni nostri, talvolta rielaborate in chiave moderna. \u00c8 il caso della commedia \"I Menecmi\" riadattata da Tato Russo a fine anni 80 in chiave partenopea; lo spettacolo ha avuto un grande successo, con pi\u00f9 di 600 repliche nell'arco di 15 anni Home.\nAltre sue opere, il \"Miles gloriosus\" e lo \"Pseudolus\" sono alla base del musical \"A Funny Thing Happened on the Way to the Forum\" (Una cosa buffa accaduta sulla strada che porta al Foro, in italiano \"Dolci vizi al foro\") del 1962, in seguito portata sullo schermo cinematografico da Richard Lester. Lo stesso tipo di personaggio (lo schiavo furbo) appare in \"Up Pompeii\".\nNel 1963 Pier Paolo Pasolini ha pubblicato presso l'editore Garzanti \"Il vantone\", la sua traduzione in doppi settenari a rima baciata del \"Miles gloriosus\"; la lingua di Plauto \u00e8 traslata in una lingua \"da avanspettacolo\", con una leggera patina romanesca.\nNel 2016 l'Istituto Poligrafico e Zecca dello Stato gli dedica una moneta da 2 Euro, in occasione dei 2200 anni dalla morte, con una tiratura limitata di 7000 esemplari."}
{"id": "368956", "revid": "1543377", "url": "https://it.wikipedia.org/wiki?curid=368956", "title": "Galassia di Guerre stellari", "text": "Una galassia costituisce l'ambientazione della serie fantascientifica di \"Guerre stellari\". Ogni film della Saga degli Skywalker si apre con il testo statico in colore azzurro \"Tanto tempo fa, in una galassia lontana lontana...\", seguito dal logo di \"Guerre stellari.\"\nSi tratta di una delle numerose galassie dell'universo e contiene una moltitudine di pianeti abitati. Gran parte dei pianeti sono affiliati a un singolo governo galattico; nella trilogia \"prequel\" esso \u00e8 la Repubblica Galattica, rimpiazzata dall'Impero Galattico al termine degli eventi de \"La vendetta dei Sith\" e durante la trilogia originale. In seguito alla sconfitta dell'Impero e durante la trilogia sequel, la galassia torna a essere governata dalla Nuova Repubblica.\nStoria e governo.\nLa galassia cominci\u00f2 ad esistere come entit\u00e0 ufficiale millenni prima della Repubblica Galattica, quando venne scoperto il viaggio nell'iperspazio e vennero in contatto tra loro diverse razze intelligenti. La Repubblica rimase per millenni la pi\u00f9 grande forma di governo della galassia, grazie anche all'aiuto dei Jedi che furono per migliaia di generazioni i difensori della pace e della giustizia. Dopo millenni di vita nell'ombra, i Sith riescono a ricostruire il loro impero grazie a Darth Sidious, che con la carica di cancelliere supremo riorganizza la Repubblica trasformandola nell'Impero Galattico. Quest'ultimo subisce una grande sconfitta nella battaglia di Endor, contro l'Alleanza Ribelle, e si dissolve infine al termine della guerra civile galattica. Circa trent'anni dopo la galassia si riunisce nella Nuova Repubblica, ma questa viene attaccata e messa in ginocchio dal Primo Ordine.\nNell'Universo espanso di \"Guerre stellari\" la prima forma di governo che si estese per tutta la galassia fu l'Impero Infinito dei rakata nel BBY, che termin\u00f2 molto tempo prima della formazione della civilt\u00e0 galattica. La Repubblica Galattica prese poi forma quando diversi mondi e specie entrarono in contatto formarono una blanda comunit\u00e0 che seguiva delle regole comuni e utilizzava un sistema monetario uguale. Circa 20 anni dopo la fine della guerra civile galattica, una specie extragalattica conosciuta come yuuzhan vong lancia un assalto alla galassia. Per circa cinque anni essa subisce una grande devastazione, nella quale muoiono pi\u00f9 di miliardi di persone, prima che gli invasori vengano sconfitti.\nAstrografia.\nLa galassia \u00e8 solo una delle innumerevoli galassie dell'universo. \u00c8 formata da circa 400 miliardi di stelle e oltre 3,2 milioni di sistemi abitati da forme di vita.\nLa galassia \u00e8 divisa in regioni. Al suo centro si trova il Nucleo Profondo. Contiene un elevato numero di stelle, nebulose e altri corpi celesti che lo rendono la regione pi\u00f9 luminosa ma alterano sensibilmente lo spazio-tempo locale. Pertanto il viaggio nell'iperspazio vi risulta difficoltoso e il Nucleo Profondo \u00e8 rimasta una delle regioni meno esplorate. Fanno seguito i Mondi del Nucleo e le Colonie, due regioni che ospitano i pianeti pi\u00f9 prestigiosi, meglio conosciuti e avanzati della galassia, ben collegati e attraversati da rotte iperspaziali strategiche. Questi mondi sono probabilmente la zona d'origine della specie umana e la sua zona di espansione iniziale. Oltre ad essi vi sono poi nell'ordine l'Orlo Interno, la Regione di Espansione, l'Orlo Intermedio e l'Orlo Esterno. Si tratta di zone di periferia, colonizzate a tappe successive dalla civilt\u00e0 galattica, soprattutto per fornire materie prime ai pianeti del nucleo. Mano a mano che si allontana dal nucleo verso l'Orlo Esterno diminuisce il controllo delle istituzioni, queste regioni periferiche sono pertanto meno densamente abitate, meno mappate e pi\u00f9 violente dei Mondi del Nucleo, con alcuni dei pi\u00f9 grandi cartelli della criminalit\u00e0 organizzata ivi stanziati.\nNel bordo pi\u00f9 esterno della galassia si trova infine lo Spazio Selvaggio, ovvero la frontiera della societ\u00e0 galattica solo parzialmente esplorata. Oltre a questa si estendono le Regioni Ignote, largamente inesplorate nel corso della storia galattica e comprendenti anche fitte nebulose, ammassi globulari e aloni galattici.\nPopoli e specie.\nLa galassia \u00e8 popolata da umani e diverse altre specie senzienti. Robot e droidi sono diffusi e usati estensivamente per svolgere una variet\u00e0 di compiti per i loro proprietari.\nLingue.\nLa lingua franca della galassia \u00e8 la lingua parlata dagli umani evolutasi in Basic Galattico. Le sue origini risiedono nei dialetti umani ed \u00e8 derivato in parte da antichi linguaggi, come il corelliano. Essendo gli umani la specie pi\u00f9 numerosa della galassia, il loro linguaggio venne adottato da molte specie aliene.\nLa seconda lingua pi\u00f9 parlata \u00e8 lo huttese, che si \u00e8 espanso con la creazione dell'impero finanziario degli hutt basato su attivit\u00e0 di contrabbando e altri atti criminali; \u00e8 stata adottata anch'essa da diverse specie, come i rodiani, spesso in contatto con gli hutt per affari.\nI droidi sono capaci di parlare diverse lingue (nella Vecchia Repubblica i droidi della serie HK, come HK-47, conoscono 6.000 lingue diverse, mentre i droidi successivi come C-3PO possono parlare oltre 6 milioni di lingue). Spesso i droidi tendono a rielaborare il linguaggio e contribuiscono a modificarlo e a migliorarlo. I droidi protocollari sono essenziali negli scambi di informazioni, in quanto vengono utilizzati nelle traduzioni simultanee di diverse lingue.\nTecnologia.\nLa civilt\u00e0 galattica \u00e8 tecnologicamente molto avanzata. I viaggi interplanetari sono possibili grazie ad astronavi e a un sistema di propulsione noto come iperguida, che permette di viaggiare nell'iperspazio sfruttando le pieghe del tessuto spaziale per ridurre significativamente il tempo di viaggio, \"saltando\" effettivamente da punto a un altro senza bisogno di viaggiare direttamente fra essi, cos\u00ec da ridurre le enormi distanze tra i sistemi della galassia. Quando si effettua il salto nell'iperspazio, per evitare di avvicinarsi troppo a corpi celesti pericolosi, come stelle e buchi neri, sono necessari dei calcoli per individuare il punto di arrivo e il tragitto. A tal fine sono state anche mappate delle rotte sicure, che vengono usate estensivamente per i viaggi e il commercio interplanetario. Esistono otto grandi rotte iperspaziali nella galassia, con centinaia di vie secondarie e migliaia di minori.\nIl principale mezzo di comunicazione della galassia \u00e8 l'HoloNet. Esso consiste in una rete a grande diffusione che opera a velocit\u00e0 superluminale attraverso l'iperspazio per fornire un flusso di ologrammi e altre comunicazioni quasi istantanee ai pianeti membri da qualsiasi punto della galassia. L'HoloNet \u00e8 stato sviluppato inizialmente dalla Repubblica Galattica, diffondendosi poi rapidamente nella galassia fino a contare almeno un terminale in quasi ogni pianeta. Per comunicazioni a corto raggio esiste invece il comlink, ovvero un piccolo ricetrasmettitore portatile per uso privato che pu\u00f2 essere montato sulle astronavi e veicoli o sulle armature dei clone trooper o stormtrooper.\nGli holocron, o olocroni, sono oggetti di forma cubica o piramidale poco pi\u00f9 grandi di un palmo il cui scopo \u00e8 contenere informazioni e registrazioni in forma di ologramma. I Jedi e i Sith li utilizzano per stipare grandi quantit\u00e0 di informazioni e tramandare le loro conoscenze ai posteri. Solo persone sensibili alla Forza possono accedere a un holocron."}
{"id": "368960", "revid": "47767", "url": "https://it.wikipedia.org/wiki?curid=368960", "title": "Europa danubiana", "text": ""}
{"id": "368963", "revid": "1305772", "url": "https://it.wikipedia.org/wiki?curid=368963", "title": "L'invasione degli ultracorpi", "text": ""}
{"id": "368971", "revid": "33341", "url": "https://it.wikipedia.org/wiki?curid=368971", "title": "Carlo Ciampi", "text": ""}
{"id": "368972", "revid": "287204", "url": "https://it.wikipedia.org/wiki?curid=368972", "title": "Kaka", "text": ""}
{"id": "368976", "revid": "767487", "url": "https://it.wikipedia.org/wiki?curid=368976", "title": "John Archibald Campbell", "text": "Figlio del Col. Duncan Greene Campbell (da cui prende il nome Campbell County, Georgia) e di Mary Williamson, nacque nella Wilkes County, Georgia il 24 giugno 1811. Bimbo prodigio, entr\u00f2 al Franklin College (oggi Universit\u00e0 della Georgia) in Athens (Georgia) all'et\u00e0 di 11 anni e si laure\u00f2 primo della sua classe nel 1826. Trascorse poi due anni come cadetto nell'Accademia Militare degli Stati Uniti a West Point, Orange County, New York, ma dovette rassegnare le dimissioni per prendersi cura della sua famiglia dopo la morte del padre. Studi\u00f2 legge sotto l'ex Governatore della Georgia John Clark e fu ammesso all'Ordine degli Avvocati con un atto speciale del Parlamento della Georgia nel 1829, considerato che aveva soltanto 18 anni. Si trasfer\u00ec poi a Montgomery, Contea di Montgomery, Alabama e spos\u00f2 Anne Esther Goldwaithe il 30 dicembre 1830.\nLa sua conoscenza della material giuridica gli procur\u00f2 per tutta la vita notoriet\u00e0 e riconoscimenti. Nel 1836 fu eletto alla Casa dei Rappresentanti dell'Alabama e fu presidente del Comitato Bancario. Alla scadenza del mandato si trasfer\u00ec a Mobile, Contea di Mobile, Alabama. Gli furono offerte le cariche di Segretario dell'Ambasciata in Gran Bretagna dal Presidente U.S. Andrew Jackson e Giudice della Corte Suprema dell'Alabama dal Governatore Clement Comer Clay, ma egli le declin\u00f2 ambedue. Fu rieletto al Parlamento dell'Alabama nel 1846 e fu Delegato alla Convenzione degli Stati del Sud a Nashville, Davidson County, Tennessee (03-12 giugno 1850). Nel 1852 declin\u00f2 nuovamente l'incarico alla Corte Suprema dell'Alabama. L'anno successivo accett\u00f2 l'incarico di Giudice Associato della Corte Suprema degli Stati Uniti, offertogli dal Presidente U.S. Franklin Pierce ed unanimemente confermato dal Senato degli Stati Uniti.\nNoto come pensatore conservatore e fortemente fiducioso nel compromesso, sper\u00f2 che la secessione potesse essere evitata. Per questi motivi divenne mediatore fra il Segretario di Stato di Abramo Lincoln, William Henry Seward, ed i Commissari Confederati Martin Jenkins Crawford, John Forsyth ed Andr\u00e9 Bienvenu Roman nel marzo ed aprile 1861. Seward disse a Campbell che la politica dell'Amministrazione Lincoln era di pace e che egli avrebbe dovuto persuadere i Commissari Confederati ad aver piena fiducia nel governo U.S.. Ma mentre egli stava assicurando questa promessa i federali stavano organizzando una manovra di forza per rinforzare Fort Sumter e indurre il Sud ad aprire per primo le ostilit\u00e0. La successiva richiesta di 75.000 volontari per invadere il Sud fatta da Lincoln fu per Campbell conferma sufficiente che lui e la Confederazione erano stati ingannato con disonest\u00e0. Egli si dimise dal suo seggio il 30 aprile 1861 e torn\u00f2 a casa in Alabama.\nIl Presidente Jefferson Davis lo nomin\u00f2 Assistente Segretario del Dipartimento della Guerra il 21 ottobre 1862, una posizione che egli tenne con capacit\u00e0 fino alla fine della guerra. Il 3 febbraio 1865, con il Senatore Robert Mercer Taliaferro Hunter ed il Vice Presidente Alexander Hamilton Stephens, Campbell fu membro della fallita Conferenza di Pace di Hampton Roads. Dopo la caduta di Richmond fu arrestato il 22 maggio 1865 ed imprigionato con Hunter, James Alexander Seddon e George Alfred Trenholm a Fort Pulaski, nei pressi di Savannah (Georgia). Dopo il suo rilascio l'11 ottobre 1865 riprese la sua attivit\u00e0 legale a New Orleans, Orleans Parish, Louisiana e dovette trattare molti casi proprio davanti alla stessa Suprema Corte U.S. della quale era stato membro. Campbell mor\u00ec a Baltimora (Maryland) il 12 marzo 1889 ed \u00e8 sepolto nel cimitero di Green Mount."}
{"id": "368981", "revid": "889336", "url": "https://it.wikipedia.org/wiki?curid=368981", "title": "Designazione provvisoria degli asteroidi", "text": "In astronomia, la designazione provvisoria degli asteroidi consiste in un insieme di convenzioni volte ad attribuire un nome standard agli asteroidi di recente scoperta, in attesa che l'Unione Astronomica Internazionale proponga un nome definitivo, oppure che i parametri orbitali del corpo vengano ricavati con maggiore precisione, o che la sua scoperta venga confermata da una fonte indipendente rispetto alla prima.\nConvenzioni di nomenclatura.\nLe convenzioni correnti di nomenclatura asteroidale furono enunciate per la prima volta sulla rivista \"Astronomische Nachrichten\" nel 1911. La rivista si incaric\u00f2 di dare un numero progressivo ai nuovi asteroidi all'atto della ricezione dell'annuncio della scoperta, e previde la possibilit\u00e0 di individuare un nome solo dopo che i parametri orbitali fossero stati stabiliti con una certa precisione.\nL'attuale sistema di designazioni provvisorie degli asteroidi \u00e8 in vigore dal 1925, e sostituisce tutte le precedenti convenzioni, rese obsolete dall'aumento esponenziale del numero di corpi scoperti.\nLe convenzioni precedenti.\nI primi asteroidi ricevettero nomi provenienti dalla mitologia, secondo le stesse convenzioni che regolavano la nomenclatura planetaria: \u00e8 il caso di Cerere, Pallade, Giunone e Vesta, cui fu anche assegnato un simbolo astronomico specifico.\nNel 1851, quando ormai gli asteroidi scoperti erano nell'ordine delle decine, l'astronomo tedesco Johann Franz Encke espose nel \"Berliner Astronomisches Jahrbuch\" (BAJ) la sua proposta per un sistema organico di convenzioni di nomenclatura: egli numer\u00f2 tutti gli asteroidi sino a quel momento scoperti, a partire da \"(1) Ceres\", fino a \"(15) Eunomia\". Da questo momento tutti gli asteroidi ricevettero un numero progressivo, sebbene ad alcuni si prefer\u00ec assegnare anche un nuovo simbolo astronomico (\u00e8 il caso di 28 Bellona, 35 Leukothea e 37 Fides; altri simboli, come quelli di 16 Psiche, 17 Teti, 26 Proserpina e 29 Anfitrite, non entrarono mai nell'uso comune, e compaiono solo nei documenti relativi alla loro scoperta).\nL'evoluzione del sistema attuale.\nInizialmente si decise di attribuire ad ogni asteroide di nuova scoperta un codice alfanumerico composto dall'anno di scoperta seguito da una lettera progressiva, che indicava l'ordine di scoperta; la I o talvolta la J erano omesse dalla sequenza. A partire dal 1893 si rese necessario ricorrere all'uso delle doppie lettere (da AA ad AZ, da BA a BZ, e cos\u00ec via) per ovviare all'aumento del numero delle scoperte; il codice alfabetico fu svincolato dall'anno di scoperta (ovvero la sequenza non ripartiva da AA al termine dell'anno), cos\u00ec che a 1893 AP fece seguito 1894 AQ, e cos\u00ec via. Quando nel 1916 venne raggiunta la sigla 1916 ZZ si prefer\u00ec ripartire, con l'asteroide successivo, da 1916 AA.\nFra gli altri svantaggi, questo sistema prevedeva convenzioni particolarmente complesse qualora si rendesse necessario inserire nuove scoperte all'interno della sequenza; si preferiva in questi casi ricorrere alle lettere minuscole, che tuttavia rendevano la nomenclatura asteroidale estremamente simile a quella cometaria (anch'essa oggi in disuso), o all'alfabeto greco.\nIl sistema attuale.\nNel 1925 fu introdotto un sistema di nomenclatura pi\u00f9 organico, che affiancava all'anno di scoperta un insieme di due lettere: la prima indicava il mese della scoperta (la prima met\u00e0 di gennaio era indicata da una A, la seconda met\u00e0 da una B, la prima met\u00e0 di febbraio da una C, e cos\u00ec via); la seconda indicava la progressione delle scoperte. Ad esempio, l'ottavo asteroide scoperto nella seconda met\u00e0 del marzo 1950 ricevette la designazione provvisoria \"1950 FH\".\nNel caso il numero di scoperte all'interno del mezzo mese corrente ecceda le 25 lettere disponibili (ad eccezione della I), la sequenza alfabetica riparte e le viene affiancato un numero in pedice. Ad esempio, all'asteroide \"2004 AZ\" segue \"2004 AA1\", quindi \"2004 AB1\", e cos\u00ec via; al termine della met\u00e0 mese caratterizzata dalla lettera A, la sequenza riparte e l'asteroide successivo riceve la designazione \"2004 BA\".\nAd esempio Sedna, uno dei corpi rocciosi pi\u00f9 massicci del sistema solare esterno, ha ricevuto la designazione provvisoria \"2003 VB12\"; \u00e8 stato cio\u00e8 il 302\u00ba oggetto scoperto nella prima met\u00e0 di novembre 2003 (la B indica che \u00e8 il secondo della serie corrente; le precedenti 12 serie erano composte da 25 asteroidi ciascuna; 2+12*25=302). Similmente, Issione ha ricevuto la designazione provvisoria \"2001 KX76\", a significare che si \u00e8 trattato del 1923\u00ba asteroide scoperto nella seconda met\u00e0 di maggio 2001.\nEccezioni.\nGli asteroidi scoperti nel corso di particolari ricognizioni sono stati designati attraverso un numero progressivo (che indica l'ordine di scoperta all'interno di quella particolare ricognizione), seguito da un identificatore:\nAd esempio il 2040\u00ba asteroide scoperto nel corso del Palomar-Leiden Survey \u00e8 noto come \"2040 P-L\". La maggior parte di questi asteroidi ha in seguito ricevuto un numero sequenziale e una designazione definitiva.\nDesignazione definitiva.\nUna volta che l'orbita dell'asteroide \u00e8 univocamente determinata e la sua posizione futura pu\u00f2 essere predetta con sufficiente precisione (generalmente ci\u00f2 avviene dopo che il corpo viene osservato per 4 o pi\u00f9 opposizioni) questo riceve dall'UAI un numero sequenziale e che, indicato tra parentesi, diviene parte del nome precedendo la designazione provvisoria sopra indicata (come ad esempio o ). Per alcuni oggetti definiti \"inusuali\", la numerazione pu\u00f2 eccezionalmente avvenire anche prima delle 4 osservazioni.\nA valle della numerazione definitiva, lo scopritore viene invitato suggerire un nome per l'asteroide insieme ad una breve citazione che spieghi le ragioni della proposta, in accordo con le linee guida dell'UAI riguardo alla nomenclatura. Il nome cos\u00ec ricevuto va quindi a sostituire completamente la designazione provvisoria rimasta nel nome, mentre le parentesi relative al numero sequenziale possono anche essere eventualmente omesse (vedasi ad esempio 433 Eros o 90377 Sedna).\nSatelliti asteroidali.\nLa designazione provvisoria dei satelliti asteroidali \u00e8 analoga a quella dei satelliti planetari; alla lettera identificativa del pianeta va tuttavia sostituito il numero progressivo di scoperta dell'asteroide madre, compreso fra parentesi. Ad esempio Romolo, satellite naturale di 87 Sylvia, era stato inizialmente denominato \"S/2001 (87) 1\"."}
{"id": "368982", "revid": "181699", "url": "https://it.wikipedia.org/wiki?curid=368982", "title": "Fred Flintstone", "text": "Fred Flintstone, il cui nome completo \u00e8 Frederick Joseph Flintstone (l'iniziale centrale cambia talvolta in W. o J.) \u00e8 il protagonista della serie televisiva a cartoni animati \"Gli antenati\" (\"The Flintstones\") della Hanna-Barbera.\nCaratterizzazione del personaggio.\nIl personaggio vive a Bedrock insieme alla moglie Wilma e alla loro figlia Ciottolina (Pebbles). Hanno come animali domestici un dinosauro di nome Dino e una tigre dai denti a sciabola. Il miglior amico di Fred \u00e8 il suo vicino di casa Barney Rubble. Pigro, irascibile, brontolone, Fred \u00e8 un appassionato giocatore di bowling e un pasticcione imprevedibile. A volte fa arrabbiare la moglie, Wilma, e con lei \u00e8 anche un po' burbero, ma la ama moltissimo. Non va d'accordo con la suocera, che cerca di consigliare a Wilma di lasciarlo perch\u00e9 lo considera troppo sgarbato e maschilista. Celeberrimo il suo grido di battaglia: \"Yabba-Dabba-Doo!\"."}
{"id": "368983", "revid": "1971044", "url": "https://it.wikipedia.org/wiki?curid=368983", "title": "Teorema di Perron-Frobenius", "text": "Il teorema di Perron-Frobenius afferma che, se formula_1 \u00e8 una matrice non negativa (cio\u00e8, con tutti gli elementi maggiori o uguali a zero) primitiva e irriducibile allora\nIl teorema di Perron-Frobenius \u00e8 un risultato abbastanza potente ma elementare di algebra lineare che solitamente non si vede nei primi corsi. Una sua applicazione \u00e8 per esempio quella di assicurare l'esistenza di misure invarianti per catene di Markov finite.\nStoria.\nIl teorema fu enunciato da Perron nei primi del Novecento e da lui dimostrato nel caso particolare in cui formula_1 ha tutti gli elementi positivi; fu poi esteso da Frobenius al caso qui riportato e a casi pi\u00f9 complessi di matrici che mandano un cono di formula_11 in s\u00e9. Helmut Wielandt trov\u00f2 poi una dimostrazione particolarmente breve ed elegante del teorema."}
{"id": "368986", "revid": "1776051", "url": "https://it.wikipedia.org/wiki?curid=368986", "title": "Gampelen", "text": "Gampelen (toponimo tedesco; in francese \"Champion\") \u00e8 un comune svizzero di 973 abitanti del Canton Berna, nella regione del Seeland (circondario del Seeland).\nGeografia fisica.\nGampelen \u00e8 affacciato sul Lago di Neuch\u00e2tel.\nStoria.\nNel 1894 la localit\u00e0 di Rothaus, fino ad allora frazione di Marin-Epagnier, fu assegnata a Gampelen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGampelen \u00e8 servito dall'omonima stazione sulla ferrovia Berna-Neuch\u00e2tel.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune; il comune patriziale di Gampelen comprende anche il comune politico di Gals."}
{"id": "368987", "revid": "1318658", "url": "https://it.wikipedia.org/wiki?curid=368987", "title": "Anna Lorenzetto", "text": "Biografia.\nSi laurea sia in filosofia (con Pantaleo Carabellese nel 1943) che in lettere (con Natalino Sapegno nel 1940). Dal 1945 al 1947 \u00e8 assistente volontario all'Universit\u00e0 di Roma prima presso la Facolt\u00e0 di Filosofia poi presso quella di Psicologia.\nDurante la Seconda Guerra Mondiale, fece regolare domanda per entrare nell'Esercito Italiano, nel quale era stato costituito sin dal 1945 il Caf, Corpo di assistenza femminile.\nDall'ottobre del 1945, inoltre, - e quindi sin dalla sua costituzione - entra a far parte del Comitato direttivo dell'Udi-Unione Donne Italiane Tuttavia il rapporto con l'Unione non fu semplice: \u201cRispetto al rapporto con il PCI e alle politiche di emancipazione, tensioni e divergenze si registrarono nell'Udi tra coloro che sostennero la \u00ablinea di \u201csupporto\u201d alla lotta operaia\u00bb [\u2026] e coloro che propendevano per l'autonomia. Un gruppo che annoverava le azioniste Anna Lorenzetto e Maria Comandini Calogero, nomi che rimandano a un deciso impegno civile e sociale, ne \u00e8 un esempio l'ampia campagna contro l'analfabetismo ingaggiata da entrambe nel dopoguerra. Si trattava di figure con una solida statura intellettuale e politica, le quali, partendo dall'autonomia dell'individuo, principio cardine del socialismo liberale, proiettavano il discorso sull'emancipazione lungo un orizzonte capace di tenere insieme aspetti diversi. Sulla funzione dell'Udi, le donne del Pd'A, pur aderendovi, nutrivano pi\u00f9 di un dubbio sin dalla fondazione, sia per quanto concerneva l'autonomia dal Pci sia la sua reale funzione di centro di aggregazione femminile.\u201d\n\u00c8 fra i fondatori dell'Unione Nazionale per la Lotta contro l'Analfabetismo (UNLA) di cui viene eletta presidente nel 1964 (ne era vicepresidente dal 1961 durante la presidenza di Francesco Saverio Nitti e Vincenzo Arangio Ruiz) e sempre confermata fino al 1981, con l'intervallo di due anni allorch\u00e9 viene chiamata nel 1971 dall'UNESCO a dirigere a Parigi la Divisione alfabetizzazione e la Divisione educazione degli adulti.\nCome presidente del Comitato Promotore dell'UNLA, intraprende nel 1947 un'opera di alfabetizzazione del sud Italia, attivit\u00e0 che avr\u00e0 un'importante incidenza nella vita civile del Paese.\nTra il '47 e il '48 lavora ad una ricerca sulla situazione socio-economico-culturale in 99 comuni della Calabria e della Basilicata. Sempre nel 1947 d\u00e0 vita in Basilicata al Movimento popolare dei Comitati Comunali per la lotta contro l'analfabetismo. Il successo \u00e8 tale che il Provveditore agli Studi vuole la collaborazione dell'UNLA per creare le scuole per adulti previste dalla normativa vigente (Legge del 17 dicembre 1947).\nNel 1949 la Lorenzetto crea i primi Centri di Cultura Popolare dell'UNLA, che vedranno una diffusione capillare in tutto il sud Italia. Questa realt\u00e0 viene descritta in due documentari commissionati dalla stessa studiosa: il primo, del 1951 e diretto da Michele Gandin si intitola \"Cristo non si \u00e8 fermato a Eboli\"; il secondo, di qualche anno pi\u00f9 tardi e sempre dello stesso regista si intitola \"Non basta soltanto l'alfabeto\". Entrambi vengono premiati alla Mostra del Cinema di Venezia.\nSempre nel 1951 inizi\u00f2 anche un progetto per due classi sperimentali dell'UNLA in Calabria con Maria Montessori, di cui era stata allieva da bambina per breve tempo; tuttavia la collaborazione dovette interrompersi a causa della morte della prestigiosa studiosa marchigiana.\nPer questa sua incessante attivit\u00e0 a favore della diffusione della democrazia e della conoscenza attraverso l'UNLA, nel 1958 viene insignita del premio Feltrinelli.\nDiviene poi nel 1968 professore ordinario di Educazione degli adulti all'Universit\u00e0 degli studi di Roma \"La Sapienza\" (Facolt\u00e0 di Magistero divenuta in seguito parte dell'Universit\u00e0 degli studi Roma Tre), dopo aver conseguito nel 1967 la libera docenza in Istruzione degli adulti.\n\u00c8 stata anche membro del comitato direttivo della Commissione Nazionale Italiana UNESCO.\nNel 1970 viene insignita dall'UNESCO del premio \"Nadezhda K. Krupskaya\" e nel 1977 della Medaglia d'oro dei benemeriti della scuola, della cultura e dell'arte.\nConclusa la sua attivit\u00e0 universitaria si trasferisce a Porto Ercole in provincia di Grosseto, muore a Grosseto nel 2001.\nLa campagna di alfabetizzazione di Cuba.\nNel 1961 ebbe inizio a Cuba una campagna a favore della lotta all'analfabetismo e l'UNESCO incaric\u00f2 Anna Lorenzetto e Karel-Neys, uno studioso statunitense, di condurre uno studio sul progetto cubano. La loro missione si comp\u00ec dal 27 febbraio al 27 marzo 1964. Il risultato fu che la presenza di analfabeti a Cuba era stimata al di sotto del 4%, un livello inferiore a quello stabilito dal target delle Nazioni Unite.\nIl successo veniva ricondotto alla volont\u00e0 popolare e all'impegno dei castristi in questo senso, e queste motivazioni furono riportate in un documento stampato dall'UNESCO nel 1965, ma che non fu reso accessibile al pubblico per l'evidente imbarazzo che una cos\u00ec entusiastica adesione ai metodi e ai risultati dell'iniziativa cubana contro l'analfabetismo poteva suscitare in un organismo internazionale durante gli anni della Guerra Fredda.\nIl testo \u00e8 stato poi pubblicato col titolo \"Methods and Means Utilized in Cuba to Eliminate Illiteracy: Study Done by a Unesco Mission in March, 1964\"\nOpere.\nHa inoltre diretto dal 1964 al 1971 la rivista \u00abRealt\u00e0 e problemi dell'educazione degli adulti\u00bb."}
{"id": "368988", "revid": "287204", "url": "https://it.wikipedia.org/wiki?curid=368988", "title": "Midgardr", "text": ""}
{"id": "368990", "revid": "6340", "url": "https://it.wikipedia.org/wiki?curid=368990", "title": "Midjungards", "text": ""}
{"id": "368991", "revid": "400694", "url": "https://it.wikipedia.org/wiki?curid=368991", "title": "The Majesty Demos 1985-1986", "text": "The Majesty Demos 1985-1986 \u00e8 un bootleg del gruppo musicale statunitense Dream Theater, pubblicato nel 2003 dalla YtseJam Records.\nDescrizione.\nSi tratta della prima uscita appartenente al catalogo \"Demo Series\", e contiene tutte le demo dei Majesty (primo nome del gruppo) registrate tra il 1985 e il 1986, comprese quelle originariamente pubblicate nel 1986 sotto forma di musicassetta, la quale venne prodotta in mille copie.\nQueste tracce sono state registrate con la prima formazione del gruppo, composta da Chris Collins alla voce e da Kevin Moore alla tastiera, oltre anche ai membri fondatori John Petrucci, John Myung e Mike Portnoy."}
{"id": "369000", "revid": "110157", "url": "https://it.wikipedia.org/wiki?curid=369000", "title": "Jes\u00fas de Chamber\u00ed", "text": "Jes\u00fas de Chamber\u00ed \u00e8 il secondo album dei M\u00e4go de Oz, che narra l'arrivo del Messia nella Madrid del XXI secolo. Un'opera rock nella quale si allontanano un po' dall'heavy metal. Contiene alcuni dei loro pi\u00f9 grandi successi, come l'omonima \"Jes\u00fas de Chamber\u00ed\" ed \"Hasta que tu muerte nos separe\". Inoltre, l'album contiene diverse critiche alla Chiesa cattolica ed alle sue dottrine. \u00c8 il primo album con lo storico cantante della band, Jos\u00e9 Andr\u00eba, che far\u00e0 parte del gruppo fino al 2011."}
{"id": "369001", "revid": "396099", "url": "https://it.wikipedia.org/wiki?curid=369001", "title": "Prefisso", "text": "Un prefisso, in linguistica, \u00e8 un morfema che \u00e8 affisso all'inizio di un lessema per modificarne o precisarne il significato. Il processo morfologico che lo riguarda si chiama \"prefissazione\".\nTipologie di prefissi.\nI prefissi possono essere privi di autonomia (\"ri-\" in \"rientrare\"), corrispondere ad avverbi (\"mal-\" in \"maldestro\") o preposizioni (\"con-\" in \"condirettore\"), o essere dotati di un autonomo significato. In quest'ultimo caso si parla di \"prefissoidi\".\nEssi inoltre possono anche aggiungersi a parole gi\u00e0 esistenti, formando una nuova parola per derivazione.\nA seconda del prefisso usato, la parola pu\u00f2 assumere un significato opposto (prefisso inversivo), pu\u00f2 essere rafforzata (prefisso rafforzativo) o precisata (prefisso illativo), ecc.\nQuando una parola \u00e8 costituita da uno o pi\u00f9 morfemi lessicali, come un tema verbale (per esempio: \"gira-\" nella parola \"girasole\") o da un tema nominale (per esempio: \"melo-\" nella parola \"melograno\"), non si parla pi\u00f9 di affissi (prefissi o suffissi) perch\u00e9 ci si trova di fronte ad una parola formata non per affissazione (prefissazione, nel caso specifico) ma per composizione; ci si trova cio\u00e8 di fronte ad una parola composta.\nPrefissi utilizzati nella lingua italiana.\nA-.\nEsistono due prefissi a- nella lingua italiana.\nIl primo, cosiddetto \"a- derivazionale\", viene usato per la formazione di verbi parasintetici con significato rispetto ai sostantivi circonfissati (aggiunti di prefisso e suffisso), di convergenza, di movimento in direzione (es. affluire), di avvicinamento (es. apporre), di associazione o rafforzamento (es. associare). Come gi\u00e0 preventivato dagli esempi, se la parola comincia per consonante, il prefisso causa il cosiddetto raddoppiamento sintattico (es. fianco/affiancare, dolce/addolcire); mentre se la parola comincia per vocale, al prefisso a- seguir\u00e0 una d eufonica e derivante dalla particella latina \"ad\" (es. opera/adoperare).\nIl secondo, derivante dal corrispettivo greco (\u1f00- o \u1f00\u03bd-) e chiamato \"alfa privativa\" giacch\u00e9 formato dalla sola lettera alfa, si usa insieme a sostantivi od aggettivi per indicare mancanza (acefalo), privazione (amorale), negazione (analgesico). Quando la parola inizia per vocale, il prefisso diviene nella forma an-, gi\u00e0 presente nell'etimo greco (es. partitico/apartitico, affettivo/anaffettivo).\nDi-.\nTalvolta anche con la forma de- o dis-, viene utilizzato:\nIn-.\nDavanti a parole che cominciano per b oppure p, il prefisso diventa im-; davanti a parole con l, m, n oppure r la n del prefisso si assimila al suono della parola seguente (es. illogico, immedesimarsi, irriducibile).\nIl prefisso in- viene utilizzato:\nRe-/ri-.\nViene usato:\nAltri.\nAltri prefissi sono abbondantemente utilizzati nella lingua italiana.\nCertuni esprimono una valutazione: ipo-, sotto-, semi-, emi-, ben-, mal-; altri invece ci danno informazioni di tipo spazio-temporale: ante-, anti-, post-, retro-, pro-, con-, contro-, contra-, inter-/intra-, sopra/sovra-, sotto-, sub-.\nPrefissoide.\nUn prefissoide \u00e8 un morfema che pu\u00f2 avere sia funzione lessicale (e quindi dotato di significato autonomo), sia derivazionale, pu\u00f2 quindi essere sia un tema o radice sia un vero e proprio prefisso. Un buon esempio di prefissoide \u00e8 \"-logo-\" che ha funzione lessicale in sociologia (discorso sulla societ\u00e0, la testa morfologica della parola \u00e8 il discorso) e funzione derivazionale in logopedia (educazione alla parola, la testa morfologica \u00e8 l'educazione, il \"-logo-\" \u00e8 ci\u00f2 su cui verte l'educazione) oppure come idro- che \u00e8 lessicale in idrico, idrante e derivazionale in idroterapia, idrologico.\nEsempi di prefissoidi derivanti dal greco antico o dal latino possono essere \"tele-\", che esprime l'idea della lontananza e si ritrova in parole composte come \"telecomunicazioni\", \"telefono\", \"telecinesi\", o \"semi-\", che esprime l'idea di parzialit\u00e0 e si ritrova nelle parole italiane \"seminterrato\", \"semiluna\", \"semibreve\".\nInoltre, alcuni prefissoidi possono subire lessicalizzazione, diventando cos\u00ec parole autonome, come \"auto\" da \"automobile\", e successivamente possono entrare a far parte di processi di composizione: autonoleggio, autotrasporti, autoporto.\nAlcuni esempi: auto-(\"da s\u00e9\" oppure riferito ad \"automobile\"), demo-(\"popolo\"), eco-(\"ambiente\"), micro-(\"piccolo\"), macro-(\"grande\"), gastro(\"ventre\"), \"pseudo-\" (dal greco 'pseudomai', traducibile come \"fittizio\" o \"apparente\"), zoo-(\"animale\")."}
{"id": "369003", "revid": "1318658", "url": "https://it.wikipedia.org/wiki?curid=369003", "title": "Dismutazione", "text": "Il termine dismutazione viene utilizzato:"}
{"id": "369006", "revid": "125911243", "url": "https://it.wikipedia.org/wiki?curid=369006", "title": "Buzzurro", "text": "Buzzurro, in romanesco buzzuro (AFI: ), corruzione linguistica del termine tedesco antico \"Butzen\" - oggi \"Putzer\" - (\"pulitore\"), \u00e8 un termine con il quale s'identifica solitamente un individuo dall'aspetto sciatto e poco curato e, in senso pi\u00f9 lato, dai modi e dallo stile grossolani.\nEra impiegato originariamente come soprannome per i modestissimi ambulanti svizzeri che, nella stagione invernale, si recavano a Roma per pulire i camini e vendere per le strade cibi quali la polenta, il castagnaccio e le castagne arrostite, in romanesco \"callarroste\", per poi passare, in seguito dell'unificazione di Roma con l'Italia e della sua designazione a capitale regia, ad indicare con fare spregiativo le genti dell'Italia settentrionale (perlopi\u00f9 piemontesi) venute nell'Urbe al seguito della corte sabauda.\nA Roma, nel 1871, vennero censiti 6.662 \"buzzurri\", di cui 34 donne; nel censimento di dieci anni dopo erano 10.887, di cui 111 donne; a fine secolo erano quasi 25.000, circa il 10% della popolazione romana dell'epoca.\nIn una sua poesia, il poeta dialettale Giggi Zanazzo ironizzava cos\u00ec sui \"buzzurri\" giunti a Roma con l'Unit\u00e0 d'Italia: \u00ab\"Questi p\u00e9 fatte: annamo, fanno annuma - p\u00e9 d\u00ec che famo, dicheno che fuma - p\u00e9 divve addio dicheno cerea...E s\u00f2 Tajani, di, 'sti ciafruijoni?\"\u00bb."}
{"id": "369054", "revid": "38120", "url": "https://it.wikipedia.org/wiki?curid=369054", "title": "La bruja", "text": "Album pubblicato nel 1997 dal gruppo madrileno M\u00e4go de Oz. Si tratta di una riedizione di cinque brani del loro primo disco, ma registrata con la nuova formazione.\nDopo l'uscita del precedente disco (Jes\u00fas de Chamber\u00ed), sia il bassista che i chitarristi se ne andarono. Con l'arrivo di Jos\u00e9 Andr\u00eba, Frank e Carlitos nel gruppo si decise di registrare nuovamente i cinque brani pi\u00f9 importanti del primo disco (M\u00e4go de Oz) per dar loro una maggiore fama.\nBench\u00e9 il disco si chiami ufficialmente come l'originale (M\u00e4go de Oz), \u00e8 popolarmente conosciuto come \"La bruja\" (La strega), per il disegno di una strega sulla copertina.\nLa copertina di questo disco \u00e8 la prima disegnata da Gaboni."}
{"id": "369071", "revid": "120062811", "url": "https://it.wikipedia.org/wiki?curid=369071", "title": "Lech, \u010cech e Rus", "text": "Lech, \u010cech e Rus sono tre fratelli protagonisti di una leggenda riguardante la fondazione delle nazioni slave di Lechia (Polonia), Cechia (Repubblica Ceca) e Rutenia (Bielorussia e Ucraina).\nVarianti della leggenda.\nEsistono pi\u00f9 versioni della leggenda, tra le quali vi sono diverse varianti regionali che menzionano solo uno o due dei fratelli.\nIn una delle varianti, i tre fratelli andarono insieme a caccia, ma ognuno di loro segu\u00ec una preda diversa viaggiando in direzioni diverse.\nRus and\u00f2 verso est, \u010cech si diresse a ovest per stabilirsi sul monte \u0158\u00edp salendo dalle colline boeme, mentre Lech viaggi\u00f2 verso nord finch\u00e9 non incontr\u00f2 una magnifica aquila bianca a guardia del proprio nido. Colpito da questa apparizione, decise di stabilirs\u00ec in quel luogo. Egli chiam\u00f2 il suo insediamento (\"gr\u00f3d\") Gniezno (antico polacco per \"nido\") e adott\u00f2 l'aquila bianca come stemma, rimasto simbolo della Polonia fino ai nostri giorni.\nLeggenda e realt\u00e0.\nLe prime menzioni di Lech, \u010cech e Rus si trova nella \"Cronaca della Grande Polonia\" scritta nel 1295 a Gniezno o a Pozna\u0144. Nelle cronache boeme, \u010cech appare per conto suo e viene menzionato per la prima volta nella cronaca di Cosma di Praga, all'inizio del XII secolo.\nLa leggenda suggerisce la comune origine di polacchi, cechi e ruteni (questi ultimi, gli odierni russi, ucraini e bielorussi) e mostra come all'inizio del XIII secolo almeno tre diversi popoli slavi fossero coscienti della loro comune origine etno-linguistica.\nLa leggenda cerca anche di spiegare l'origine di questi etnonimi: Lechia (altro nome della Polonia), Cechia (Boemia e Moravia) e Rus (Rutenia). In effetti il termine \"Lechia\" deriva dal nome della trib\u00f9 dei L\u0119dzianie.\nQuerce di Rogalin.\nLech, Czech e Rus sono anche i nomi dati a tre grandi querce nel giardino del palazzo di Rogalin, Grande Polonia. Ognuna di esse ha pi\u00f9 di 500 anni."}
{"id": "369078", "revid": "339392", "url": "https://it.wikipedia.org/wiki?curid=369078", "title": "Costituzione della Confederazione Elvetica", "text": ""}
{"id": "369081", "revid": "1776051", "url": "https://it.wikipedia.org/wiki?curid=369081", "title": "Hauterive (Neuch\u00e2tel)", "text": "Hauterive (toponimo francese) \u00e8 un comune svizzero di 2\u00a0628 abitanti del Canton Neuch\u00e2tel, nel distretto di Neuch\u00e2tel, sul lago di Neuch\u00e2tel.\nStoria.\nPi\u00f9 di cento siti archeologici sotterranei o sotto le acque del lago di Neuch\u00e2tel sono stati portati alla luce, . Hauterive d\u00e0 il nome all'Hauteriviano, uno degli stadi stratigrafici in cui \u00e8 suddiviso il Cretacico inferiore."}
{"id": "369083", "revid": "712828", "url": "https://it.wikipedia.org/wiki?curid=369083", "title": "Pok\u00e9melle", "text": ""}
{"id": "369089", "revid": "110157", "url": "https://it.wikipedia.org/wiki?curid=369089", "title": "Abbazia Santa Maria La Sanit\u00e0 del Casale", "text": "L'abbazia Santa Maria La Sanit\u00e0 del Casale \u00e8 un santuario diocesano dell'arcidiocesi di Matera-Irsina, ed \u00e8 stato uno dei santuari del Giubileo 2000. Si trova nell'abitato di Pisticci e giuridicamente appartiene alla parrocchia di Cristo Re Pisticci.\nStoria.\nFu presumibilmente costruita intorno al 1087 sui ruderi di un antico cenobio greco-bizantino da Rodolfo Maccabeo ed Emma d'Altavilla, sul monte Corno, allora fuori dal centro urbano di Pisticci. L'abbazia, dedicata alla beata Vergine Maria, fu affidata ai monaci benedettini di Taranto.\nIl complesso, formato dalla chiesa e dal chiostro con la certosa, \u00e8 in stile romanico pugliese, costruito in pietra locale.\nDella costruzione originaria \u00e8 rimasta integra solo la chiesa, attualmente sono invece in fase avanzata i lavori di ricostruzione del campanile, del chiostro e della certosa.\nL'interno della chiesa si presenta a tre navate terminanti con absidi semicircolari. Il tetto \u00e8 ligneo a capriate, retto da archi ogivali su colonne squadrate. \u00c8 presente l'arco santo centrale e nelle pareti si aprono monofore con archi a tutto sesto.\nSulla facciata spicca la successione di archetti a tutto sesto sotto la cornice e particolarmente importanti sono il grande rosone e il portale.\nIl portale risale al 1200, ha forma ogivale con tre fasce scolpite con foglie d'acanto a spine. L'arco interno \u00e8 sostenuto da due colonnine laterali con capitelli scolpiti con figure di aquilotti a sinistra e tigrotti a destra.\nIl grande rosone ha le stesse decorazioni del portale e immette luce nella chiesa insieme alle monofore sulle pareti laterali, munite di vetrate recenti raffiguranti dei Santi.\nLa statua della Vergine \u00e8 una scultura in legno del XII secolo e fu incoronata da papa Giovanni Paolo II il 27 aprile 1991 a Pisticci davanti ai lavoratori e ai fedeli Lucani. Oggi si stanno facendo lavori di recupero e di ricostruzione del complesso abbaziale. Da poco sono iniziati i lavori di recupero anche della piazza e della strada che conduce al santuario, il progetto \u00e8 finanziato dall'Unione europea e dal Comune di Pisticci."}
{"id": "369098", "revid": "1318658", "url": "https://it.wikipedia.org/wiki?curid=369098", "title": "Unione nazionale per la lotta contro l'analfabetismo", "text": "L'Unione nazionale per la lotta contro l'analfabetismo, in acronimo UNLA, \u00e8 un'associazione italiana riconosciuta dall'UNESCO.\nL'articolo 1 dello statuto recita testualmente:\nOrigini e attualit\u00e0.\nCon la fine della seconda guerra mondiale, il governo italiano intraprese un'intensa campagna contro l'analfabetismo nel sud Italia. Dal 1947, quando fu approvata una legge speciale, il Ministero dell'Educazione attiv\u00f2 11.000 corsi pubblici che furono frequentati da 30.000 tra adulti e giovani. Questa azione governativa fu parallela alla creazione di una serie di istituzioni private, di cui una delle pi\u00f9 importanti fu l'Unione Nazionale per la Lotta all'Analfabetismo (UNLA).\nNel 1947, infatti, un gruppo di studiosi fonda l'UNLA e ne diventa presidente Francesco Saverio Nitti; gli succederanno il giurista Vincenzo Arangio-Ruiz, il matematico Gennaro Cassiani, la pedagogista Anna Lorenzetto, il senatore Salvatore Valitutti e il docente universitario Saverio Avveduto. L'attuale presidente \u00e8 Vitaliano Gemelli.\nIl lavoro dell'Unione per combattere l'analfabetismo suscit\u00f2 grande interesse. Ottenne il supporto morale ed economico di numerose organizzazioni nazionali e internazionali.\nAnche se il suo lavoro si svolse prevalentemente nel sud Italia, l'UNLA diffuse l'alfabetizzazione su tutto il territorio nazionale attraverso i Centri di Cultura Popolare.\nQuei centri si chiamano oggi Centri di cultura per l'educazione permanente; in tutta Italia sono 50, concentrati soprattutto nel Mezzogiorno."}
{"id": "369099", "revid": "1776051", "url": "https://it.wikipedia.org/wiki?curid=369099", "title": "Ins", "text": "Ins (toponimo tedesco; in francese \"Anet\") \u00e8 un comune svizzero di 3\u00a0536 abitanti del Canton Berna, nella regione del Seeland (circondario del Seeland).\nGeografia fisica.\nIl territorio di Ins tocca il Lago di Neuch\u00e2tel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIns \u00e8 servito dall'omonima stazione sulla ferrovia Berna-Neuch\u00e2tel, capolinea della ferrovia Bienne-Ins lungo la quale si trova anche la stazione di Ins Dorf.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "369103", "revid": "1573940", "url": "https://it.wikipedia.org/wiki?curid=369103", "title": "Salamandridae", "text": "Le Salamandre (\"Salamandridae\" ) sono una famiglia di anfibi urodeli con corpi umidi, le zampe corte e lunga coda.\nDistribuzione e habitat.\nQuesta famiglia, molto ben rappresentata in Europa e Asia, \u00e8 presente anche nell'America Settentrionale (\"Notophthalmus\" spp. \"Taricha\" spp.) ed in Nord Africa (\"Salamandra\" spp. e \"Pleurodeles\" spp.).\nNel Nuovo Mondo mancano forme simili alle salamandre terrestri, la cui nicchia ecologica viene qui occupata dagli urodeli della famiglia degli Ambystomatidae.\nQueste sono quasi sempre acquatiche nella prima parte della loro vita, come lo sono i tritoni europei, ai quali sono sistematicamente molto vicini.\nQuanto a comportamento e ad habitat, i Salamandridi nord americani non sono dissimili dai \u201ccugini\u201d europei, anche se accettano spesso condizioni climatiche pi\u00f9 difficili; il loro areale si estende infatti anche alle zone pi\u00f9 calde e aride, nelle quali per\u00f2 i tritoni cercano di abitare gli ambienti maggiormente dotati di umidit\u00e0.\nTassonomia.\nLa famiglia Salamandridae comprende 128 specie raggruppate in 3 sottofamiglie e 21 generi:"}
{"id": "369110", "revid": "106908", "url": "https://it.wikipedia.org/wiki?curid=369110", "title": "Messa di Requiem (Verdi)", "text": ""}
{"id": "369111", "revid": "1573940", "url": "https://it.wikipedia.org/wiki?curid=369111", "title": "Salamandra (zoologia)", "text": "Salamandra \u00e8 un genere di anfibi urodeli della famiglia Salamandridae.\nBiologia.\nHanno una lingua flessibile con cui catturano le prede pi\u00f9 distanti. Hanno delle ghiandole sulla pelle che emanano una secrezione nociva e irritante. Come tutti gli anfibi, si nutrono di insetti e altri invertebrati.\nDistribuzione e habitat.\nLe specie del genere \"Salamandra\" sono distribuite in Europa, Nord Africa e Asia occidentale.\nVivono in zone umide e con un clima fresco tutto l'anno, in collina e montagna, dove frequentano il sottobosco.\nTassonomia.\nIl genere comprende sette specie:\nLeggende, miti e simboli.\nAlla salamandra furono attribuite nell'antichit\u00e0, ed in particolare nel medioevo, propriet\u00e0 e relativi simboli.\nLa caratteristica principale \u00e8 che si riteneva che la salamandra avesse la capacit\u00e0 di resistere al fuoco diretto. Tale caratteristica (presunta) ne fece quindi un animale con un'alta carica simbolica. Essa viene spesso rappresentata accanto o addirittura in mezzo alle fiamme ed \u00e8 divenuta anche una figura araldica. Essa fu scelta come simbolo araldico anche da Francesco I, re di Francia, associandola al motto, in lingua latina, \"Nutrisco et extinguo\", che riprende una delle caratteristiche leggendarie dell'animale, che era ritenuto capace di alimentare il \"fuoco buono\" e spegnere quello \"cattivo\".\nIdentificata con il fuoco stesso, fu scelta dagli alchimisti come simbolo della operazione di calcinazione.\nAnche Johann Wolfgang Goethe raccoglie questa nomea quando, nel \"Faust\", fa pronunciare al protagonista dell'opera lo \"scongiuro dei quattro\":\nTuttavia questa presunta capacit\u00e0 della salamandra di resistere al fuoco port\u00f2, per analogia, all'identificazione dell'animale nelle virt\u00f9 che consentono alla persona retta di passare indenne attraverso le tribolazioni e le tentazioni, che deve affrontare nella vita. \nJoachim Camerarius, naturalista di Norimberga, scriveva nel 1590, nella sua opera \"Symbolorum et Emblematum ex Aquatilibus et Reptilibus\" (Simboli ed emblemi dagli animali acquatici e dai rettili):\nCos\u00ec la salamandra era diventata emblema della Verginit\u00e0 e della Castit\u00e0, virt\u00f9 che consentono agli esseri umani di attraversare un mondo di tentazioni senza cadere nel peccato. La deduzione di una sua capacit\u00e0 di distinguere il fuoco buono, quello che d\u00e0 calore e vita, da quello cattivo, che tutto distrugge, alimentando il primo e spegnendo il secondo, ne ha fatto anche il simbolo dell'uomo giusto e in particolare della Giustizia distributiva del Cristo. Inoltre l'affermazione di Cristo: \u00abSono venuto a portare il fuoco sulla terra e come vorrei che fosse gi\u00e0 acceso!\u00bb e la sua \"discesa agl'inferi\", cio\u00e8 nel fuoco eterno, uscendone vittorioso, come detto nell'antico Simbolo degli Apostoli, hanno fatto della salamandra addirittura un simbolo del Cristo stesso."}
{"id": "369112", "revid": "21880", "url": "https://it.wikipedia.org/wiki?curid=369112", "title": "Lampyris nocticula", "text": ""}
{"id": "369116", "revid": "4327", "url": "https://it.wikipedia.org/wiki?curid=369116", "title": "San Cresci", "text": ""}
{"id": "369119", "revid": "725642", "url": "https://it.wikipedia.org/wiki?curid=369119", "title": "Sinfonia n. 25 (Mozart)", "text": "La Sinfonia n. 25 in Sol minore K 183 (K6 173\u00a0dB), , \u00e8 una sinfonia di Wolfgang Amadeus Mozart, composta a Salisburgo nell'ottobre 1773, poco tempo dopo aver terminato l'opera seria \"Lucio Silla\".\nAlcuni studiosi suppongono che sia stata completata il 5 ottobre, solo due giorni dopo il completamento della Sinfonia n. 24, ma tale affermazione non \u00e8 supportata da alcuna fonte.\nStruttura.\nLa strumentazione prevede due oboi, due fagotti, quattro corni e archi.\nSono presenti quattro movimenti, secondo i canoni della sinfonia del Classicismo:\nStile e influenze.\nCon le sue linee melodiche ad ampi balzi e i suoi vivaci soggetti musicali, questa sinfonia \u00e8 caratteristica dello stile \"Sturm und Drang\". Essa condivide alcune caratteristiche con altre sinfonie \"Sturm und Drang\" di questa epoca, ed \u00e8 probabilmente ispirata dalla Sinfonia n. 39 di Joseph Haydn, anch'essa in Sol minore.\nNel cinema.\nIl primo movimento della Sinfonia compare nei titoli di testa del film \"Amadeus\" del regista ceco Milo\u0161 Forman, tratto dall'omonima pi\u00e8ce teatrale su Mozart scritta da Peter Shaffer.\nLo stesso movimento viene ripreso in una delle scene iniziali del film \"Romeo + Giulietta di William Shakespeare\" diretto da Baz Luhrmann, e in una scena del film \"Un giorno questo dolore ti sar\u00e0 utile\" diretto da Roberto Faenza."}
{"id": "369121", "revid": "125302967", "url": "https://it.wikipedia.org/wiki?curid=369121", "title": "1. Fu\u00dfball-Club K\u00f6ln 01/07", "text": "L'1. Fu\u00dfball-Club K\u00f6ln 01/07, noto in italiano come Colonia o FC Colonia, \u00e8 una societ\u00e0 polisportiva tedesca con sede a Colonia che include calcio, pallamano, tennistavolo e ginnastica ed \u00e8 nota principalmente per la sua sezione calcistica, che milita in Bundesliga, la prima divisione del campionato tedesco di calcio.\nFondato nel 1948 dalla fusione del K\u00f6lner Ballspiel-Club 1901 e dello SpVgg S\u00fclz 07, il club conta oggi 78.500 membri, risultando il quarto club tedesco per numero di affiliati.\nLa squadra di calcio del Colonia ha vinto 3 campionati tedeschi e 4 Coppe di Germania (in quest'ultimo torneo conta anche 6 finali perse). A livello internazionale i suoi migliori risultati furono la finale di Coppa UEFA del 1985-1986, persa contro il , e la semifinale di Coppa dei Campioni del 1978-1979, persa contro il .\nDisputa le partite interne al RheinEnergieStadion e i suoi colori sociali sono il bianco e il rosso.\nStoria.\nDalla fondazione al 1960.\nPrima della nascita del Colonia sono gi\u00e0 attive in citt\u00e0 alcune squadre di calcio; tra queste figurano il \"K\u00f6lner Ballspiel-Club 1901\" e l\"'SpVgg S\u00fclz 07\". Entrambe raggiungono nella loro storia anche la fase nazionale, evento che si verifica rispettivamente nel 1912 e nel 1928. Il \"S\u00fclz\" vince nel 1939 la Gauliga Mittelrhein, e si unisce poi al \"VfL 99 K\u00f6ln\". Nel 1944 la squadra, associatasi con un'altra squadra concittadina divenne il Kriegsspielgemeinschaft /SpVgg S\u00fclz, conquistando anche la Gauliga K\u00f6ln-Aachen.\nIl Colonia si forma invece nel 1948, in seguito all'unione fra il S\u00fclz e il K\u00f6lner. Una spinta decisiva in questo senso arriva dal presidente del K\u00f6lner, Franz Kremer, che assume la stessa carica nel neonato club; Kremer viene anche riconosciuto come una delle prime voci ad essersi espressa in favore della nascita di un unico campionato nazionale in Germania Ovest. Ancora per una quindicina di anni, per\u00f2, il campionato tedesco occidentale continua ad essere diviso in due fasi: nella prima si gioca per il titolo locale, mentre nella seconda solo (generalmente) le prime due di ciascuno dei cinque gruppi si contendono quello nazionale.\nAd ogni modo i biancorossi non tardano molto ad ottenere qualche risultato positivo nell'Oberliga West: al secondo posto del 1953 fa seguito la prima vittoria l'anno successivo, tuttavia la squadra non ha molta fortuna nelle due partecipazioni al campionato nazionale. Il 1954 sar\u00e0 ricordato comunque anche per altri due avvenimenti: da un lato viene raggiunta la prima finale della DFB-Pokal, conclusasi per\u00f2 con la vittoria dello Stoccarda, dall'altro Paul Mebus e Hans Sch\u00e4fer diventano campioni del mondo in Svizzera.\nUn nuovo successo nell'Oberliga West, il primo di quattro consecutivi, \u00e8 datato 1960: il Colonia arriva questa volta a disputare la finale nazionale, tuttavia a vincere il titolo \u00e8 l'Amburgo.\nI primi successi, l'ingresso in Bundesliga e gli anni '70.\nIl titolo tedesco non tarda comunque molto ad arrivare: nel 1961 Zlatko \u010cajkovski diventa l'allenatore del Colonia, che conquista subito il campionato nazionale. Ad essere sconfitto in finale \u00e8 il Norimberga, inoltre Karl-Heinz Schnellinger viene nominato calciatore dell'anno. I tedeschi fanno poi il loro esordio nelle competizioni europee, che tuttavia non \u00e8 felice: subiscono dal Dundee un pesante 8-1 nella prima partita, che \u00e8 ancora oggi la peggior sconfitta in campo europeo, e sono subito eliminati della Coppa dei Campioni. Sul fronte nazionale, invece, la squadra gioca anche la terza finale per il titolo; questa termina per\u00f2 con la vittoria del .\nLa stagione 1963-1964 vede finalmente la realizzazione dell'idea di Kremer: nasce infatti la Bundesliga, un unico girone all'italiana che racchiude le migliori squadre della Nazione. Ed \u00e8 proprio il Colonia, guidato ora da Georg Kn\u00f6pfle, a vincere questa prima edizione. La squadra \u00e8 contemporaneamente protagonista di una buona prova nella Coppa delle Fiere, dove sconfigge anche la Roma prima di venir fermata in semifinale dal Valencia. I tedeschi si confermano competitivi anche nella successiva stagione: vengono eliminati nei quarti della Coppa dei Campioni dal , ma solo grazie al lancio della moneta, dopo che ben tre partite finite sono in pareggio, e contemporaneamente ottengono anche un secondo posto in campionato.\nIl Colonia mette in bacheca la prima DFB-Pokal vincendo l'edizione 1967-1968 della manifestazione dopo aver sconfitto in finale il Bochum, e intanto Hannes L\u00f6hr si \u00e8 appena laureato capocannoniere in Bundesliga. Ad ogni modo i tedeschi offrono un'altra prestazione convincente nella Coppa delle Coppe 1968-1969, dove vengono eliminati in semifinale dal Barcellona. Nelle due stagioni successive i biancorossi giocano la finale della DFB-Pokal pur uscendone sempre sconfitti, inoltre raggiungono un'altra semifinale europea nella Coppa delle Fiere 1970-1971, l'ultima della manifestazione: a negare loro l'accesso alla finale \u00e8 la Juventus. Questa stagione verr\u00e0 per\u00f2 anche ricordata per il coinvolgimento di Manfred Manglitz, portiere anche nel giro della Nazionale, in uno scandalo che gli coster\u00e0 la squalifica a vita.\nUna nuova finale della DFB-Pokal viene raggiunta nell'edizione 1972-1973, ma anche in questo caso a conquistare la coppa sono gli avversari. La squadra approda ad un'altra semifinale europea nella Coppa UEFA 1974-1975 tuttavia, come era sempre accaduto in passato \u00e8 qui eliminata, in questo caso dai connazionali e futuri vincitori del Borussia M\u00f6nchengladbach. Intanto per\u00f2 Bernhard Cullmann, Wolfgang Overath e Heinz Flohe sono diventati campioni del mondo nel 1974.\nNel 1976 la dirigenza ingaggia Hennes Weisweiler, che, pur venendo dai recenti successi alla guida del Borussia M\u00f6nchengladbach ha iniziato ad allenare proprio nel Colonia. E i biancorossi, nei quali militano, oltre ai sopraccitati campioni del mondo anche il portiere Harald Schumacher e il capocannoniere dei recenti europei jugoslavi, Dieter M\u00fcller, vincono subito la seconda DFB-Pokal.\nLa stagione 1977-1978 \u00e8 probabilmente la migliore di sempre: al gruppo si unisce anche il primo calciatore giapponese ad essere tesserato in Europa, Yasuhiko Okudera, e il club \u00e8 protagonista nelle ultime giornate di campionato di un testa a testa con l'ex squadra di Weisweiler, che si risolve solo all'ultimo: le due squadre finiscono infatti a pari punti e con uguale numero di gol segnati, tuttavia i biancorossi sono proclamati campioni solo per aver subito tre gol in meno. Intanto \u00e8 arrivata anche la DFB-Pokal, e cos\u00ec viene realizzato il double. La vittoria della Bundesliga \u00e8 comunque storica, perch\u00e9 interrompe un duopolio tra gli stessi \"Puledri\" e il iniziato addirittura alla fine dello scorso decennio. C'\u00e8 poi soddisfazione a livello personale per M\u00fcller, che, oltre a laurearsi capocannoniere stabilisce anche il record dei gol realizzati in un singolo incontro, sei, che \u00e8 tuttora imbattuto. A questo gruppo si uniscono Pierre Littbarski e Bernd Schuster, e i tedeschi partecipano l'anno seguente alla Coppa dei Campioni; vengono eliminati in semifinale dai futuri campioni del Nottingham Forest, dai quali viene poi prelevato Tony Woodcock.\nGli anni '80.\nGli anni ottanta iniziano con la quinta finale di DFB-Pokal persa nel 1980, e in estate Schumacher, Cullmann, Schuster e Herbert Zimmermann diventano campioni d'Europa. Durante la stagione 1980-1981 la dirigenza assume come allenatore Rinus Michels, che nel decennio precedente aveva ottenuto molti successi alla guida di Ajax, Barcellona e della Nazionale olandese. Il Colonia partecipa alla Coppa UEFA 1980-1981 dove elimina anche i \"Blaugrana\", che vengono sconfitti per 4-0 sul proprio terreno dopo aver vinto la gara di andata per 1-0, e i connazionali dello Stoccarda, ma viene fermato dall'Ipswich Town in semifinale. Successivamente M\u00fcller lascia, venendo sostituito da Klaus Allofs: la squadra ottiene un secondo posto nella Bundesliga 1981-1982 e conquista poi la DFB-Pokal 1982-1983, ma nella stessa stagione ha per\u00f2 la peggio con la Roma negli ottavi della Coppa UEFA. I tedeschi, con Hannes L\u00f6hr in panchina, incontrano l'Inter nella Coppa UEFA 1984-1985 che li elimina, ma riescono finalmente a raggiungere una finale europea nell'edizione successiva della manifestazione: a prevalere \u00e8 il Real Madrid, tuttavia Allofs \u00e8 il miglior marcatore.\nA questo traguardo internazionale fa per\u00f2 da contraltare il tredicesimo posto in campionato, e L\u00f6hr non conclude la stagione. Il decennio viene chiuso con Christoph Daum in panchina, che porta i biancorossi ad ottenere piazzamenti generalmente al vertice della Bundesliga. Tra questi spicca il secondo posto nella stagione 1988-1989, quando anche il fratello di Klaus Allofs, Thomas, diventa il miglior marcatore del torneo, e Thomas H\u00e4\u00dfler viene eletto calciatore dell'anno; in precedenza Schumacher aveva ottenuto lo stesso riconoscimento per due volte.\nGli anni '90.\nGli anni novanta si aprono con un altro secondo posto in Bundesliga ed un'altra semifinale nella Coppa UEFA 1989-1990, quando il capocannoniere della manifestazione \u00e8 Falko G\u00f6tz: i tedeschi eliminano qui anche la Stella Rossa che sar\u00e0 campione d'Europa nella stagione successiva, ma vengono sconfitti dai futuri vincitori della Juventus. In estate, poi, Bodo Illgner, Pierre Littbarski, Thomas H\u00e4\u00dfler e Paul Steiner diventano campioni del mondo con la nazionale, ma intanto Daum ha lasciato la squadra. Il Colonia viene poi eliminato dall'Atalanta negli ottavi della Coppa UEFA 1990-1991 ma a fine stagione raggiunge la decima finale della DFB-Pokal; il trofeo viene per\u00f2 vinto dal .\nIn campionato, per\u00f2, i biancorossi cominciano a scivolare verso il fondo della classifica, nonostante i gol di Anton Polster. Nella stagione 1997-1998, poi, il Colonia ottiene solamente due punti nelle ultime sette giornate, e in questo modo scivola dal dodicesimo al penultimo posto. Il club retrocede cos\u00ec per la prima volta. Da questo momento l'Amburgo sarebbe rimasto l'unica squadra ad aver disputato tutte le edizioni della Bundesliga fino alla retrocessione subita nel 2017-2018.\nAnni 2000.\nNegli anni duemila il Colonia passa continuamente tra la seconda e la prima divisione.\nUna nuova vittoria in Zweite Bundesliga avviene nella stagione 2004-2005, quando la squadra \u00e8 guidata da Huub Stevens e il capocannoniere del campionato \u00e8 Lukas Podolski.\nNella Bundesliga 2005-2006 si piazza penultima con 71 gol al passivo (record negativo nella storia del campionato), retrocedendo alla terzultima giornata dopo la sconfitta per 1-0 contro l'. Podolski, capocannoniere della squadra con 12 gol stagionali, lascia il club per approdare al , dopo aver preso parte a con la nazionale tedesca.\nNel novembre 2006 la panchina passa al rientrante Christoph Daum. Sotto la sua guida la squadra ritorna in Bundesliga grazie al terzo posto ottenuto nella 2. Fu\u00dfball-Bundesliga 2007-2008. Anche in questa occasione, come tre anni prima, il miglior marcatore del torneo \u00e8 un giocatore biancorosso, Milivoje Novakovi\u010d.\nLa permanenza nel massimo livello calcistico nazionale dura stavolta quattro anni. Daum lascia dopo la salvezza ottenuta con il dodicesimo posto nella Bundesliga 2008-2009, mentre una stagione pi\u00f9 tardi torna in squadra l'attaccante Lukas Podolski e la squadra si piazza tredicesima.\nAnni 2010.\nDopo una sola vittoria nelle prime nove giornate della Bundesliga 2010-2011, l'allenatore Zvonimir Soldo \u00e8 esonerato e sostituito da Frank Sch\u00e4fer, che si dimette nell'aprile 2011, con la squadra quintultima in classifica. Gli subentra Volker Finke, con cui la compagine di Colonia chiude decima.\nLa retrocessione avviene all'ultima giornata della Bundesliga 2011-2012, sotto la guida del norvegese St\u00e5le Solbakken.\nDopo il quinto posto in seconda serie nel 2012-2013 con l'allenatore Holger Stanislawski, la quinta promozione in Bundesliga arriva nel 2013-2014 con il primo posto in Zweite Bundesliga, sotto la guida di Peter St\u00f6ger.\nNel 2014-2015 il Colonia si piazza dodicesimo in massima serie e l'anno dopo nono, miglior piazzamento dal 1991-1992. Il 16 settembre 2016, dopo la terza giornata, il Colonia raggiunge la vetta della classifica della Bundesliga per la prima volta dopo 20 anni. Al termine della stagione la squadra si piazza al quinto posto, ottenendo un piazzamento europeo per la prima volta dal 1992.\nLa stagione 2017-2018 \u00e8 tuttavia disastrosa: in campionato la squadra \u00e8 relegata fin dall'inizio in zona retrocessione, mentre in Europa League conclude con 6 punti ed il terzo posto il proprio girone, composto da , e (i tedeschi ottengono comunque una prestigiosa vittoria contro gli inglesi in casa). Il 28 aprile 2018, con due partite di campionato ancora da giocare, l'aritmetica condanna il Colonia alla retrocessione in Zweite Bundesliga dopo quattro stagioni in massima serie.\nLa risalita \u00e8 immediata. La stagione del Colonia in 2. Bundesliga \u00e8, infatti, molto positiva e vede la squadra protagonista di alcune goleade, come quella del 10 novembre 2018 alla 13\u00aa giornata di campionato, la vittoria per 8-1 contro la con tripletta di Simon Terodde, attaccante tedesco fondamentale per il club in questa annata. Il 6 maggio 2019 la squadra vince per 4-0 sul campo del alla terzultima giornata ed ottiene, dopo un solo anno di permanenza in seconda serie, la promozione in Bundesliga, consolidando poi il primo posto in campionato.\nLa stagione 2019-2020 inizia con la nomina dell'allenatore Achim Beierlorzer, che \u00e8 sollevato dall'incarico dopo aver ottenuto 7 punti nelle prime 11 giornate di campionato, con la squadra al penultimo posto in Bundesliga. Gli subentra Markus Gisdol, che riesce a risollevare la squadra e portarla, a una giornata dal termine del campionato, alla permanenza in massima serie.\nPi\u00f9 complicata si rivela la stagione 2020-2021, nella quale il Colonia evita la retrocessione diretta all'ultima giornata, ai danni del , per poi mantenere la categoria dopo aver battuto l' nel doppio confronto (sconfitta in casa per 0-1 e vittoria in trasferta per 1-5).\nColori e simboli.\nColori.\nI colori della divisa del Colonia sono il bianco e il rosso, anche se generalmente a prevalere \u00e8 il bianco. Nella storia questi due colori hanno per\u00f2 anche diviso diagonalmente la maglia in due parti uguali.\nSimboli ufficiali.\nStemma.\nIl simbolo del club \u00e8 un caprone che sorregge uno stemma. Esso riporta il simbolo della citt\u00e0 di Colonia (le guglie del suo Duomo) e il nome della squadra con l'\"1\" che sta a significare il titolo di \"prima squadra\".\nInno.\n\"Mer stonn zo dir, FC K\u00f6lle\".\nMascotte.\nLa mascotte del club \u00e8 la capra Hennes, originariamente per\u00f2 chiamata Berti.\nStrutture.\nStadio.\nLa squadra gioca le partite interne al RheinEnergieStadion, impianto con una capacit\u00e0 di 50.997 spettatori. Il nome dello stadio \u00e8 stato assunto dopo un contratto con la locale azienda di forniture energetiche, la RheinEnergie AG. Tuttavia molti tifosi chiamano ancora lo stadio col suo vecchio nome, \"M\u00fcngersdorfer Stadion\", dal nome del quartiere (il \"M\u00fcngersdorf\") dove \u00e8 situato. Ha ospitato anche partite degli europei 1988 e del mondiali 2006.\nSociet\u00e0.\nSponsor.\nFonte\nAltre sezioni della polisportiva.\nIl Colonia \u00e8 una societ\u00e0 polisportiva, quindi sono presenti pi\u00f9 sezioni oltre a quella di calcio maschile: esiste la squadra riserve, che nelle stagione 2015-2016 milita nella Regionalliga West, una delle quarte divisioni tedesche, e quella femminile, inoltre sono attive anche quelle di pallamano e tennistavolo.\nAllenatori.\nDati aggiornati al 9 novembre 2019.\nPresidenti.\nDi seguito viene riportata la lista dei presidenti del Colonia dalla fondazione ad oggi:\nGiocatori.\nVincitori di titoli.\nCalciatori campioni del mondo.\nDi seguito l'elenco dei giocatori che hanno vinto il campionato mondiale di calcio durante il periodo di militanza nel Colonia.\nCalciatori campioni continentali.\nEuropa.\nDi seguito l'elenco dei giocatori che hanno vinto il campionato europeo di calcio durante il periodo di militanza nel Colonia.\nStatistiche e record.\nPartecipazione ai campionati e ai tornei internazionali.\nCampionati nazionali.\nIl Colonia detiene il record di minuti senza andare in gol in Bundesliga. Nel 2002, i tifosi dovettero attendere 1034 minuti (equivalenti a 11 partite e mezza) fino a che Thomas Cichon riusc\u00ec a mandare nuovamente la palla in rete.\nDalla stagione 1949-1950 alla stagione 2021-2022 compresa, la squadra ha partecipato a:\nPartecipazione alle coppe europee.\nNelle competizioni europee il Colonia ha ottenuto contro i norvegesi del Viking la miglior vittoria di sempre, un 9-1 nei sedicesimi della Coppa UEFA 1972-1973; la peggior sconfitta \u00e8 avvenuta invece nel primo turno della Coppa dei Campioni 1962-1963 contro gli scozzesi del Dundee, un 8-1 nella gara di andata, che ha peraltro segnato l'esordio europeo dei tedeschi.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nTra i giocatori Dieter M\u00fcller detiene il record di gol segnati in una sola partita di Bundesliga, 6; questi sono stati messi a segno nell'incontro avvenuto alla terza giornata del campionato 1977-1978 contro il , che si \u00e8 concluso sul punteggio di 7-2.\nPer quanto riguarda le competizioni internazionali, Harald Schumacher detiene il maggior numero di presenze, 74, mentre lo stesso M\u00fcller \u00e8 il miglior goleador, con 31 reti segnate.\nVengono riportati di seguito i calciatori per numero di presenze e di gol con la maglia del Colonia:\nTifoseria.\nGemellaggi e rivalit\u00e0.\nI principali rivali del Colonia sono il , il Borussia M\u00f6nchengladbach e il Fortuna D\u00fcsseldorf \u2013 tutte squadre provenienti dalla stessa regione, vicino al fiume Reno. I tifosi hanno amicizia con quelli del St. Pauli e del Paris Saint-Germain. Sono gemellati pure con una squadra italiana, l'Hellas Verona.\nOrganico.\nRosa 2021-2022.\n\"Aggiornata al 26 gennaio 2022.\""}
{"id": "369134", "revid": "38802", "url": "https://it.wikipedia.org/wiki?curid=369134", "title": "K 183", "text": ""}
{"id": "369140", "revid": "1027295", "url": "https://it.wikipedia.org/wiki?curid=369140", "title": "Branch and bound", "text": "Il branch and bound \u00e8 una tecnica generale per la risoluzione di problemi di ottimizzazione combinatoria (cio\u00e8 problemi con spazio di soluzioni finito) e si basa sulla scomposizione del problema originale in sottoproblemi pi\u00f9 semplici da risolvere.\nQuesto metodo \u00e8 stato inizialmente proposto da \"A. H. Land\" e \"A. G. Doig\" nel 1960 per risolvere problemi di programmazione lineare intera.\nGli algoritmi Branch and Bound sono detti di \"enumerazione implicita\" perch\u00e9 si comportano esattamente come un algoritmo di enumerazione -cio\u00e8 \"provano\" tutte le soluzioni possibili fino a trovare quella ottima (o quella corretta)- ma ne scartano alcune dimostrando a priori la loro non ottimalit\u00e0.\nDescrizione.\nSupponiamo di avere un problema formula_1 dove z \u00e8 la funzione obiettivo del problema, mentre formula_2 \u00e8 la regione ammissibile. \nLa miglior soluzione ottima sar\u00e0 formula_3 mentre formula_4 rappresenta la miglior soluzione ammissibile nota.\nSuddividiamo il problema formula_5 in K sottoproblemi: formula_6 la cui totalit\u00e0 rappresenti formula_5, ad esempio si pu\u00f2 suddividere formula_2 in K sottoinsiemi formula_9 tali che:\nformula_10\nPreferibilmente le sottoregioni vanno partizionate in modo che:\nformula_11\nQuesto processo di ramificazione (\"branching\") si pu\u00f2 rappresentare mediante un albero decisionale (\"branch decision tree\"), dove ogni nodo rappresenta il sottoproblema mentre ogni arco la relazione di discendenza.\nRisolvere il problema formula_5 \u00e8 quindi equivalente a risolvere la totalit\u00e0 dei suoi formula_13 sottoproblemi generati:\nformula_14\nUn sottoproblema formula_15 si pu\u00f2 considerare risolto se si verifica almeno uno dei seguenti casi:\nSe non riesco a risolvere un nodo lo devo suddividere in altri sottoproblemi. Inoltre per ogni sottoproblema formula_15, \u00e8 possibile determinare un \"lower bound\" della soluzione in modo da seguire una strategia di esplorazione dell'albero pi\u00f9 efficiente.\nformula_21\nSe verifico che formula_22 posso escludere quel nodo visto che la miglior soluzione che posso sperare di ottenere \u00e8 peggiore della soluzione ammissibile del problema originale.\nPer ottenere un \"lower bound\" di formula_23 devo trovare un \"rilassamento\" del problema formula_24 tale che:\nIl problema rilassato \u00e8 risolvibile in modo pi\u00f9 semplice rispetto al problema originale, quindi posso trovarne la soluzione ottima che rappresenta il \"lower bound\" del problema originale. Il \"rilassamento\" inoltre deve essere scelto in modo che sia pi\u00f9 vicino possibile (\"tight\") al problema originale, in alcuni casi basta un rilassamento continuo (facilmente risolvibile attraverso l'algoritmo del simplesso), in altri casi pu\u00f2 essere conveniente utilizzare altri rilassamenti come il rilassamento surrogato o il rilassamento lagrangiano.\nEsempio.\nL'obiettivo \u00e8 trovare la soluzione ottima intera per il problema dello zaino assegnato:\nPoich\u00e9 ogni variabile ha un costo formula_28 ed un peso formula_29, il primo passo da compiere \u00e8 ordinare le variabili secondo il criterio: formula_30.\nIn questo caso le variabili sono gi\u00e0 ordinate poich\u00e9 formula_31 , quindi posso procedere alla determinazione di una soluzione ottima intera corrente a cui corrisponde un valore ottimo della funzione obiettivo.\nUna possibile soluzione formula_32 ottima intera \u00e8 formula_33 a cui corrisponde un valore ottimo della funzione obiettivo formula_34. \nSotto queste ipotesi, il vincolo viene rispettato ma non \u00e8 del tutto ottimizzato, infatti ottengo la disequazione formula_35. Devono quindi essere cercate le soluzioni tali che il vincolo di capacit\u00e0 possa essere saturato.\nViene posto quindi formula_36 , ovvero formula_37 che corrisponde al valore ottimo formula_38. La soluzione formula_32 per\u00f2 non \u00e8 intera, quindi genero due sottoproblemi in corrispondenza della componente non intera, cio\u00e8 formula_40:\nformula_41\nformula_42 che corrisponde all'ottimo formula_43 (migliore dell'ottimo precedente). In questo caso, poich\u00e9 il valore ottimo risulta migliore e la soluzione \u00e8 intera, posso chiudere formula_44 ed aggiornare la soluzione formula_32 e l'ottimo corrente formula_46 rispettivamente con i valori di formula_47 e formula_48 appena trovati.\nformula_49\nformula_50 che corrisponde all'ottimo formula_51 (peggiore dell'ottimo precedente). Poich\u00e9 la soluzione formula_52 \u00e8 intera ma formula_53, posso chiudere formula_54 senza aggiornare nessun parametro.\nNon avendo altri sottoproblemi aperti, la soluzione ottima intera ed il valore ottimo della funzione obiettivo risultano rispettivamente formula_55 e formula_38.\nApplicazioni.\nQuesto approccio \u00e8 stato usato per alcuni problemi NP-hard, per esempio\nPu\u00f2 essere utilizzato anche come base per vari algoritmi euristici. Per esempio, \u00e8 possibile fermare il branching quando la differenza fra la soluzione trovata e il \"lower bound\" diventa inferiore rispetto ad una certa soglia. Questo \u00e8 utile quando la soluzione trovata \u00e8 \"buona abbastanza\" per i nostri scopi con il vantaggio di ridurre notevolmente il tempo di calcolo."}
{"id": "369141", "revid": "297059", "url": "https://it.wikipedia.org/wiki?curid=369141", "title": "Lex Aebutia de formulis", "text": "La lex Aebutia \u00e8 un provvedimento di incerta datazione il quale consent\u00ec l'utilizzazione della procedura formulare anche nel tribunale del pretore urbano. Forse solo per i rapporti per i quali mancasse una apposita \"legis actio\"; forse quando sarebbe stato possibile agire per \"legis actiones\", ma le parti preferissero il ricorso alla nuova procedura; forse ancora in alternativa ad un settore di azioni.\nDagli studiosi \u00e8 solitamente collocata nella seconda met\u00e0 del secondo secolo a.C., intorno al 120 a.C."}
{"id": "369150", "revid": "1494169", "url": "https://it.wikipedia.org/wiki?curid=369150", "title": "Classicismo", "text": ""}
{"id": "369156", "revid": "6923", "url": "https://it.wikipedia.org/wiki?curid=369156", "title": "Rover (azienda)", "text": "La Rover \u00e8 stata una casa automobilistica inglese con sede a Longbridge, Birmingham, che fu attiva come azienda indipendente dal 1877 al 1967; successivamente Rover continu\u00f2 a sopravvivere come marchio, prima all'interno della British Leyland (1967-1981), poi nel Gruppo Austin Rover (1981-1988), nel Gruppo Rover (1988-2000) e infine nel Gruppo MG Rover (2000-2005). Dopo il fallimento del gruppo MG Rover, i diritti di utilizzo del marchio Rover sono passati prima alla Ford (2006) e poi all'indiana Tata Group (2008), in particolare alla filiale Jaguar Land Rover.\nStoria.\nPrima delle automobili.\nLa storia della Rover ebbe inizio nel 1861 a Coventry, dove James Starley e Josiah Turner fondarono una piccola officina per la costruzione di macchine per cucire. Nel 1869 fu ampliata la produzione anche biciclette e tricicli e, poco dopo, fu accolto in azienda il quindicenne John Kemp Starley, nipote del fondatore, che presto divenne abilissimo nella costruzione dei mezzi a due ruote e ideatore di molte innovazioni tecniche.\nNel 1877 John Starley abbandon\u00f2 l'azienda dello zio e con William Sutton decise di avviare una nuova officina totalmente dedicata alle biciclette, sempre a Coventry, con la ragione sociale JK Starley, Sutton &amp; Co. nel 1878.\nDopo alcuni anni di sorti alterne, la nuova azienda ebbe grande espansione e notoriet\u00e0 a partire dal 1884, quando Starley invent\u00f2 e mise in produzione il modello \"Safety Bicycle\", ovvero la prima bicicletta moderna con trasmissione a catena e con ruote di diametro contenuto e uguale.\nIl primo veicolo a motore fu un prototipo di triciclo elettrico ideato da Starley nel 1888 e mai entrato in produzione. Nel 1889, l'azienda divenne \"J.K. Starley &amp; Co. Ltd.\", e poi nel 1896 \"Rover Cycle Company Ltd.\", mutuando la denominazione dal suo modello \"Rover\"; un complicato triciclo che doveva essere azionato dal movimento degli arti inferiori e superiori, messo in vendita nel 1884 e che ebbe scarso successo.\nAlla morte di Starley, avvenuta nel 1901, la direzione aziendale venne assunta da Harry Smith che concentr\u00f2 l'attenzione verso le automobili. Inizialmente furono prodotti dei tricicli con motore Peugeot da 2,5 HP e la prima auto fu la \"8 hp\" (1904) ma dopo questa la produzione si \u00e8 riversata quasi totalmente sul settore aeronautico a causa delle due guerre mondiali, durante le quali si produssero soltanto modelli della gamma dei primi 20 anni del 1900 ed alcuni modelli di motociclette.\nLa parola bicicletta in lingua polacca \"Rower\" e lingua bielorussa \"Rovar\", \u0420\u043e\u0301\u0432\u0430\u0440 e usata anche in Ucraina, deriva dal nome Rover.\nRover motorcycles.\nNel 1899 John Starley import\u00f2 delle motociclette Peugeot per sperimentarle. La prima sperimentazione fu di mettere un motore alla bicicletta Rover. Starley mor\u00ec nell'ottobre 1901 a 46 anni e il business fu portato avanti da H. J. Lawson.\nL'azienda svilupp\u00f2 la \"Rover Imperial\" nel novembre 1902, con motore centrale di 3.5\u00a0hp e la forcella a molla 'springer'.\nAutomobili.\nPrime automobili Rover.\nNel 1888, Starley costru\u00ec una macchina elettrica, ma non entr\u00f2 mai in produzione. Tre anni dopo la morte di Starley, H. J. Lawson con la Rover inizi\u00f2 a produrre automobili a due posti Rover Eight disegnata da Edmund Lewis, che proveniva dalla societ\u00e0 sempre di Lawson, Daimler. Lewis lasci\u00f2 la societ\u00e0 per la Deasy nel 1905. Fu rimpiazzato da Owen Clegg, della Wolseley nel 1910 e ridisegn\u00f2 la linea di prodotti. La Rover 12 del 1912-1923 e la Rover 14 furono introdotte nel 1912. Clegg lasci\u00f2 l'azienda per la francese Darracq nello stesso anno.\nDurante la prima guerra mondiale, fabbricarono motociclette, della Maudslay Motor Company, e automobili della Sunbeam.\nSecondo dopoguerra e turbine a gas.\nLa vera rinascita si ebbe nel 1949 quando un'auto che fece storia, la \"P4\", usc\u00ec dalla fabbrica, seguita poi nel '58 dalla \"P5\" pi\u00f9 grande e confortevole. Si susseguirono poi vari modelli, soprattutto berline, che raccolsero successi e premi internazionali come ad esempio quello di Auto dell'anno conquistato nel 1964 dalla Rover 2000.\nSopravvivenza come marchio.\nNel 1967 l'azienda entr\u00f2 a far parte della British Leyland, che acquis\u00ec stabilimenti, dipendenti e diritti per l'utilizzo del marchio. La produzione venne suddivisa anche tra le altre fabbriche della British Leyland, lasciando all'impianto originale solo la costruzione delle Land Rover.\nNel 1975 la British Leyland venne nazionalizzata e divent\u00f2 di propriet\u00e0 del governo britannico.\nNel 1977 debutt\u00f2 il primo modello della British Leyland ad utilizzare il marchio Rover, la Rover SD1.\nNel 1981, in seguito ad un processo di riorganizzazione delle risorse della British Leyland, i diritti di utilizzo del marchio Rover vennero trasferiti alla neonata suddivisione Gruppo Austin Rover. Con il Gruppo Austin Rover inizi\u00f2 la collaborazione con la Honda, i cui primi frutti furono la Rover serie 200 (1984) e la Rover Serie 800 (1986).\nNel 1988 il governo inglese privatizz\u00f2 il Gruppo Austin Rover vendendolo alla British Aerospace; in questa occasione il gruppo cambi\u00f2 nome in Gruppo Rover. Sotto il Gruppo Rover il marchio torn\u00f2 ad avere un ruolo di primo piano, con il debutto di Rover serie 100, Rover serie 200 e Rover Serie 600 (le ultime due di derivazione Honda).\nNel 1994 la British Aerospace vendette il Gruppo Rover alla BMW. Dopo l'acquisto da parte della BMW debuttarono Rover 25, Rover 45 e Rover 75.\nNel 2000 la BMW scorpor\u00f2 il Gruppo Rover, e i diritti di utilizzo del marchio Rover passarono al Gruppo MG Rover, controllato da un gruppo di imprenditori chiamato \"Consorzio Phoenix\". Il gruppo MG Rover fall\u00ec nel 2005 e i diritti di utilizzo del marchio Rover vennero acquistati dalla Ford, con il solo scopo di evitare confusioni con il marchio Land Rover (di cui era gi\u00e0 proprietaria). Anche la cinese Shanghai Automotive Industry Corporation era interessata ai diritti di utilizzo del marchio Rover, poich\u00e9 aveva rilevato i diritti di produzione della Rover 25 e 75, ma non essendo riuscita a spuntarla sulla Ford, decise nel 2006 di creare un nuovo marchio (chiamato Roewe per ricordare il marchio Rover), con cui attualmente commercializza le Rover 25 e 75 in Cina.\nNel 2008 il colosso indiano Tata Motors ha acquistato dalla Ford i diritti di produzione dei marchi Rover, Land Rover, Jaguar e di altri marchi automobilistici minori non pi\u00f9 attivi come Daimler e Lanchester \nNomenclatura dei modelli 1984-1998.\nTutte le nuove automobili marchiate Rover, a partire dalla Serie 200 del 1984, facevano uso di una nuova nomenclatura a tre cifre.\nCiascun modello in produzione, con tutta la sua gamma, era identificato dal nome di \"Serie XXX\", dove XXX \u00e8 un multiplo di 100 (\"100, 400, 600,\" ecc.); la scelta del numero dipendeva dalle dimensioni e dalla fascia di mercato del veicolo (la Serie 100 era una piccola utilitaria, la Serie 800 una grande e lussuosa berlina). Il singolo modello della gamma era indicato eliminando al suddetto numero tricifre i due zeri finali, e sostituendoli con un numero a due cifre che indicava la cilindrata (se la cilindrata \u00e8 di 1,8 litri, tale numero \u00e8 18; con 2,5 litri il numero \u00e8 25, e cos\u00ec via). Seguiva poi il nome dell'allestimento (\"GSi\", \"GTi\", ecc.). Ad esempio, \"Rover 216 GSi\" indica che l'automobile \u00e8 una Rover serie 200, equipaggiata con un motore di cilindrata di 1,6 litri, nell'allestimento \"GSi\".\nLa nomenclatura a tre cifre, che era riportata sul posteriore di ogni vettura, smise di essere riportata a partire dal 1998, e fu mantenuto solo il numero della serie (\"200, 600, 800,\" ecc.). La nomenclatura a tre cifre non fu adottata per la nuova Rover 75 (1999), e smise di essere utilizzata del tutto l'anno successivo, quando i restyling dei modelli all'epoca in produzione presero il nome di \"25\" e \"45\"."}
{"id": "369161", "revid": "643662", "url": "https://it.wikipedia.org/wiki?curid=369161", "title": "Indice di Divisia", "text": "L'indice di Divisia, dal nome dell'economista francese Fran\u00e7ois-Jean-Marie Divisia, \u00e8 un indice definito in ambito continuo utilizzato per la misurazione delle variazioni nei volumi e nei prezzi di determinati aggregati.\nAdattamenti al caso discreto dell'indice di Divisia, e quindi sue approssimazioni empiriche, sono:\nCalcolo dell'indice.\nIl valore di un aggregato risulta uguale alla somma delle quantit\u00e0 degli elementi che lo compongono moltiplicati per i rispettivi prezzi. Indicando con formula_1 il valore dell'aggregato X al tempo t, con formula_2 e formula_3, rispettivamente, il prezzo e la quantit\u00e0 dell'elemento i al tempo t, avremo:\nDerivando rispetto al tempo e dividendo per formula_1 otteniamo:\ndove formula_7.\nDall'equazione precedente otteniamo:\ndove formula_9 \u00e8 la quota di i sul totale nel periodo t, ovvero:\nEssendo:\nuna formulazione alternativa \u00e8:\nNelle equazioni precedenti il primo addendo rappresenta la variazione dell'aggregato osservabile a seguito della variazione dei prezzi, costanti le quantit\u00e0, mentre il secondo registra i cambiamenti imputabili alle variazioni nei volumi, costanti i prezzi.\nIn caso di un solo bene avremmo:\nda cui:\nNotando il parallelismo tra la (1) e la (2) possiamo scrivere:\nConsideriamo la prima equazione. Dato un anno base (0), la variazione dell'indice tra l'anno base ed un anno T sar\u00e0 dato da:\nda cui, integrando, otteniamo:\nL'indice dei prezzi di Divisia \u00e8 dunque uguale a:\nAnalogamente, l'indice dei volumi di Divisia \u00e8 dato da:"}
{"id": "369162", "revid": "1543377", "url": "https://it.wikipedia.org/wiki?curid=369162", "title": "Quadrature amplitude modulation", "text": "La modulazione numerica di ampiezza in quadratura o, in inglese, quadrature amplitude modulation, sigla QAM, \u00e8 un sistema di modulazione sia analogica che digitale. Le portanti sono usualmente delle sinusoidi. Il termine quadratura indica che differiscono di 90\u00b0. Sia nel caso analogico o in quello digitale, il segnale in ingresso viene suddiviso e cambia (\"modula\") l'ampiezza delle portanti. Tale operazione si chiama modulazione di ampiezza (chiamata AM nel caso analogico, ASK nel caso digitale). Nel caso di segnali digitali, si sommano i segnali modulati e si ottiene una forma d'onda che risulta una combinazione della modulazione di fase (PSK Phase Shift Keying) e della modulazione d'ampiezza (ASK Amplitude Shift Keying). Questo sistema \u00e8 utilizzato in molti sistemi di telecomunicazioni.\nDescrizione.\nLa QAM \u00e8 cos\u00ec denominata in quanto il segnale pu\u00f2 essere visto come la somma di due segnali modulati in fase e in quadratura. Ciascun tipo di modulazione QAM \u00e8 caratterizzato da un diagramma sul piano complesso (costellazione), su cui sono rappresentati tutti i possibili stati della portante (le legittime posizioni del vettore).\nLa QAM introduce dei miglioramenti nella modulazione in banda fonica, rispetto alla PSK, con una maggiore immunit\u00e0 al rumore, questo a parit\u00e0 di punti nella costellazione e di potenza di picco. In particolare occorre prendere nota delle raccomandazione presenti sulle ITU-T V.29, V.32, V.34 (standard di comunicazione per modem sancite dall'Unione internazionale delle telecomunicazioni), nelle quali si disegnano le linee guida della modulazione QAM, ad oggi ancora usata per la modulazione dei canali ADSL.\nSegnale modulato QAM.\nSe la sorgente emette simboli appartenenti ad un alfabeto ad formula_1 determinazioni (con l'ipotesi che formula_2), ogni elemento di tale alfabeto pu\u00f2 essere associato ad un punto del piano complesso avente le coordinate formula_3 e formula_4, con\nLa sequenza emessa dalla sorgente viene allora mappata nella sequenza complessa formula_6 che viene trasmessa alla destinazione attraverso il segnale in banda traslata\nDimensionamento.\nQuesto tipo di modulazione considera segnali con diverse energie; mentre per altre modulazioni \u00e8 utile considerare segnali equienergetici, nella M-QAM avendo modulazione d\u2019ampiezza, oltre che di fase, necessariamente le energie saranno differenti. Importante \u00e8 lo scattering della costellazione considerata, poich\u00e9 i segnali si possono distribuire in diverse maniere in dipendenza dall'energia posseduta, ogni costellazione avr\u00e0 una energia media differente; in pratica, a parit\u00e0 di probabilit\u00e0 errore, una certa costellazione sar\u00e0 preferibile ad un'altra in base all'energia impiegata. Lo spazio dei segnali di questa modulazione \u00e8 N=2, ci sono quindi due portanti in quadratura di fase, sulle quali \u00e8 stato impresso un segnale PAM (pulse-amplitude modulation). Se in ingresso si hanno k bits, questi verranno mappati in due ampiezze, o meglio, in due segnali PAM (quindi oltre ad una certa ampiezza c'\u00e8 anche un impulso moltiplicato ad essa), i quali segnali verranno impressi uno sulla portante formula_8 e l'altro sulla portante formula_9 a conferma della bidimensionalit\u00e0 dello spazio dei segnali. Se si considera un numero k pari di bit utilizzati per la modulazione, \u00e8 opportuno considerare una disposizione rettangolare della costellazione di scattering della M-QAM, questo perch\u00e9 ci permette di considerare la modulazione come una PAM impressa su portanti in quadratura, e di conseguenza calcolare la probabilit\u00e0 d'errore di una modulazione PAM. Ci\u00f2 che diversifica il calcolo delle due probabilit\u00e0 \u00e8 che per la QAM si considerano M= 2^k/2 forme d'onda quando si calcola la probabilit\u00e0 d'errore sfruttando la formula della PAM."}
{"id": "369163", "revid": "268377", "url": "https://it.wikipedia.org/wiki?curid=369163", "title": "D1 (standard di videoregistrazione)", "text": "Il D1 \u00e8 un formato di videoregistrazione digitale commercializzato dalla Sony a partire dal 1986. \u00c8 stato il primo sistema digitale professionale di largo uso. Il D1 permette di registrare video a componenti digitale non compresso, secondo la norma di scansione ITU-R 601, con schema di campionamento 4:2:2, insieme a quattro canali audio PCM e a una traccia timecode.\nIl nastro utilizzato \u00e8 largo 19 mm (3/4\"), e la durata delle cassette arriva a 94 minuti.\nIl D1, per quanto di qualit\u00e0 eccellente, all'epoca dell'introduzione era un formato costosissimo, in buona parte per via dell'utilizzo del video a componenti non compresso, che richiede un'enorme larghezza di banda. Proprio per contenere i costi, il formato digitale composito D2 fu introdotto poco dopo.\nTrattandosi di un sistema di registrazione di video a componenti, il D1 era orientato a quei settori di produzione che richiedono copie di multipla generazione, come la grafica e la post-produzione. Infatti, \u00e8 possibile produrre generazioni multiple di copia con pochissima degradazione, e l'integrazione con la maggioranza dei sistemi di effetti digitali, telecinema, dispositivi grafici, suite di editing, non richiede transcodifiche. Inoltre, la grande larghezza di banda della crominanza permette di realizzare chroma key di eccellente qualit\u00e0.\nNonostante gli indubbi vantaggi, il D1 non \u00e8 pi\u00f9 di largo uso per produzioni TV, per cause in parte dovute al suo alto costo e in parte dovute alla diffusione di videoregistratori digitali di qualit\u00e0 paragonabile e di prestazioni simili, come per esempio il Digital Betacam.\nIl formato Panasonic D5 ha specifiche simili, ma la sua introduzione sul mercato \u00e8 avvenuta in epoca successiva."}
{"id": "369164", "revid": "76963", "url": "https://it.wikipedia.org/wiki?curid=369164", "title": "Jos\u00e9 Echegaray y Eizaguirre", "text": "Biografia.\nDal 1854 al 1868 insegn\u00f2 matematica e fisica alla Scuola di Ingegneria di Madrid, di cui era stato studente laureandosi a 20 anni d'et\u00e0 con il massimo dei voti.\nA 32 anni faceva parte della \"Real Academia de las Ciencias Exactas\" coltivando contemporaneamente la sua passione per la letteratura.\nFu considerato in Spagna il pi\u00f9 importante matematico del XIX secolo introducendovi per la prima volta la geometr\u00eda di Michael Chasles, la teor\u00eda di \u00c9variste Galois, le funzioni ellittiche, e anche per i suoi personali apporti alla Fisica e alla Matematica, facendo affermare a Julio Rey Pastor che, per la Matematica spagnola, il secolo XIX comincia dal 1865 con Echegaray.\nDi idee politiche ed economiche liberali, pur non partecipando alla rivoluzione democratica del settembre 1868, a partire da allora per tutto il cosiddetto \"Sexenio Democr\u00e1tico\" (1868 - 1874) ricopr\u00ec importanti cariche pubbliche. Fu eletto deputato delle \"Cortes constituyentes\" che approvarono la Costituzione spagnola del 1869, fu direttore generale delle Opere pubbliche (1868-1869), ministro dei lavori pubblici (1869-1870 e 1872) e ministro dell'economia (1872-1873). Fu tra i fondatori del Partito radicale e ricopr\u00ec per due volte (nel 1873 e nel 1874) la carica di ministro dell'economia anche durante la breve esperienza della Prima Repubblica.\nLiberista convinto, fu tra i fondatori della \"Societ\u00e0 Libera di Economia Politica\" insieme a Pastor, Rodr\u00edguez, Colmeiro, Figuerola, Moret e altri.\nDopo la restaurazione borbonica, pur rimanendo fedele agli ideali repubblicani, fece parte del Parlamento monarchico del 1876 in cui difese il suo operato precedente dalle critiche dei conservatori. Fu tra i primi soci azionisti della neocostituita \"Instituci\u00f3n Libre de Ense\u00f1anza\" (ILE). Nel 1880, fu tra i fondatori con Nicol\u00e1s Salmer\u00f3n e Marcos del Partito Repubblicano Progressista per entrare in seguito a far parte della corrente di sinistra del Partito Liberale.\nSi dedic\u00f2 alla letteratura a partire dal 1874, quando esord\u00ec con \"El libro talonario\" (anche se alcuni anni prima, nel 1865 aveva scritto, senza pubblicarla, \"La hija natural\"). La sua produzione contempla oltre sessanta drammi sia in prosa che in versi. Le prime opere sono pervase di una malinconia romantica mentre quelle successive risentono dell'influenza dell'opera di Henrik Ibsen. Le sue opere furono accolte benissimo dal pubblico e gli valsero nel 1904 il Premio Nobel per la letteratura. Tale apprezzamento non fu per\u00f2 mai condiviso dalla critica e esponenti di punta della cosiddetta generazione del '98, tra cui Miguel de Unamuno e Rub\u00e9n Dar\u00edo, si pronunciarono criticamente sull'assegnazione del premio al drammaturgo madrileno.\nFu comunque famosissimo ai suoi tempi e ricopr\u00ec cariche di prestigio: Presidente dell'Ateneo di Madrid (1888), membro della Real Academia Espa\u00f1ola (dal 1896), senatore a vita (dal 1900) e, per ben due volte (1894-1896 e 1901-1916) Presidente dell'Accademia delle Scienze esatte, fisiche e naturali.\nGrande ammiratore dell'attrice spagnola Maria \u00c1lvarez Tubau, firm\u00f2 nel 1891, insieme a Jos\u00e9 Zorrilla, Nu\u00f1ez de Arce, Campoamor, Emilio Castelar, oltre ad altri giornalisti, politici e intellettuali, un documento in cui definiva la Tubau \"Dottoressa in Arte Drammatica\".\nOpere.\nScientifiche.\nPubblic\u00f2 molti saggi di fisica e matematica di cui alcuni sono di seguito elencati con l'avvertenza che la produzione scientifica di Jos\u00e9 Echegaray continu\u00f2 fino alla sua morte\nFilmografia.\nAlcuni suoi lavori teatrali, soprattutto \"El gran galeoto\", furono adattati per lo schermo: la prima riduzione cinematografica di una sua opera risale al 1915:"}
{"id": "369165", "revid": "2912", "url": "https://it.wikipedia.org/wiki?curid=369165", "title": "Jos\u00e9 Echegaray", "text": ""}
{"id": "369166", "revid": "1573940", "url": "https://it.wikipedia.org/wiki?curid=369166", "title": "Lissamphibia", "text": "Lissamphibia \u00e8 una sottoclasse della classe Amphibia, che include tutte le specie anfibie viventi.\nMentre la derivazione da un unico progenitore dei Lissamphibia \u00e8 comunemente accettata, l'origine e le relazioni tra i vari gruppi di Lissamphibia e gli altri tetrapodi rimangono controverse. Non tutti i paleontologi sono convinti che i Lissamphibia siano in effetti un gruppo naturale, perch\u00e9 le varie caratteristiche sono differenti da quelle di alcuni anfibi del Paleozoico, ed \u00e8 anche possibile che queste caratteristiche si siano evolute indipendentemente\nTassonomia.\nComprende tre ordini viventi: gli Anura (rane e rospi), i Caudata o Urodela (tritoni e salamandre), e i Gymnophiona o Apoda. Un quarto ordine, gli Albanerpetontidi, occup\u00f2 per un lungo periodo di tempo, circa 160 milioni di anni, la superficie terrestre dal Giurassico Medio sino al Piacenziano per poi estinguersi definitivamente 2,5 milioni di anni fa. Sebbene le origini di ciascun ordine siano controverse, tutti condividono plesiomorfie che indicano la loro origine evolutiva comune. Alla sottoclasse appartengono 8373 specie:"}
{"id": "369168", "revid": "2039709", "url": "https://it.wikipedia.org/wiki?curid=369168", "title": "Osservatorio del Paranal", "text": "L'osservatorio del Paranal \u00e8 un osservatorio astronomico situato sul Cerro Paranal, nel deserto di Atacama (120\u00a0km a sud di Antofagasta, in Cile, 1200\u00a0km da Santiago), realizzato e gestito dall'European Southern Observatory.\nIl Cerro Paranal \u00e8 una montagna alta 2635 metri, situata a 12\u00a0km dalla costa sull'oceano Pacifico, che si trova in una delle zone pi\u00f9 secche di tutto il pianeta.\nIl Very Large Telescope (VLT) \u00e8 il maggiore telescopio presente al Paranal, composto di 4 distinti telescopi, ciascuno di 8,2 metri di diametro. Questi possono sia operare in modo separato, sia funzionare come un unico strumento, noto come VLTI (Very Large Telescope Interferometer).\nIl sito ospita anche il VLT Survey Telescope, di 2,5 m di diametro, che opera dal 2007.\nL'osservazione delle stelle vi si svolge con l'ausilio di un laser, il quale crea l'effetto di una stella artificiale virtualmente situata a 90\u00a0km dalla superficie terrestre, nella mesosfera. La stella virtuale serve di riferimento per la correzione delle distorsioni ottiche (comportanti distorsioni nel rilevamento del punto spaziale)."}
{"id": "369173", "revid": "767487", "url": "https://it.wikipedia.org/wiki?curid=369173", "title": "Entamoeba histolytica", "text": "L'Entamoeba histolytica \u00e8 un'ameba parassita umana. Il nome fa riferimento al caratteristico trofozoite (forma vegetativa) mononucleato e alla sua spiccata attivit\u00e0 necrotica. A tal proposito \u00e8 importante ricordare che questa ameba per i suoi caratteristici fattori di virulenza (lectine, perfluorine, proteasi) \u00e8 tra le cellule-killer esistenti pi\u00f9 potenti e costituisce la seconda causa di morte per parassitosi a livello mondiale (40000-50000 morti su un totale di 40-50 milioni di infezioni annue). Alcuni vecchi libri di testo indicano l\"'E. histolytica\" infettante il 10% della popolazione mondiale, tuttavia si \u00e8 poi scoperto che il 90% di queste infezioni erano causate da una specie differente non patogena ma morfologicamente indistinguibile: \"Entamoeba dispar\".\nLe principali sindromi dovute a questo agente vengono chiamate genericamente \"amebiasi\".\nDistribuzione geografica.\nAree tropicali di tutti i continenti.\nForme vitali.\nCisti: stadio infettante e diagnostico.\nTrofozoite: stadio diagnostico.\nCiclo biologico e patogenesi.\nL'infezione si contrae per via diretta (contagio inter-umano) o indiretta (acque o cibi contaminati), lo stadio infettivo \u00e8 comunque sempre dovuto alla cisti protozoica. A livello dell'ileo distale inizia l'excistamento, i trofozoiti si moltiplicano e invadono le mucose provocando ulcerazioni, emorragie e disturbi funzionali. Possono giungere nel torrente circolatorio e da qui arrivare a livello epatico e polmonare.\nI trofozoiti sono una forma estremamente mobile grazie agli pseudopodi di cui sono forniti. Sono in grado di accrescersi e di moltiplicarsi e si nutrono dei tessuti con i quali vengono in contatto. Nei tessuti umani si trova sempre e solo il trofozoite.\nSolo nell'intestino, e soprattutto nell'ultimo tratto del colon, il trofozoite si libera di tutte le sostanze ingerite, passando ad uno stadio precistico e successivamente cistico. In questa fase il protozoo si circonda di una membrana sottile. Il nucleo si suddivide in due e quindi ulteriormente in due, arrivando ad avere quattro nuclei. Questa cisti rappresenta lo stadio con cui il protozoo penetra in altri organismi attraverso l'ingestione di alimenti contaminati.\nIngerite ed arrivate all'intestino, le cisti si rompono ed emettono il protoplasma (stadio di metacisti). Il protoplasma si suddivide in quattro porzioni, una per ogni nucleo, dando origine ai trofozoiti metacistici.\nAttraverso l'azione dei loro enzimi, scavano piccole cavit\u00e0 nello spessore della mucosa intestinale, dove si localizzano.\nAccertamenti di laboratorio.\nCampioni: feci diarroiche, biopsie epatiche e polmonari.\nTerapia.\nPer soggetti asintomatici: paromomicina o diloxanide furoato.\nPer soggetti sintomatici: metronidazolo e tinidazolo, seguito dal trattamento per soggetti asintomatici."}
{"id": "369174", "revid": "119982832", "url": "https://it.wikipedia.org/wiki?curid=369174", "title": "Contee della Lituania", "text": "Le contee (o distretti) della Lituania (in lituano: \"apskritys\", singolare \"apskritis\") hanno rappresentato la suddivisione territoriale di primo livello del Paese dal 1994 al 2010, quando hanno perso ogni rilevanza amministrativa per assumere un valore esclusivamente geografico e statistico. Pari a 10, comprendevano a loro volta pi\u00f9 comuni."}
{"id": "369175", "revid": "785863", "url": "https://it.wikipedia.org/wiki?curid=369175", "title": "Arden Lyn", "text": ""}
{"id": "369176", "revid": "339392", "url": "https://it.wikipedia.org/wiki?curid=369176", "title": "Generale Griveous", "text": ""}
{"id": "369186", "revid": "287204", "url": "https://it.wikipedia.org/wiki?curid=369186", "title": "Tiros-I", "text": "Il TIROS-I (o TIROS-1) (Television InfraRed Observation Satellite) fu il primo satellite meteorologico ad essere messo in orbita, fu inoltre il primo della serie TIROS.\nProgettato per provare tecniche sperimentali di ripresa di immagini televisive per uso meteorologico, venne sviluppato dalla Astro-Electronics Division della RCA di Princeton per il Goddard Space Flight Center della NASA.\nFu lanciato dalla NASA il 1\u00ba aprile del 1960, dalla base di Cape Canaveral, in Florida (USA).\nRimase operativo per soli 78 giorni, avendo comunque maggior successo rispetto al Vanguard 2, dimostrando cos\u00ec la possibilit\u00e0 di utilizzare satelliti per il controllo delle condizioni atmosferiche dallo spazio.\nEntro poche ore dal lancio, il satellite inizi\u00f2 le riprese della situazione meteorologica della Terra, vista dallo spazio.\nDue telecamere erano collocate in un corpo del peso di 120 kg, assieme a due registratori a nastro magnetico utilizzati per memorizzare le immagini quando il satellite era al di fuori\ndal raggio delle comunicazioni.\nL'alimentazione era fornita da accumulatori caricati da 9200 celle solari.\nVersioni.\nFra il 1960 e il 1966 furono realizzati altri nove Tiros e, fra il 1967 e il 1969 furono realizzati altri nove satelliti ESSA (\"Environmental Survey Satellites\") denominati ITOS, una versione migliorata del TIROS (\"Improved Tiros\").Fra il 1970 e il 1976 furono inoltre realizzati altri cinque progetti, sempre pi\u00f9 evoluti.\nNell'arco di 17 anni, i satelliti TIROS-I scattarono oltre 3,5 milioni di fotografie e la vita media dei satelliti fu pi\u00f9 del doppio della durata per la quale furono progettati."}
{"id": "369187", "revid": "79471482", "url": "https://it.wikipedia.org/wiki?curid=369187", "title": "Comicit\u00e0", "text": ""}
{"id": "369190", "revid": "1551966", "url": "https://it.wikipedia.org/wiki?curid=369190", "title": "Heap binario", "text": "Uno heap binario, \u00e8 uno heap sviluppato su un albero binario. \u00c8 usato principalmente per la raccolta di collezioni di dati, dette dizionari, e per la rappresentazione di code di priorit\u00e0. Lo heap binario deve sottostare alle seguenti condizioni:\nImplementazione con array.\nDato j, indice ad un nodo della heap, si ha che:\nSi possono quindi definire le funzioni &lt;samp&gt;Padre(j)&lt;/samp&gt;, &lt;samp&gt;FiglioSX(j)&lt;/samp&gt;, &lt;samp&gt;FiglioDX(j)&lt;/samp&gt; che rispettivamente restituiscono l'indice del padre, del figlio sinistro e del figlio destro di j. Spesso sono implementate come macro o funzioni in linea.\nNell'immagine in alto a destra \u00e8 possibile osservare quanto descritto, in aggiunta si pu\u00f2 dire che viene definito come \"last\" (ultimo) l'elemento che si trova pi\u00f9 a destra nel livello delle foglie. Nell'esempio last ha valore 15. Questo particolare nodo assume un compito determinante nei metodi per la rimozione della chiave minima (che \u00e8 ovvio supporre, per le propriet\u00e0 citate, si trovi nella radice) e nell'inserimento di una nuova chiave.\nOperazioni sullo heap.\nSia formula_4 un insieme di elementi e formula_5 un insieme totalmente ordinato.\nUn Heap di elementi appartenenti ad formula_4 \u00e8 un elemento di formula_7 che supporta le operazioni di:\nCode di priorit\u00e0.\nUn problema classico dell'informatica \u00e8 ordinare delle code di dati che possiedono una data priorit\u00e0. Questo tipo di problema viene risolto utilizzando liste concatenate o alberi binari (heap).\nLista concatenata con priorit\u00e0.\nNell'implementazione attraverso liste concatenate, si ha in input un insieme di elementi (in quanto non \u00e8 definita una relazione d'ordine dell'elemento ma \u00e8 una propriet\u00e0 intrinseca della sua priorit\u00e0), e si otterr\u00e0 una lista. Ad esempio se in input si ha\nformula_10 si otterr\u00e0 una lista del tipo:\nLa posizione nella lista non \u00e8 indicativa, ma lo \u00e8 la priorit\u00e0 di ogni singolo elemento. Il costo della gestione della lista concatenata \u00e8 troppo alto per questo motivo si opta per la soluzione tramite albero binario.\nAlbero binario con priorit\u00e0.\nIn questo tipo di implementazione ogni nodo contiene sia l'elemento che la priorit\u00e0 dell'elemento. Un albero \u00e8 \"heap-ordinato\" quando per ogni nodo il valore incontrato nel nodo stesso \u00e8 maggiore o uguale al valore che si incontra nei figli del suddetto nodo (per maggiori informazioni heap sort).\nformula_11, dove formula_12 \u00e8 il figlio di v.\nSe un albero \u00e8 heap ordinato, la radice contiene l'elemento con valore maggiore.\nAlbero binario heap ordinato completo.\n\u00c8 un albero binario, heap ordinato, in cui tutti i livelli sono saturi, tranne l'ultimo che risulta completo da sinistra verso destra.\nQuesta tipologia di alberi nella programmazione viene sovente implementata attraverso l'utilizzo di vettori, comprendenti un numero \"N\" di celle (con indici da 0 ad N-1): la prima (indice 0) resta vuota, mentre nella posizione i=1 viene memorizzata la radice. Dato quindi un nodo nella posizione \"i\", gli eventuali figli sono nelle celle \"2i\" (sinistro) e \"2i+1\" (destro).\nCostruzione di un heap binario.\nNella costruzione di un heap si hanno due tecniche differenti una con un approccio di tipo top-down (ossia si parte dalla radice) e l'altra con un approccio di tipo bottom-up (si parte dal fondo).\nRappresentazione top-down.\nAvendo in input il seguente vettore di partenza bisogna costruire un albero binario heap ordinato\nformula_13\nA livello di analisi delle complessit\u00e0 si possono riscontrare due casistiche. Nel caso migliore si ha un solo confronto per l'elemento che bisogna inserire e nessuno scambio e si ottiene una complessit\u00e0 di formula_14 ossia formula_15\nNel caso peggiore ogni valore che inserisco deve essere fatto risalire fino alla radice dato che \u00e8 l'elemento massimo (il costo di questa operazione dipende dall'altezza attuale dell'albero). Il numero di confronti che vengono effettuati sono uguali a formula_16 cio\u00e8 l'altezza dell'albero per un totale di n nodi quindi si ha una complessit\u00e0 di formula_17\nCostruzione bottom-up.\nIn un albero binario completo che ha n nodi, si hanno formula_18 foglie. Si parte dalla met\u00e0 dell'array che rappresenta l'heap da costruire e si verifica che ogni nodo contenga un heap ordinato. In un albero di altezza k avr\u00f2 da gestire formula_19.\nSi inizia a considerare il primo nodo che non \u00e8 una foglia si trover\u00e0 a livello k -1. A questo livello si troveranno formula_20 nodi.\nOgni controllo se un nodo contiene un heap ordinato sottostante utilizza 1 confronto tra i due \"fratelli\" e un confronto con il padre per un totale di 2 confronti. A livello k -1 si effettuano formula_21 confronti.\nPassando al livello k - 2 si effettuano formula_22 quindi generalizzando al livello k - i si effettueranno formula_23 ossia\nformula_24\nInserimento di un valore.\nVediamo ora una rassegna dei principali metodi che sono associati ad una Priority queue, ovvero una struttura dati in cui in ogni momento \u00e8 possibile associare una priorit\u00e0 alle entry che ne fanno parte.\nIn primo luogo analizziamo il metodo \"insert\", attraverso il quale, come dice il nome stesso, si inserisce un nuovo nodo all'interno dell'albero:\nnell'algoritmo appare una tecnica di scorrimento dell'heap chiamata \"up-heap bubbling\", ovvero, dato un indice \"i\" nell'array, si controlla se le propriet\u00e0 dell'albero sono verificate per i e per il suo padre, definito come la parte bassa di i/2.\nSostituzione della radice.\nCapita spesso in una struttura heap, di effettuare la sostituzione della radice con un nuovo elemento.\nUna volta che l'elemento viene sostituto capita che l'heap non sia pi\u00f9 ordinato. Per questo motivo si opera il downheap, controllando a livello inferiore (2i e 2i+1) quale sia l'elemento pi\u00f9 piccolo da promuovere alla posizione di radice. Questa procedura \u00e8 ricorsiva e permette di riportare l'heap nella condizione di struttura ordinata.\nCancellazione della radice.\nUn'operazione classica di una struttura heap \u00e8 la cancellazione della radice. Quest'operazione pu\u00f2 comportare problemi a mantenere la struttura dell'heap. Il metodo pi\u00f9 semplice \u00e8 quello di sostituire il valore nella radice che si intende cancellare con il valore minimo presente nell'heap. Inizialmente il valore nella radice dell'heap viene sostituito con l'ultimo valore dell'array associato all'heap che \u00e8 anche il valore pi\u00f9 a destra nell'ultimo livello dell'albero completo. A questo punto si effettua con un approccio di tipo top down il ripristino della struttura dell'heap con un'operazione di downheap che fa scorrere il valore inserito in radice lungo l'albero binario completo."}
{"id": "369191", "revid": "116213215", "url": "https://it.wikipedia.org/wiki?curid=369191", "title": "Contea di Alytus", "text": "La contea di Alytus (in lituano Alytaus apskritis) \u00e8 una delle dieci contee della Lituania.\nDal 1\u00ba luglio 2010 ne sono stati soppressi gli organi amministrativi, dunque la contea ha solo valore statistico-territoriale.\nComuni.\nLa contea \u00e8 divisa in 5 comuni. :"}
{"id": "369196", "revid": "1013865", "url": "https://it.wikipedia.org/wiki?curid=369196", "title": "Contea di Kaunas", "text": "La contea di Kaunas (in lituano \"Kauno apskritis\") \u00e8 una delle dieci contee della Lituania.\nDal 1\u00ba luglio 2010 ne sono stati soppressi gli organi amministrativi, dunque la contea ha solo valore statistico-territoriale.\nComuni.\nLa contea \u00e8 divisa in 8 comuni. \nCitt\u00e0\nComuni"}
{"id": "369197", "revid": "1013865", "url": "https://it.wikipedia.org/wiki?curid=369197", "title": "Contea di Klaip\u0117da", "text": "La contea di Klaipeda (in lituano \"Klaipedos apskritis\") \u00e8 una delle dieci contee della Lituania.\nDal 1\u00ba luglio 2010 ne sono stati soppressi gli organi amministrativi, dunque la contea ha solo valore statistico-territoriale.\nComuni.\nLa contea \u00e8 divisa in 7 comuni. \nCitt\u00e0\nComuni:"}
{"id": "369198", "revid": "767487", "url": "https://it.wikipedia.org/wiki?curid=369198", "title": "Ron Dennis", "text": "Carriera.\nDennis abbandon\u00f2 gli studi a 16 anni per andare a lavorare come apprendista meccanico nelle officine Thompson &amp; Taylor. Quando l'azienda fu acquistata dal gruppo Chipstead, Dennis fece i suoi primi passi nel mondo dell'automobilismo, nel 1966, per la Cooper Car Company. Dopodich\u00e9 si un\u00ec alla scuderia Brabham e nel 1969 ne divenne il capo meccanico. Dennis ha ricordato in un libro che, alla fine del 1970, i titolari del team Jack Brabham e Ron Tauranac, dovendo rientrare in Gran Bretagna, gli lasciarono gestire la trasferta dal Gran Premio degli Stati Uniti al Gran Premio del Messico, responsabilizzandolo di tutti gli aspetti, persino per la parte finanziaria, da l\u00ec Dennis cap\u00ec di essere in grado di gestire un team in proprio. Tre anni dopo fond\u00f2 una propria squadra insieme a Neil Trundle, la Rondel Racing, con cui vinse alcune gare del campionato di Formula 2; negli anni 70 lavor\u00f2 per diverse scuderie di successo della stessa serie.\nMcLaren.\nNel 1981 fuse la propria squadra, la Project Four, alla scuderia McLaren, formando il McLaren Racing che successivamente divenne il McLaren Formula One Team. A partire da questo momento la squadra ha vinto 7 Campionati del Mondo nella categoria Costruttori e 10 Campionati Piloti (Niki Lauda, Ayrton Senna, Alain Prost, Mika H\u00e4kkinen e Lewis Hamilton).\nDopo aver fatto l'accordo con Mercedes per la fornitura dei motori, la casa tedesca entr\u00f2 in societ\u00e0 con Dennis acquisendo il 40% della propriet\u00e0 della Mclaren, Nel 2007 Dennis e Mansour Ojjeh hanno ceduto met\u00e0 della loro partecipazione (30% ciascuno) alla societ\u00e0 del Bahrain, Mumtalakat Holding.\nDopo che la Mercedes ha costituito una propria squadra di F1, nel 2009, si \u00e8 accordata con gli altri tre soci Mclaren per cedere entro il 2011 la propria quota, attualmente Dennis e Ojjeh possiedono il 25% ciascuno e la Mumtalakat Holding il rimanente 50%.\nNel 2007 Fernando Alonso, bicampione di F1, fu ingaggiato dalla squadra in modo da assicurarsi il titolo mondiale. Le speranze della scuderia furono disattese a causa del disaccordo tra il pilota asturiano e il debuttante inglese Lewis Hamilton, il quale riusc\u00ec in poco tempo a ottenere buoni risultati e a sopravanzare il compagno di team in qualifica e gara. Ci\u00f2 caus\u00f2 una rottura tra il pilota spagnolo e la squadra, con Hamilton spinto anche dalla stampa inglese che esercit\u00f2 pressione per avere un campione inglese su un'auto inglese.\nIn quell'anno la McLaren fu inoltre sanzionata per spionaggio nei confronti della Ferrari a pagare una multa di 100 milioni di euro e a perdere tutti i punti guadagnati nella classifica del mondiale Costruttori ma nessuna sanzione fu assegnata a piloti per non far perdere di interessa al campionato.\nIl 16 gennaio 2009, durante la presentazione della nuova McLaren MP4-24 ha annunciato la sua volont\u00e0 di dimettersi a marzo dello stesso anno dalla carica di responsabile del Team F1 McLaren, lasciando il suo posto a Martin Whitmarsh. Rimane comunque occupato nello sviluppo delle auto di serie come presidente del Gruppo McLaren. Nel 2014 torna a dedicarsi al team di F1, nella qualit\u00e0 di amministratore delegato.\nNel 2011 risultava uno dei 500 uomini pi\u00f9 ricchi d'Inghilterra.\nNel 2016 cede l'incarico di amministratore delegato."}
{"id": "369199", "revid": "1013865", "url": "https://it.wikipedia.org/wiki?curid=369199", "title": "Contea di Marijampol\u0117", "text": "La contea di Marijampol\u0117 (in lituano \"Marijampol\u0117s apskritis\") \u00e8 una delle dieci contee della Lituania.\nDal 1\u00ba luglio 2010 ne sono stati soppressi gli organi amministrativi, dunque la contea ha solo valore statistico-territoriale.\nComuni.\nLa contea \u00e8 divisa in 5 comuni. "}
{"id": "369200", "revid": "1305772", "url": "https://it.wikipedia.org/wiki?curid=369200", "title": "Contea di Panev\u0117\u017eys", "text": "La contea di Panev\u0117\u017eys (in lituano \"Panev\u0117\u017eio apskritis\") \u00e8 una delle dieci contee della Lituania.\nDal 1\u00ba luglio 2010 ne sono stati soppressi gli organi amministrativi, dunque la contea ha solo valore statistico-territoriale.\nSostituisce integralmente quella che una volta era la storica regione dell\u2019Auk\u0161taitija.\nStoria.\nLa contea di Panev\u0117\u017eys viene menzionata per la prima volta come entit\u00e0 amministrativa dal sedicesimo secolo.\nAmministrazione.\nSuddivisione amministrativa.\nLa contea \u00e8 divisa in 6 comuni. \nCitt\u00e0:\nComuni\nGeografia.\nLa contea di Panev\u0117\u017eys \u00e8 la quarta pi\u00f9 ampia della Lituania:\nTurismo.\nLa regione presenta 9 hotel e 7 centri d\u2019accoglienza per turisti e viaggiatori. Ci sono 8 agenzie turistiche e 3 centri informativi turistici per il pubblico.\nIndustria.\nLa contea di Panev\u0117\u017eys produce pi\u00f9 di 3,4 milioni di litas del PIL. Il reddito pro capite per famiglia \u00e8 di 10.600 litas (circa 2.600$). La contea produce circa il 7% dei prodotti esportati. Ci sono pi\u00f9 di un centinaio di aziende che impiegano circa 17.000 dipendenti. Nell\u2019anno 2000, le esportazioni producevano 1,76 milioni di litas."}
{"id": "369201", "revid": "287204", "url": "https://it.wikipedia.org/wiki?curid=369201", "title": "Cratere Cassini (Luna)", "text": "Cassini \u00e8 un cratere lunare di 56,88 km situato nella parte nord-orientale della faccia visibile della Luna, nella parte pi\u00f9 orientale del Mare Imbrium in una zona che le vecchie mappe lunari identificavano come \"Palus Nebularum\". A nord-est si trova il Promontorium Agassiz, l'estremo meridionale della catena montuosa di Montes Alpes.\nA sud-sud-est di Cassini si trova il cratere Theaetetus. mentre a nordovest \u00e8 possibile individuare il picco isolato del Mons Piton.\nIl pianoro centrale del cratere \u00e8 stato invaso dalla lava, portando ad ipotizzarne un'et\u00e0 pari o maggiore di quella del mare circostante. La sua superficie interna \u00e8 costellata da una moltitudine di impatti minori, e da un paio di formazioni significative, entrambe completamente all'interno del bordo di Cassini. La maggiore dei due, Cassini A, si trova appena a nord-est del centro, insieme ad una zona collinare che si estende verso sud-est; la minore, Cassini B, \u00e8 collocata presso il margine sudoccidentale.\nIl bordo di Cassini \u00e8 sottile e irregolare, ma \u00e8 rimasto poco danneggiato dalla colata lavica. All'esterno del bordo si trovano consistenti depositi di materiale roccioso. \nStranamente, questo cratere \u00e8 assente dalle prime mappe della superficie lunare; con ogni probabilit\u00e0 l'omissione \u00e8 dovuta ad un errore di uno dei primi estensori.\nIl cratere \u00e8 dedicato agli astronomi Giovanni e Jacques Cassini.\nCrateri correlati.\nAlcuni crateri minori situati in prossimit\u00e0 di Cassini sono convenzionalmente identificati, sulle mappe lunari, attraverso una lettera associata al nome."}
{"id": "369202", "revid": "1793900", "url": "https://it.wikipedia.org/wiki?curid=369202", "title": "Contea di \u0160iauliai", "text": "La contea di \u0160iauliai (in lituano \"\u0160iauliu apskritis\") \u00e8 una delle dieci contee della Lituania.\nDal 1\u00ba luglio 2010 ne sono stati soppressi gli organi amministrativi, dunque la contea ha solo valore statistico-territoriale.\nComuni.\nLa contea \u00e8 divisa in 7 comuni. \nCitt\u00e0:\nComuni:"}
