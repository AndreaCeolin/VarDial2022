{"id": "325847", "revid": "125591093", "url": "https://it.wikipedia.org/wiki?curid=325847", "title": "Charles Manson", "text": "Biografia.\nLe origini e l'infanzia.\nCharles Manson nacque il 12 novembre 1934 a Cincinnati (Ohio). Sua madre, Kathleen Maddox, conduceva una vita sregolata e Manson stesso sosteneva che fosse una prostituta. Aveva sedici anni quando diede alla luce il figlio. La ragazza dovette rivolgersi alle autorit\u00e0 giudiziarie che riconobbero in un certo \"colonnello Scott\" il padre del bimbo. Dopo avere convissuto per un certo periodo con un tale William Manson (da cui Charles ricevette il cognome), Maddox continu\u00f2 nella sua vita irregolare, compiendo anche reati gravi che le procurarono la carcerazione per qualche anno. Durante il periodo della detenzione, il figlio - che all'inizio venne affidato temporaneamente a dei vicini di casa - and\u00f2 ad abitare con degli zii in West Virginia, poi dal 1942 segu\u00ec la madre nelle sue peregrinazioni pernottando in vari motel fino al 1947, anno in cui venne inserito in un istituto per l'infanzia nell'Indiana.\nDimostratosi ribelle alle regole in vigore nella scuola, scapp\u00f2 cominciando a compiere furti d'auto e rapine nei negozi, reati minori per i quali trascorse qualche settimana a Indianapolis in un istituto di correzione; dopo altri crimini e un fallimentare tentativo d'inserimento nella \"Citt\u00e0 dei Ragazzi\" gestita da Edward J. Flanagan, venne in seguito mandato all'Indiana School for Boys. Fuggito anche da quell'istituto di rieducazione, Manson comp\u00ec il suo primo reato federale a sedici anni, trasportando oltre confine un'auto rubata con all'interno due prostitute e ci\u00f2 comport\u00f2 per lui la detenzione in una serie di riformatori.\nLa detenzione in carcere.\nManson entr\u00f2 nel riformatorio del Natural Bridge Honor Camp, nel riformatorio federale di Petersburg e in quello di Chillicothe in Ohio, nei quali altern\u00f2 tentativi di fuga e aggressioni a periodi di buona condotta. Al Natural Bridge Honor Camp perse l'opportunit\u00e0 della libert\u00e0 condizionata per avere sodomizzato un giovane detenuto puntandogli una lama alla gola.\nOttenuta la libert\u00e0 condizionata a met\u00e0 del 1954, torn\u00f2 a vivere dai parenti in West Virginia e l\u00ec conobbe un'infermiera, Rosalie Jean Willis, con cui si spos\u00f2. In aggiunta a qualche lavoretto regolare come benzinaio e parcheggiatore, continu\u00f2 la propria carriera delinquenziale, continuando a rubare auto e a portarle oltre il confine di stato. Per questo venne arrestato in California, dove, grazie alle sue capacit\u00e0 persuasive e alla gravidanza della moglie che lo accompagnava, riusc\u00ec ad ammorbidire lo psichiatra che lo esaminava, che sugger\u00ec al giudice la libert\u00e0 vigilata. Tuttavia Manson non vi si sottopose dileguandosi per l'ennesima volta. Riacciuffato, venne spedito nel penitenziario di Terminal Island per scontare una pena di tre anni.\nNel penitenziario di Terminal Island venne a contatto con detenuti da cui con interesse apprese dei metodi per avviare alla prostituzione e gestire le donne squillo, conoscenze che Manson mise a frutto in un periodo di libert\u00e0 in cui reclut\u00f2 alcune ragazze per diventarne il protettore. Denunciato per quest'attivit\u00e0, il 27 aprile 1960 Manson fu incriminato per \"trasporto di donne da uno stato all'altro ai fini di prostituzione\". Assieme alla falsificazione di un assegno, al furto di auto e alla violazione delle norme sulla libert\u00e0 vigilata, dopo due mesi fu condannato a scontare dieci anni di reclusione nel penitenziario di McNeil Island, nello Stato di Washington.\nDurante gli anni trascorsi in carcere, e in particolare a McNeil Island, Manson si dedic\u00f2 accanitamente allo studio di necromanzia, magia nera, esoterismo massonico, chirosemantica, scientologia, motivazione subliminale e ipnotismo. Impar\u00f2 anche a suonare la chitarra, e nell'ultimo periodo di detenzione si dedic\u00f2 in modo ossessivo alla musica e alla composizione di canzoni.\nLa scarcerazione e la creazione della \"Manson Family\".\nManson fu rilasciato su cauzione nel marzo 1967 e, una volta uscito, decise di divenire un musicista mettendo a frutto le capacit\u00e0 musicali acquisite in carcere; dichiar\u00f2 in seguito di essere stato un fan dei Beatles. In tempo per la \"Summer of Love\", si trasfer\u00ec a San Francisco dove raccolse intorno a s\u00e9 un gruppo di giovani\u00a0- in particolare di sesso femminile\u00a0- soggiogati dal suo carisma, dalla sua chitarra e dalle sue capacit\u00e0 oratorie. Fra le prime Mary Brunner, Lynette \"Squeaky\" Fromme, Patricia Krenwinkel, Susan Atkins (alle quali si sarebbero aggregate l'anno successivo Sandra Good e Leslie Van Houten). Si unirono poi anche Bruce Davis e Bobby Beausoleil. Per la fine del 1967 il gruppo si mise a vagabondare in un autobus scolastico dipinto di nero. Durante un anno e mezzo Charles Manson e una decina di ragazzi girovagarono a bordo del bus: dapprima giunti a Mendocino, si spinsero pi\u00f9 a nord fino all'Oregon e allo stato di Washington, poi il mezzo invert\u00ec la rotta dirigendosi a sud e attraversando Messico, Nevada, Arizona e New Mexico, prima di rientrare in California e insediarsi in zone isolate che circondavano Los Angeles.\nPresero il nome di \"The Family\" (\"La Famiglia\"), o anche \"The Manson Family\", sebbene Manson abbia sempre negato di aver dato egli stesso quel nome al gruppo. Questo nome infatti fu imprecisamente utilizzato da Vincent Bugliosi e dalla successiva onda mediatica per identificare in generale le persone che vivevano allo Spahn Ranch. La comune raggiunse il numero di circa cinquanta persone: molti di loro erano ragazzi che avevano avuto una vita dura come Charles, con problemi familiari e spesso di disadattamento sociale mentre altri provenivano da famiglie ricche. Manson era da questi considerato un leader religioso oltre che morale. Alcuni membri della comune credevano che Manson fosse la reincarnazione di Ges\u00f9 Cristo e di Satana insieme. Nei primi mesi del 1969, Manson diffuse fra i suoi discepoli la paranoia parlando di un futuro scontro interrazziale tra bianchi e neri al termine del quale la Famiglia, rimasta nascosta in un mistico pozzo nella Valle della Morte, sarebbe stata chiamata ad assumere il comando supremo.\nLe persone che vivevano al ranch sopravvivevano grazie ai soldi prestati da personaggi famosi come Dennis Wilson, batterista dei Beach Boys, che aveva conosciuto dopo che questi aveva dato un passaggio a due ragazze della Famiglia che facevano autostop. In momenti di carestia raccoglievano cibo commestibile dalla spazzatura, commettevano furti e spacciavano droga che circolava abbondantemente a Hollywood e tra le comunit\u00e0 hippie. Era una vita dedita alla musica, al sesso, e alla droga. Manson fond\u00f2 anche un movimento ambientalista chiamato \"ATWA\" (acronimo di \"Air, Trees, Water, Animals\"), che si batteva per salvaguardare la natura e le sue creature e del quale facevano parte alcuni membri della \"Famiglia\".\nCharles Manson voleva diventare un musicista famoso come i suoi idoli e nell'estate del 1968 tent\u00f2 di realizzare il suo sogno musicale, recandosi in uno studio discografico di Los Angeles, con il supporto economico di Dennis Wilson.\nUn brano di Charles Manson, \"Cease to Exist\", fu riarrangiato dai Beach Boys e inserito nell'album \"20/20\" (1969) con un nuovo titolo (\"Never Learn Not to Love\"), testi modificati e un differente bridge.\nGli omicidi e l'eccidio di Cielo Drive.\nIl 9 agosto 1969, meno di due settimane dopo l'omicidio di Gary Hinman, commesso da Bobby Beausoleil, Manson pianific\u00f2 e ordin\u00f2 un'intrusione a Cielo Drive, un ricco quartiere di Los Angeles. L'obiettivo era di penetrare nella villa di propriet\u00e0 di Terry Melcher, artista e produttore musicale, nonch\u00e9 figlio di Doris Day, che aveva inizialmente espresso interesse nei riguardi di alcune canzoni composte da Manson, salvo poi rifiutarsi di scritturarlo per la Columbia Records. Manson si era recato in quella villa in precedenza col desiderio di incontrare nuovamente Melcher, ma era stato allontanato da un fotografo amico della Tate che gli aveva rivelato che la villa adesso era abitata da Roman Pola\u0144ski e Sharon Tate, attrice e moglie del regista.\nSecondo quanto dichiarato dagli imputati al processo, il motivo principale alla base degli omicidi Tate-LaBianca era di commettere una serie di omicidi che avrebbero convinto la polizia che Bobby Beausoleil non aveva ucciso Gary Hinman. L'omicidio infatti era avvenuto solo pochi giorni prima, per cui Charles \"Tex\" Watson, Susan Atkins, Patricia Krenwinkel e Linda Kasabian si erano allontanati dallo Spahn Ranch per aiutare Bobby Beausoleil, che era stato arrestato, inscenando un \"omicidio fotocopia\" del delitto Hinman che ricalcasse le medesime dinamiche per convincere la polizia che gli assassini di Hinman erano ancora a piede libero e quindi scagionarlo dalle accuse di tortura e omicidio. Tale ipotesi fu ribadita e confermata da Beausoleil nelle interviste da lui rilasciate a Truman Capote e Ann Louise Bardach nel 1981.\nLa notte in cui si consumarono gli omicidi, Polanski non era presente: si trovava infatti a Londra per motivi di lavoro (stava lavorando alla produzione del film \"Il giorno del delfino\" che avrebbe dovuto dirigere). Manson in quel momento era al ranch mentre Charles \"Tex\" Watson, Susan Atkins, Patricia Krenwinkel, e Linda Kasabian si stavano dirigendo presso la villa. Questi si diressero verso la villa armati di coltelli, un revolver e una corda di nylon lunga tre metri. Giunti sul posto, Watson tagli\u00f2 i fili del telefono per impedire che venisse dato l'allarme. Con l\u2019eccezione di Linda Kasabian, che doveva coprir loro le spalle, gli altri tre scavalcarono la recinzione che circondava il parco della villa. In quel momento si accingeva a uscire in macchina Steven Parent, un giovane, in visita al custode della villa, che venne ucciso immediatamente a colpi di revolver da Tex Watson.\nEntrati nella villa, i membri della \"Famiglia\" non ebbero nessuna piet\u00e0 per i presenti. Il secondo a morire fu il parrucchiere Jay Sebring, che implor\u00f2 di lasciare in vita Sharon Tate in quanto incinta, ma fu ferito con un colpo di revolver all'ascella e finito con una serie di coltellate. La successiva vittima fu Wojciech Frykowski, che fu accoltellato da Susan Atkins e Tex Watson. Stessa sorte anche per Abigail Folger, accoltellata ripetutamente. L'ultima vittima fu Sharon Tate, 26 anni, incinta di otto mesi. Con uno straccio intriso del sangue dell'attrice, la Atkins scrisse sulla porta dalla quale avevano fatto irruzione \"\"PIG\" (\"maiale\" in lingua inglese). Il termine viene usato in modo spregiativo nei confronti dei poliziotti e \"Piggies\" \u00e8 il titolo di una canzone dei Beatles. Non ci furono sopravvissuti alla strage.\nI massacri della setta non si placarono e il giorno seguente furono uccisi l'imprenditore Leno LaBianca e sua moglie Rosemary; i due furono colpiti da pi\u00f9 di quaranta colpi di arma da taglio e il cadavere di Leno LaBianca fu ritrovato con un forchettone conficcato nello stomaco e un coltello nella gola. Su una parete interna venne scritto \"Death to Pigs\"\" (\"Morte ai porci\") col sangue delle vittime e sul frigorifero in cucina furono tracciate le parole \"Healter Skelter\", con una svista ortografica. Qualche giorno prima, il 27 luglio 1969, la prima vittima della \"Manson Family\" era stato un insegnante di musica, Gary Hinman, che qualche mese prima aveva dato ospitalit\u00e0 alla \"Family\", finendo poi per cacciarli. Hinman venne accoltellato da Bobby Beausoleil: sulla parete fu tracciata la scritta \"\"Political Piggy\"\", ovvero \"Porco politico\"; tali scritte, secondo il procuratore distrettuale Vincent Bugliosi, furono ordinate da Manson ai suoi seguaci per cercare di depistare le indagini e far accusare dell'omicidio i neri. \nL'ultimo assassinio attribuito alla \"Family\" fu quello di un lavorante del ranch dove si era stabilita la Family, Donald Shea (soprannominato \"Shorty\"), colpevole di aver sposato una donna nera, di aver picchiato Manson durante una lite e di volere sfrattare la banda di Manson dal rifugio dello Spahn Ranch, ma pi\u00f9 probabilmente per essere a conoscenza di elementi che riguardavano le due stragi Tate-LaBianca. Il 26 agosto 1969, dopo l'omicidio, il suo cadavere fu fatto a pezzi e questi vennero impacchettati e seppelliti nel letto di un torrente.\nL'attivit\u00e0 criminosa della \"Famiglia\" continu\u00f2 incontrastata per altri mesi, fino alla conclusione delle indagini di Vincent Bugliosi, avvocato di origini italiane. Testimone chiave nel processo fu Linda Kasabian, la ragazza che ricopr\u00ec il ruolo di \"palo\" la sera del 9 agosto 1969 che per evitare l'incarcerazione, testimoni\u00f2 contro Charles Manson che fu cos\u00ec arrestato per quello che viene ricordato come \"Il caso Tate-LaBianca\" e venne accusato di essere il mandante degli omicidi.\nIl processo e la condanna.\nNel 1970 cominci\u00f2 il processo contro Manson. Egli si present\u00f2 prima con una croce cristiana disegnata e poi con una X incisa sulla fronte. In seguito, dopo diversi anni di prigione, Manson stesso modific\u00f2 l'incisione sulla fronte facendola diventare una svastica. Il processo \u00e8 entrato nella storia degli Stati Uniti per la sua incredibile lunghezza: il solo dibattimento preliminare dur\u00f2 quasi un anno.\nManson dichiar\u00f2 sempre di non essere responsabile degli omicidi del '69; Susan Atkins invece, rivel\u00f2 che Manson aveva programmato di uccidere in seguito nomi noti nello show business come Liz Taylor, Steve McQueen, Tom Jones, Richard Burton, e Frank Sinatra, pur non avendo prove materiali a sostegno. Il 29 marzo 1971 il processo si chiuse con la condanna a morte di tutti i componenti della \"Famiglia\".\nNel 1972 lo Stato della California abol\u00ec la pena di morte e Manson e i responsabili degli omicidi furono spostati dal braccio della morte al carcere, con pena commutata in ergastolo.\nIl 25 maggio 2007, presso il carcere di Corcoran, l'undicesima udienza richiesta da Manson per ottenere la libert\u00e0 vigilata \u00e8 stata respinta. L'uomo, 72 anni a quel tempo (di cui 42 anni trascorsi in carcere), non era presente all'udienza, ma dichiar\u00f2 alla stampa per il tramite del proprio avvocato che nel 2012 avrebbe presentato puntualmente la sua dodicesima domanda di rilascio. Anche quest'ultima richiesta di scarcerazione anticipata \u00e8 stata rifiutata nell'aprile 2012 dalle autorit\u00e0 della California.\nLa lettera a Marilyn Manson.\nNel settembre del 2012 apparve online una lettera di Charles Manson indirizzata a Marilyn Manson; non risulta che vi sia stata alcuna replica da parte del cantante. \nMalattia e morte.\nIl 1\u00ba gennaio 2017, nella prigione di Corcoran, Manson fu trovato sofferente di perdite di sangue gastrointestinali e trasportato d'urgenza presso il Mercy Hospital di Bakersfield. Una fonte interna disse al \"Los Angeles Times\" che Manson era gravemente malato, e TMZ diffuse la notizia che i medici lo consideravano \"troppo debole\" per essere operato. Fu riportato in carcere il 6 gennaio e sottoposto a cure che non gli giovarono. Il 15 novembre 2017 un portavoce non autorizzato dall'autorit\u00e0 carceraria conferm\u00f2 che Manson era stato riportato in ospedale a Bakersfield. In ottemperanza alle leggi federali sulla \"privacy\" medica, il California Department of Corrections and Rehabilitation non conferm\u00f2 la notizia. Il 19 novembre 2017, dopo essere stato ricoverato pochi giorni prima in seguito ad un'emorragia intestinale, Manson mor\u00ec a causa di un arresto cardiaco all'et\u00e0 di 83 anni, al Kern County Hospital di Bakersfield. Soffriva da tempo per un cancro al colon.\nTre persone dichiararono la volont\u00e0 di reclamare la salma di Manson e i suoi effetti personali: suo nipote, Jason Freeman; Michael Channels, amico di Manson, che mostr\u00f2 una lettera, datata 14 febbraio 2002, nella quale Charles gli lasciava tutti i suoi beni e il suo cadavere; un altro amico di Manson, Ben Gurecki, che forn\u00ec una lettera simile, datata gennaio 2017, dove Manson nominava suo unico erede Matthew Roberts, il figlio presunto. Il 12 marzo 2018 le autorit\u00e0 giudiziarie della contea di Kern decisero in favore di Freeman riguardo al corpo di Manson. Freeman fece cremare i resti il 20 marzo 2018.\nAspetti controversi.\nLe ipotesi sugli omicidi e l'onda mediatica.\nNon si conoscono con esattezza i moventi che spinsero la banda a uccidere. Alcune ipotesi si potrebbero basare sull'ossessione per la fama di Manson: non essendo riuscito a diventare una rockstar come aveva sempre sognato egli avrebbe scelto l'alternativa pi\u00f9 facile, dei folli omicidi che attirassero l'attenzione dell'opinione pubblica.\nAltri ritengono che l'uomo, essendo vissuto nella povert\u00e0 e in mezzo alla strada, odiasse le persone ricche e famose e per questo covasse desideri di vendetta. Si ritiene che con la scritta \"Death to Pigs\" Manson volesse dimostrare la propria acredine nei confronti di tutti coloro che appartenevano all\"'establishment\". Questa ipotesi tuttavia non regge in quanto Manson, grazie ad amicizie come quella di Dennis Wilson o del produttore Phil Kaufman, aveva potuto frequentare i quartieri alti di Hollywood, dove ottenne la possibilit\u00e0 di registrare le sue canzoni. Manson non provava alcun odio per la classe benestante. Come dichiara nelle interviste televisive, essendo nato sulla strada, Manson ha sempre preferito vivere in libert\u00e0 e lontano da ritmi della societ\u00e0, motivo per cui prefer\u00ec rimanere presso lo Spahn Ranch piuttosto che andare a vivere nei quartieri di Hollywood.\nNel libro di Vincent Bugliosi si dichiara che Manson fu ispirato dai Beatles e nello specifico dalla canzone \"Helter Skelter\", dove credeva di aver individuato una sorta di \"messaggio profetico\" a lui indirizzato che gli ordinava di diffondere il caos in vista di un'imminente guerra razziale. Lo stesso Bugliosi avanza la teoria che Manson avesse ordinato l'omicidio di Sharon Tate per il desiderio di attribuire l'omicidio alla comunit\u00e0 afro-americana della citt\u00e0 di Los Angeles. Negli anni successivi queste ipotesi si riveleranno del tutto inconsistenti in seguito alle interviste e alle ulteriori indagini condotte su Manson e sui reali responsabili degli omicidi.\nSeppur per sua stessa ammissione si ritenesse apertamente un delinquente, Charles Manson si \u00e8 sempre professato innocente ed ha sempre dichiarato di non essere il responsabile degli omicidi. A fronte dei lavori che si richiamavano alle carte processuali, alle testimonianze giurate e ai verbali di polizia, negli anni successivi furono anche pubblicati libri a difesa di Charles Manson, quali \"Reflexion\" di Lynette Fromme, membro della Famiglia, \"Goodbye Helter Skelter\" di George Stimson, amico di un\u2019altra seguace, Sandra Good, \"The Manson File\" e \"The Manson File: Myth and Reality of an Outlaw Shaman\" di Nikolas Schreck con contributi dello stesso Manson e \"Now Is The Only Thing That's Real: A re-examination of the Manson murders, motives and mythos\" di Neil Sanders. \nAnche Doris Tate, madre di Sharon Tate, e Tex Watson in persona, in televisione declinarono ogni responsabilit\u00e0 da parte di Charles Manson per gli omicidi avvenuti.\nIl figlio segreto.\nNel 2009 un disc jockey di Los Angeles, Matthew Roberts, adottato in tenera et\u00e0 da una famiglia e cresciuto nell'Illinois, riusc\u00ec a risalire ai propri genitori naturali scoprendo di essere figlio di Manson. A undici anni Roberts aveva scoperto da sua sorella di essere stato adottato, ma si era messo alla ricerca dei suoi genitori biologici nel 1997 nonostante il padre adottivo avesse provato a scoraggiarlo.\nRoberts era sicuro che la scoperta lo avrebbe aiutato a \u00abconoscere meglio se stesso\u00bb. Invece, conoscere l'identit\u00e0 del suo padre biologico lo ha gettato nella depressione. La storia \u00e8 raccontata dall'edizione \"online\" del tabloid britannico \"The Sun\". \u00abNon ci volevo credere. Ero spaventato e arrabbiato allo stesso tempo. \u00c8 stato come scoprire che tuo padre \u00e8 Adolf Hitler\u00bb, ha detto Roberts. Dalla madre, trovata subito attraverso un'agenzia di servizi sociali, Matthew si \u00e8 fatto raccontare tutta la storia: lei e Manson si conobbero nel 1967 a San Francisco durante la famosa \"Summer of Love\" e, nel corso di un'orgia dove furono consumate massicce dosi di droga, Terry rimase incinta.\nNonostante il trauma per aver scoperto di essere il figlio di uno dei pi\u00f9 crudeli assassini degli ultimi quarant'anni, Matthew, che si definisce un pacifista (\u00abil mio eroe \u00e8 Gandhi\u00bb), ha cominciato a scrivergli. Manson ha confermato di essere suo padre e ha sempre risposto alle sue lettere scrivendo \u00abcose folli\u00bb e firmando con una svastica."}
{"id": "325858", "revid": "125814879", "url": "https://it.wikipedia.org/wiki?curid=325858", "title": "Ra\u00fal Gonz\u00e1lez Blanco", "text": "La sua carriera \u00e8 legata principalmente al Real Madrid, con cui ha vinto 3 volte la Champions League e 2 volte la Coppa Intercontinentale, oltre a 6 campionati nazionali. \u00c8 anche il giocatore con pi\u00f9 presenze (741) e, con 323 reti, il secondo miglior marcatore nella storia del club madrileno, dopo Cristiano Ronaldo. Nella Liga \u00e8 il secondo giocatore per numero di presenze (550) e il quinto per gol realizzati (228).\n\u00c8 il quarto giocatore con pi\u00f9 gol segnati (71) e il sesto con pi\u00f9 presenze (144) nella storia della Champions League, nonch\u00e9 il quarto miglior marcatore delle competizioni UEFA per club con 77 reti. Inoltre, con 44 gol \u00e8 il secondo miglior marcatore della nazionale spagnola, alle spalle del solo David Villa (59). Con 1063 incontri disputati, rientra anche nella ristretta cerchia dei calciatori con almeno 1000 presenze in carriera.\nInserito da Pel\u00e9 nella FIFA 100, ha conquistato il titolo di \"Pichichi\" nel 1999 e nel 2001, anno in cui \u00e8 arrivato secondo nella classifica del Pallone d'oro e terzo in quella del FIFA World Player.\nBiografia.\nTerzo figlio di Pedro Gonz\u00e1lez, un elettricista, e Mar\u00eda Luisa \"Marisa\" Blanco, una casalinga, Ra\u00fal \u00e8 cresciuto nella Colonia Marconi di San Crist\u00f3bal de los \u00c1ngeles, un modesto \"barrio\" della periferia sud madrilena.\nSi \u00e8 sposato con Mamen Sanz, ex modella spagnola nata due anni prima di lui, il 1\u00ba luglio 1999 a Villafranca del Castillo (Villanueva de la Ca\u00f1ada, area metropolitana di Madrid). Dal matrimonio sono nati cinque figli: Jorge (2000), Hugo (2002), i gemelli H\u00e9ctor e Mateo (2005), e Mar\u00eda (2009). La sua esultanza caratteristica, che lo vede baciare la fede nuziale dopo ogni rete, \u00e8 in onore della moglie ed \u00e8 accompagnata anche da un doppio colpo al cuore, come dedica ai suoi quattro figli maschi e, quando la compagna era in attesa della figlia, da un gesto che mimava la maternit\u00e0 della moglie.\nNel 2004 Ra\u00fal \u00e8 stato nominato Ambasciatore di buona volont\u00e0 della FAO.\nCaratteristiche tecniche.\nRa\u00fal era un giocatore carismatico, che poteva ricoprire tutti i ruoli dell'attacco, in particolare quello di seconda punta. Aveva un ottimo senso del gol, una grande capacit\u00e0 di dialogo con i compagni e buone doti fisiche. Mancino naturale, era tecnicamente molto dotato e anche un buon colpitore di testa. Era un giocatore molto intelligente e corretto: in carriera, da professionista, non \u00e8 mai stato espulso e ha ricevuto poche ammonizioni.\nCarriera.\nGiocatore.\nClub.\nInizi e giovanili dell'Atl\u00e9tico Madrid.\nRa\u00fal ha iniziato a giocare a calcio nella squadra del suo quartiere, il San Crist\u00f3bal de los \u00c1ngeles, nelle categorie \"alevin\" e \"infantil\". Il suo primo tesserino calcistico, come da lui stesso ammesso, era falso: riportava il nome \"Dani\" e un'et\u00e0 errata, perch\u00e9 non era ancora abbastanza grande per giocare con gli \"alevin\". In totale, Ra\u00fal ha giocato tre anni nel San Crist\u00f3bal.\nNel 1990, quando Ra\u00fal aveva ormai 13 anni, il padre Pedro, tifoso dei \"Colchoneros\", lo ha fatto firmare per l'Atl\u00e9tico Madrid. Con l'Atl\u00e9tico Madrid, allenato da Francisco de Paula, Ra\u00fal ha vinto subito il campionato giovanile nella categoria \"Preferente infantil\", giocando come esterno sinistro di centrocampo e segnando 65 dei 308 gol totali realizzati dalla squadra. L'anno successivo, da capitano, ha vinto nuovamente il titolo nella categoria \"Primera cadete\" segnando 55 reti, 8 delle quali in una sola partita vinta 25-0. Nel 1992, tuttavia, il presidente dell'Atl\u00e9tico Madrid Jes\u00fas Gil, motivato da gravi problemi economici, ha deciso di sopprimere le squadre giovanili. Ra\u00fal ha chiuso cos\u00ec la sua esperienza nell'Atl\u00e9tico con 146 reti in 67 partite ufficiali e il Real Madrid non ha perso l'opportunit\u00e0 di portarlo nella propria \"cantera\".\nReal Madrid.\nGiovanili e filiali.\nAnche nelle giovanili del Real Madrid Ra\u00fal ha confermato le sue ottime doti, soprattutto in fase di realizzazione. Il suo debutto in partite ufficiali risale al 20 settembre 1992 contro l'Alcal\u00e1, quando ha realizzato una rete guidando la sua squadra, il \"Cadete A\", alla vittoria per 5-0. In quella stagione Ra\u00fal ha vinto la Copa de Madrid, la fase di qualificazione per il campionato spagnolo e il campionato spagnolo Cadete. Nella fase finale, a Malaga, ha segnato 7 reti con prestazioni sempre decisive e con lui in campo la sua squadra non ha mai perso una partita in tutto l'anno.\nNella stagione 1993-1994 ha giocato prima con lo \"Juvenil B\" per poi passare allo \"Juvenil A\", con cui ha segnato 45 gol nella \"Divisi\u00f3n de Honor Juvenil\". Il 9 febbraio 1994, contro l'Alcal\u00e1, ha ricevuto l'unica espulsione di tutta la sua carriera. In aprile ha vinto la XV edizione della Dallas Cup, torneo giovanile statunitense, dove ha giocato 6 partite e segnato 5 gol partendo sempre dalla panchina; nella finale il Real Madrid si \u00e8 imposto sul Kaiserslautern per 8-0. Al ritorno dagli Stati Uniti, ha disputato la \"Copa del Rey Juvenil\", torneo nel quale sono continuati i difficili rapporti con l'allenatore Palmero. Ra\u00fal \u00e8 stato relegato in panchina per tutta la competizione ma, alla vigilia della finale di Saragozza, il tecnico \"Merengue\" aveva comunicato al giocatore l'intenzione di farlo partire titolare, salvo poi cambiare idea il giorno della partita. Alla notizia dell'esclusione, Ra\u00fal si \u00e8 rifiutato di andare in panchina per la gara che la squadra madrilena ha perso per 2-1 contro il Barcellona. In totale, nella \"cantera\" del Real Madrid, Ra\u00fal ha segnando 180 gol nelle partite ufficiali disputate.\nNel 1994 \u00e8 stato protagonista col Real Madrid C, allenato da Toni Grande, di un folgorante inizio di stagione, nel quale \u00e8 andato a segno nelle prime 5 partite di Segunda Divisi\u00f3n B e successivamente, dopo una gara senza segnare, ha realizzato 5 reti in una sola partita contro il Corralejos di Fuerteventura. Rafa Ben\u00edtez, all'epoca allenatore del Real Madrid B, lo ha quindi convocato per una partita contro il Palam\u00f3s, per quella che \u00e8 stata la sua unica presenza nella seconda squadra madridista. Dopo il passaggio in prima squadra Ra\u00fal \u00e8 tornato per un altro incontro con il Real Madrid C contro il M\u00f3stoles nel novembre 1994, nel quale ha segnato una doppietta. In totale con il Real Madrid C ha realizzato 16 gol in 8 partite di Segunda Divisi\u00f3n B.\nL'affermazione in prima squadra.\nJorge Valdano, allenatore delle \"Merengues\", date le ottime prestazioni con le giovanili, ha fatto debuttare Ra\u00fal in prima squadra in un'amichevole contro il Real Oviedo, il 6 settembre 1994. Il giovane attaccante ha superato la prova segnando un gol su assist di Butrague\u00f1o. A causa degli infortuni di Alfonso e Mart\u00edn V\u00e1zquez, Valdano ha deciso di scommettere ancora su Ra\u00fal, facendolo esordire nella Liga il 29 ottobre 1994 contro il (sconfitta per 3-2). In quella gara Ra\u00fal non ha segnato alcuna rete nonostante diverse occasioni, ma ha realizzato comunque un assist per il gol di Zamorano; inoltre, all'et\u00e0 di 17 anni e 124 giorni, \u00e8 diventato il giocatore pi\u00f9 giovane a esordire con la \"camiseta blanca\". Una settimana pi\u00f9 tardi, il 5 novembre 1994, ha realizzato il primo gol con la maglia della prima squadra nel derby con l'Atl\u00e9tico Madrid, partita nella quale ha anche realizzato l'assist per Zamorano e si \u00e8 procurato un calcio di rigore. Il 22 gennaio 1995 ha realizzato la sua prima doppietta contro il Celta Vigo e, nonostante la sua giovane et\u00e0, non ha tardato a diventare titolare in prima squadra. Ra\u00fal ha chiuso la sua prima stagione con il Real Madrid con 9 reti in campionato, vinto dai \"Blancos\", e una in Coppa del Re.\nIl 13 settembre 1995 Ra\u00fal ha esordito in Champions League contro l' (1-0 per gli olandesi), diventando il pi\u00f9 giovane madridista ad esordire in una competizione europea (18 anni e 2 mesi). Ha realizzato i primi gol nella massima competizione europea per club il 18 ottobre 1995 conto il Ferencv\u00e1ros, partita nella quale \u00e8 stato autore di una tripletta nel 6-1 finale. Grazie a queste marcature \u00e8 diventato il pi\u00f9 giovane giocatore delle \"Merengues\" a segnare in Champions League nonch\u00e9 il pi\u00f9 giovane in assoluto a realizzare una tripletta nella manifestazione. Ha chiuso l'annata con 19 gol nella Liga e un gol nella Coppa del Re. La stagione 1995-1996 \u00e8 stata anche l'unica nella quale Ra\u00fal non ha vestito la maglia numero 7, allora sulle spalle di Esn\u00e1ider, bens\u00ec la numero 17.\nNella stagione 1996-1997 Ra\u00fal ha conquistato la seconda Liga della sua carriera. Con l'arrivo di Fabio Capello ha arretrato la sua posizione in campo ricoprendo il ruolo di centrocampista offensivo di sinistra; ha chiuso il campionato con 21 reti in 42 partite, venendo anche eletto dalla stampa miglior giocatore spagnolo della Liga.\nHa iniziato molto bene la stagione 1997-1998, aggiudicandosi la Supercoppa di Spagna segnando 3 gol in due partite al Barcellona, ma nel prosieguo si \u00e8 rivelata una delle annate pi\u00f9 difficili. Tormentato per tutta la stagione da una pubalgia che, riflettendosi sul suo gioco, lo ha penalizzato fortemente soprattutto sul piano della combattivit\u00e0 e lo ha costretto a fare delle infiltrazioni per poter giocare, \u00e8 riuscito comunque a chiudere la stagione in bellezza: il 20 maggio 1998, infatti, \u00e8 diventato campione d'Europa per la prima volta nella sua carriera, battendo in finale ad Amsterdam la Juventus e aggiudicandosi cos\u00ec la Champions League 1997-1998. In quella stagione Ra\u00fal ha segnato 2 gol in Champions League e 10 nella Liga.\nIl 1\u00ba dicembre 1998 \u00e8 stato tra i protagonisti della vittoria della Coppa Intercontinentale contro il Vasco da Gama, 38 anni dopo l'ultimo successo madridista. In quella partita Ra\u00fal ha realizzato il gol della vittoria a 8 minuti dalla fine su lungo lancio di Seedorf, dopo aver dribblato in area due difensori avversari. Il gol fu chiamato \"aguan\u00eds\". dallo stesso Ra\u00fal, che lo considera il pi\u00f9 bello e importante della sua carriera. Lo spagnolo \u00e8 stato anche nominato miglior giocatore della partita. Il 23 maggio 1999, contro il Tenerife, ha raggiunto quota 100 gol ufficiali con la \"camiseta blanca\". A fine stagione ha vinto il titolo di \"Pichichi\" della Liga segnando 25 reti, che gli sono anche valse il 3\u00ba posto nella classifica della Scarpa d'oro del 1999.\nNel gennaio del 2000 Ra\u00fal ha partecipato in Brasile alla prima edizione del Mondiale per club, segnando 2 gol in 4 partite. Il 15 aprile 2000, con la rete segnata alla Romareda contro il Real Saragozza, \u00e8 diventato il madridista pi\u00f9 giovane a raggiungere le 100 marcature nella Liga, all'et\u00e0 di 22 anni e 293 giorni. Il 24 maggio 2000, allo Stade de France, Ra\u00fal si \u00e8 laureato campione d'Europa per la seconda volta, grazie al 3-0 ottenuto contro il Valencia. Ra\u00fal ha disputato un'ottima Champions League: ha segnato 10 gol e servito 2 assist in 15 partite ed \u00e8 stato protagonista nei momenti \"clou\", come la doppietta realizzata all'Old Trafford contro il Manchester United nei quarti di finale o il gol realizzato nella finale di Parigi. Alla fine \u00e8 stato capocannoniere con 10 reti (insieme ai brasiliani Jardel e Rivaldo) ed eletto miglior attaccante delle competizioni UEFA.\nL'era dei \"Gal\u00e1cticos\".\nNella stagione 2000-2001 Ra\u00fal \u00e8 stato il grande protagonista, insieme a Figo, del 28\u00ba titolo nazionale del Real Madrid. Con 24 gol \u00e8 diventato per la seconda volta in carriera \"Pichichi\" e si \u00e8 piazzato al terzo posto nella classifica della Scarpa d'oro 2001. Il 4 febbraio 2001, durante la partita contro il M\u00e1laga, Ra\u00fal ha segnato i suoi gol numero 112 e 113 nella Liga, superando Cuco Ziganda e diventando il miglior marcatore in attivit\u00e0 del campionato spagnolo. Per il secondo anno consecutivo \u00e8 stato inoltre capocannoniere della Champions League con 7 gol, nonch\u00e9 miglior attaccante delle competizioni UEFA.\nIl 6 marzo 2002, giorno del centenario del Real Madrid, ha segnato un gol nella finale della Coppa del Re giocata in casa al Bernab\u00e9u. La sua rete, tuttavia, non ha impedito la sconfitta madrilena ad opera del Deportivo La Coru\u00f1a. Ra\u00fal \u00e8 stato con 6 reti il capocannoniere della coppa a pari merito con Guti. La Champions League 2001-2002 ha consacrato Ra\u00fal campione d'Europa per la terza volta in cinque anni. Il numero 7 del Real Madrid ha realizzato 6 gol e 3 assist in tutto il torneo ed \u00e8 stato eletto per la terza volta consecutiva (un record) miglior attaccante delle competizioni UEFA. Il 15 maggio 2002, con la rete realizzata in finale al \u00e8 stato il primo giocatore ad essere andato in gol in due finali di Champions League, 2000 e 2002.\nLa stagione 2002-2003 \u00e8 stata una delle migliori per Ra\u00fal. Ha iniziato vincendo la sua prima Supercoppa europea contro il Feyenoord e, a dicembre, la Coppa Intercontinentale contro i paraguayani dell'Olimpia di Asunci\u00f3n. L'11 dicembre 2002, segnando una doppietta contro il , ha raggiunto quota 200 gol con la maglia del Real Madrid in tutte le competizioni ufficiali. Ra\u00fal \u00e8 stato autore di una Champions League 2002-2003 di alto livello: ha segnato 9 reti e trascinato la squadra in semifinale, dove \u00e8 stata eliminata dalla Juventus. Il 22 giugno 2003 il Real Madrid ha vinto la 29\u00aa Liga della sua storia, con Ra\u00fal grande protagonista (16 gol e 11 assist), insieme al nuovo compagno d'attacco Ronaldo.\nNell'estate del 2003, con la partenza di Fernando Hierro, Ra\u00fal \u00e8 diventato a 26 anni il pi\u00f9 giovane giocatore a essere designato come capitano della storia del Real Madrid.\nLa flessione.\nLa prima stagione da capitano non \u00e8 stata molto fortunata per Ra\u00fal. Ha vinto subito la Supercoppa di Spagna contro il Maiorca, ma poi il Real Madrid \u00e8 stato protagonista di un crollo nel finale di stagione, quando ha perso la finale di Coppa del Re contro il , \u00e8 stato eliminato dalla Champions League 2003-2004 per mano del Monaco e ha sciupato un vantaggio di 9 punti nella Liga. Ra\u00fal ha segnato 11 gol in campionato, 2 in Champions League e 6 reti in 6 partite di Coppa del Re, vincendo il titolo di capocannoniere del torneo per la seconda volta in carriera. Come per tutto il resto della squadra, anche le sue prestazioni, infatti, erano notevolmente calate, soprattutto in fase realizzativa, anche a causa della posizione in campo pi\u00f9 lontana dalla porta, dal momento che veniva schierato spesso come centrocampista di fascia sia a destra che a sinistra.\nLe cose non sono cambiate neanche nella stagione 2004-2005. Nel Real Madrid si sono succeduti diversi allenatori, da Camacho a Luxemburgo, passando per Garc\u00eda Rem\u00f3n, ma la squadra non \u00e8 riuscita lo stesso a portare a casa alcun trofeo. Ra\u00fal ha segnato 9 gol nella Liga e 4 reti in Champions League. Il 7 maggio 2005, con la doppietta segnata al Racing Santander, ha raggiunto i 250 gol ufficiali col club madridista.\nIl 28 settembre 2005, Ra\u00fal ha segnato contro l' il 50\u00ba gol in Champions League, superando il precedente record di Di St\u00e9fano e diventando il miglior marcatore nella storia della massima competizione continentale. Il 20 ottobre 2005, invece, \u00e8 stato il primo calciatore a raggiungere il traguardo delle 100 presenze in Champions League nella partita contro il Rosenborg, festeggiato col 51\u00ba gol. Il 19 novembre 2005, nel corso di Barcellona-Real Madrid, ha subito il suo unico grave infortunio in carriera, lesionandosi il menisco, la cartilagine e parzialmente il legamento crociato anteriore del ginocchio sinistro. I medici del Real Madrid hanno scelto di non operarlo ma di sottoporlo a una terapia conservativa, che ha costretto Ra\u00fal a rimanere lontano dai campi di gioco per 3 mesi, ritornando a disposizione il 17 febbraio 2006 per la partita casalinga contro l'Alav\u00e9s, nella quale \u00e8 subentrato al 67\u00ba minuto a J\u00falio Baptista. Penalizzato dal grave infortunio Ra\u00fal ha chiuso la stagione con le peggiori cifre della sua carriera: 5 gol nella Liga e 2 in Champions League.\nLa rinascita.\nNella stagione 2006-2007 \u00e8 stato tra i protagonisti della conquista del 30\u00ba titolo spagnolo delle \"Merengues\", segnando la rete decisiva nella sfida d'andata contro il Bar\u00e7a e guidando la squadra in diverse rimonte nel finale di stagione. Secondo lo stesso Ra\u00fal, il merito principale del successo madridista \u00e8 da attribuirsi all'allenatore Fabio Capello. Il capitano del Real Madrid ha chiuso la stagione con 7 reti realizzate nella Liga e 5 in Champions League, dove, con la doppietta realizzata contro la , il 26 settembre 2006, ha riagguantato \u0160ev\u010denko in testa ai marcatori di tutti i tempi in Champions League.\nNella stagione 2007-2008, sotto la guida di Bernd Schuster, che lo ha riportato alla sua naturale posizione di attaccante, e grazie all'intesa con van Nistelrooy \u00e8 tornato nuovamente a segnare pi\u00f9 di 10 gol in campionato, cosa che non succedeva dal 2003-2004. L'8 marzo 2008 ha segnato contro l'Espanyol il gol numero 200 nella Liga, secondo pi\u00f9 giovane della storia a raggiungere questo traguardo dopo il basco Telmo Zarra. Ra\u00fal \u00e8 stato determinante, con 18 reti (miglior marcatore della squadra) e 5 assist per la conquista del 31\u00ba titolo nazionale della storia madridista, il sesto della sua carriera. A fine stagione ha ricevuto il Trofeo Alfredo Di St\u00e9fano, assegnato al miglior giocatore del campionato spagnolo di calcio.\nNella stagione 2008-2009 Ra\u00fal ha guidato il Real Madrid alla vittoria nella Supercoppa di Spagna contro il Valencia, con la squadra madrilena in inferiorit\u00e0 numerica di due uomini. L'11 novembre 2008, ha realizzato una tripletta al Real Uni\u00f3n di Ir\u00fan in una gara valida per la Coppa del Re, raggiungendo i 300 gol ufficiali con la \"camiseta blanca\". L'11 gennaio 2009, ha giocato contro il Maiorca la sua 500\u00aa partita nella Liga, traguardo festeggiato con un gol. Il 31 gennaio 2009, contro il Numancia ha segnato il gol numero 307 con il Real Madrid, eguagliando Di St\u00e9fano come massimo realizzatore nella storia della \"Casa Blanca\" e poi lo ha suparato il 15 febbraio 2009 grazie alla doppietta contro lo Sporting Gij\u00f3n. Il 21 febbraio un'altra doppietta, segnata questa volta al Betis Siviglia, gli ha permesso di conquistare altri due primati riguardanti la Liga: \u00e8 diventato il miglior realizzatore della storia del Real Madrid (superando nuovamente Di St\u00e9fano), nonch\u00e9 il giocatore che ha segnato in pi\u00f9 partite diverse (179), battendo il precedente record di Hugo S\u00e1nchez, fermatosi a 178. Il 16 maggio 2009 ha disputato la 700\u00aa partita con la maglia del Real Madrid, in occasione della partita di campionato contro il Villarreal.\nAll'inizio della stagione 2009-2010 Ra\u00fal ha strappato a Manolo Sanch\u00eds due prestigiosi record, aggiungendoli ai numerosi gi\u00e0 in suo possesso: il 23 settembre 2009, nella partita contro il Villarreal, ha raggiunto le 524 presenze nella Liga, diventando il giocatore con pi\u00f9 presenze nella massima divisione spagnola con la \"camiseta blanca\". Il 17 ottobre seguente, contro il Valladolid ha giocato la partita numero 711 con il Real Madrid, diventando il primatista delle \"Merengues\" in partite ufficiali. Nella stessa partita, segnando una doppietta, \u00e8 arrivato a 226 reti in campionato, raggiungendo C\u00e9sar Rodr\u00edguez al quarto posto fra i migliori marcatori nella storia della Primera Divisi\u00f3n spagnola.\nIl 21 ottobre contro il Milan ha segnato la 68\u00aa rete personale nelle competizioni UEFA per club, raggiungendo cos\u00ec Filippo Inzaghi al comando di questa speciale classifica. Il 27 febbraio 2010, contro il Tenerife, ha eguagliato le 542 presenze di Francisco Buyo e le 227 reti di Di St\u00e9fano nel massimo campionato spagnolo, raggiungendo cos\u00ec il terzo posto assoluto di entrambe le classifiche storiche. Il 6 marzo, contro il Siviglia, ha giocato la 543\u00aa partita in campionato, raggiungendo Eusebio Sacrist\u00e1n al secondo posto assoluto. Il 24 aprile 2010, contro il Real Saragozza, ha giocato la sua ultima partita con la maglia del Real Madrid, proprio nello stadio del suo debutto, la Romareda. Entrato nel corso del primo tempo e infortunatosi per una distorsione alla caviglia, \u00e8 rimasto in campo fino a segnare il gol del vantaggio, diventando, con 228 gol, il terzo marcatore assoluto della Liga fino a quel momento (superato poi da Lionel Messi nel 2014) e il giocatore che ha segnato per pi\u00f9 volte (77) la prima rete di una partita della Primera Divisi\u00f3n spagnola, a pari merito con Hugo S\u00e1nchez.\nIl 26 luglio 2010, in conferenza stampa, Ra\u00fal ha annunciato il suo addio al club \"blanco\" dopo 18 anni passati tra settore giovanile e prima squadra.\nSchalke 04.\nIl 28 luglio 2010 lo Schalke 04 ha annunciato il trasferimento di Ra\u00fal al club tedesco, con il quale il giocatore spagnolo a 33 anni ha firmato un contratto biennale. Ra\u00fal ha esordito con la squadra tedesca il 7 agosto 2010 nella gara valida per la Supercoppa di Germania persa 2-0 contro il Bayern Monaco. Due settimane pi\u00f9 tardi, il 21 agosto 2010, ha esordito in Bundesliga contro l'Amburgo, partita persa 2-1 e nella quale Ra\u00fal \u00e8 stato sostituito al 63\u00ba minuto di gioco da Moritz. Il 25 settembre 2010 ha segnato la prima rete con la maglia dello Schalke 04, realizzando il gol del definitivo 2-2 contro il Borussia M\u00f6nchengladbach.\nIl 20 ottobre 2010 Ra\u00fal, dopo aver segnato due reti nel 3-1 contro l'Hapoel Tel Aviv nella terza giornata della fase a gironi della Champions League 2010-2011, ha raggiunto quota 70 gol nelle competizioni UEFA per club, superando Filippo Inzaghi come miglior marcatore, e ha eguagliato Gerd M\u00fcller a quota 69 reti come primatista di gol nelle coppe europee. Due settimane pi\u00f9 tardi Inzaghi ha nuovamente raggiunto Ra\u00fal come miglior marcatore nelle competizioni UEFA per club. Il 20 novembre 2010 ha realizzato la sua prima tripletta con la maglia dello Schalke 04, nella partita di campionato vinta 4-0 contro il . Il 15 febbraio 2011, grazie alla rete realizzata contro il Valencia, ha raggiunto le 71 reti nelle competizioni UEFA per club e si \u00e8 riportato al comando solitario di tale graduatoria superando nuovamente Inzaghi. Il 15 marzo 2011, nel ritorno degli ottavi contro la squadra spagnola, ha disputato la 140\u00aa gara in Champions League, superando il precedente primato di Paolo Maldini, e il 5 aprile 2011, con la rete all'Inter nell'andata dei quarti di finale, ha staccato Inzaghi, diventando, con 71 reti, il miglior marcatore nella storia delle coppe europee. Ha concluso la prima stagione con la maglia dello Schalke 04 con all'attivo 51 presenze e 19 gol.\nIl 23 luglio 2011 a Gelsenkirchen ha vinto la Supercoppa di Germania superando per 4-3 ai rigori il , campione di Germania. I compagni successivamente lo hanno eletto nel \"Mannschaftsrat\", ma lo spagnolo ha preferito non ricoprire tale ruolo. Nel corso della stagione 2011-2012 Ra\u00fal ha indossato la fascia di capitano della squadra tedesca in alcune partite nelle quali era assente per infortunio H\u00f6wedes. La prima di queste \u00e8 stata il 19 novembre 2011 contro il Norimberga, partita nella quale lo spagnolo ha anche segnato la rete del definitivo 4-0. Il 1\u00ba dicembre seguente, sempre come capitano, ha segnato la sua prima rete in Europa League contro la Steaua Bucarest.\nIl 19 aprile 2012 Ra\u00fal ha ufficializzato la decisione di non rinnovare il contratto con lo Schalke 04, in scadenza a fine stagione; la squadra tedesca ha deciso di ritirare la maglia numero 7, indossata dal giocatore spagnolo nei due anni trascorsi in Germania, a partire dalla stagione successiva e per un lasso di tempo indeterminato. Il numero 7 \u00e8 stato poi riassegnato nuovamente nella stagione 2013-2014 a Max Meyer. Ha concluso la sua seconda stagione con 47 presenze e 21 gol fra campionato e coppe per un totale di 98 presenze e 40 reti con la maglia dello Schalke 04.\nAl-Sadd.\nIl 13 maggio 2012 la squadra qatariota dell'Al-Sadd, tramite il proprio sito ufficiale, ha annunciato l'ingaggio di Ra\u00fal a partire dalla stagione 2012-2013.\nHa esordito con la squadra di Doha il 5 agosto 2012 nella gara valida per la Sheikh Jassem Cup contro l'Al-Mesaimeer, segnando su rigore il gol del definitivo 2-0; nel corso della partita Ra\u00fal ha anche indossato la fascia di capitano dopo l'uscita dal campo di Abdulla Koni. Si \u00e8 ripetuto anche nella successiva partita vinta per 3-0 conto l'Al-Arabi, dove, sugli sviluppi di un calcio d'angolo, ha realizzato il secondo gol della propria squadra; la vittoria ha consentito all'Al-Sadd di qualificarsi per la finale della manifestazione, persa per 1-0 contro l'Al-Rayyan.\nSuccessivamente ha disputato tutte le 22 partite del campionato qatariota come capitano e ha vinto la competizione, nella quale ha realizzato 9 gol (tra cui una doppietta), alla penultima giornata.\nIl 27 aprile 2013, disputando la semifinale di Qatar Crown Prince Cup 2013 contro l'Al-Rayyan, ha raggiunto le 1000 presenze in carriera tra squadre di club e Nazionali. La vittoria della partita (3-1) \u00e8 valsa la qualificazione alla finale, poi persa per 3-2 contro il Lekhwiya. Successivamente Ra\u00fal ha segnato un gol nella finale dell'Emir of Qatar Cup 2013, persa per 2-1 contro l'Al-Rayyan, terminando cos\u00ec la stagione 2012-2013 con all'attivo 12 reti in 34 partite.\nNew York Cosmos.\nIl 30 ottobre 2014 viene annunciata la sua firma con il club statunitense dei New York Cosmos con il quale firma un contratto pluriennale e di cui sar\u00e0 anche il direttore tecnico del settore giovanile, ruolo che ricoprir\u00e0 anche dopo il suo ritiro dal calcio giocato. Fa il suo esordio con la nuova maglia il 4 aprile 2015, in occasione dell'incontro inaugurale della NASL, giocando 53 minuti nella vittoria esterna sui Fort Lauderdale Strikers. L'11 aprile, nella seconda partita stagionale, segna il suo primo gol nella NASL grazie a un colpo di testa che fissa il risultato sull'1-1 dopo il vantaggio iniziale dell'Indy Eleven. Il 13 giugno vince il suo primo trofeo con la compagine statunitense trionfando da imbattuto (5 vittorie e 5 pareggi) nella Spring Season della NASL. Il 15 ottobre, attraverso il sito del club, annuncia che al termine della stagione si ritirer\u00e0 dal calcio giocato. Conclude la sua carriera il 15 novembre, vincendo il titolo NASL, nella finale play-off vinta per 3-2 contro l'Ottawa Fury.\nNazionale.\nNazionali giovanili.\nRa\u00fal nel 1994 \u00e8 stato convocato nella Nazionale spagnola Under-18, con cui ha realizzato 4 gol in due partite.\nNel 1995 ha partecipato al Mondiale Under-20 in Qatar, nel quale in 5 partite disputate ha realizzato 3 gol.\nNel 1996 ha esordito nella Nazionale spagnola Under-21, con cui ha disputato l'Europeo di categoria del 1996, perso in finale ai rigori contro l'Italia. In quella partita Ra\u00fal ha segnato su punizione il gol del pareggio spagnolo, ma poi ha sbagliato, come de la Pe\u00f1a, il tiro dal dischetto. In totale con la Nazionale Under-21 ha messo a segno ben 8 gol in 9 partite.\nSempre nel 1996 ha partecipato alle Olimpiadi di Atlanta, dove ha giocato 4 partite realizzando 2 reti.\nNazionale maggiore.\nRa\u00fal ha esordito nella Nazionale maggiore spagnola a Praga il 9 ottobre 1996, a 19 anni, contro la (0-0) in una partita valida per le qualificazioni ai Mondiali 1998. Ha realizzato la prima rete con la il 14 dicembre 1996 a Valencia contro la , segnando il gol del definitivo 2-0 al 37\u00ba minuto di gioco.\nHa fatto parte della selezione cha ha preso parte ai Mondiali 1998 in Francia, dove ha disputato tutte le 3 partite della Nazionale spagnola, eliminata nella fase a gironi, segnando un gol nella prima partita delle \"Furie Rosse\" contro la . Con questo gol \u00e8 diventato il pi\u00f9 giovane giocatore della Nazionale spagnola a segnare in un Mondiale (20 anni e 351 giorni).\nDopo aver disputato buona parte delle qualificazioni per gli Europei del 2000, \u00e8 stato inserito dal CT Jos\u00e9 Antonio Camacho nella lista dei convocati per la fase finale in Belgio e Paesi Bassi. Nella manifestazione la Spagna \u00e8 stata eliminata ai quarti di finale dalla e Ra\u00fal, titolare in tutte le 4 partite disputate dagli iberici, ha realizzato una sola rete nella fase a gironi contro la , sbagliando anche un rigore all'89\u00ba minuto del quarto di finale contro i francesi. Da quel momento ha deciso di non utilizzare pi\u00f9 la maglia numero 10, optando per il numero 7 gi\u00e0 utilizzato nel Real Madrid.\nAi Mondiali 2002 in Corea del Sud e Giappone, dopo aver realizzato 3 reti nelle prime 4 partite risultando il capocannoniere della propria Nazionale insieme a Morientes, \u00e8 stato costretto a saltare il quarto di finale contro i padroni di casa della , perso dalla Spagna ai rigori, per un infortunio all'inguine occorsogli nella partita precedente contro l'.\nIl 21 agosto 2002, contro l', \u00e8 stato nominato per la prima volta capitano della Nazionale, a seguito del ritiro internazionale di Hierro.\nIl 7 settembre 2002, segnando contro la il 900\u00ba gol della Nazionale spagnola, ha raggiunto Hierro in vetta alla classifica dei migliori marcatori delle \"Furie Rosse\", superandolo poi il 12 gennaio 2003 grazie alla doppietta realizzata in amichevole contro la .\n\u00c8 risultato decisivo nelle gare di qualificazione agli Europei 2004, andando a segno in entrambe le sfide dello spareggio contro la . Durante la fase finale in Portogallo, nella quale la Spagna \u00e8 stata eliminata nella fase a gironi, ha disputato come titolare tutte le 3 gare delle \"Furie Rosse\", senza tuttavia realizzare alcuna rete.\nAi Mondiali 2006 ha giocato tutte le quattro partite degli spagnoli, eliminati negli ottavi di finale dalla Francia, andando in gol nella seconda partita della fase a gruppi contro la . Con questa rete \u00e8 diventato il 3\u00ba calciatore spagnolo a segnare in 3 differenti campionati mondiali.\nIl 15 agosto 2006 nell'amichevole di Reykjav\u00edk contro l' finita 0-0, ha raggiunto le 100 presenze in Nazionale.\nL'ultima partita di Ra\u00fal con la Nazionale spagnola \u00e8 stata il 6 settembre 2006 in occasione della gara valevole per le qualificazioni agli Europei 2008 contro l' (3-2 per i nordirlandesi). In totale ha disputato 102 partite con le \"Furie Rosse\" e realizzato 44 gol che gli valgono la quinta posizione, dietro Casillas, Xavi, Zubizarreta e Alonso, nella classifica di presenze della Nazionale spagnola e la seconda in quella dei marcatori alle spalle di David Villa, dopo aver detenuto tale record per pi\u00f9 di 10 anni.\nDopo le 18 reti segnate nella Liga 2007-2008 giocando ad alti livelli e conquistando con il Real Madrid il 2\u00ba titolo di campione di Spagna consecutivo, era stato ipotizzato un suo rientro nelle file della Nazionale iberica in occasione dell'Europeo 2008 in Svizzera e Austria, ma il tecnico Luis Aragon\u00e9s lo ha escluso ufficialmente il 17 maggio 2008.\nIl 24 maggio 2010, in occasione dell'inaugurazione del Museo della RFEF, Ra\u00fal \u00e8 stato premiato dalla Federazione calcistica spagnola per il raggiungimento delle 100 presenze con la Nazionale con una propria medaglia d'oro.\nAllenatore.\nDopo essere stato il direttore tecnico del settore giovanile dei New York Cosmos, il 3 luglio 2018 entra nello staff del Real Madrid con il ruolo di allenatore della selezione \"Cadete B\". Il 2 settembre ottiene subito il trofeo \"Sant Gabriel\" battendo il Barcellona per 2-0.\nIl 1\u00ba marzo 2019 viene promosso alla guida della formazione \"Juvenil B\" dopo l\u2019esonero di \u00c1lvaro Benito. Il 20 giugno seguente viene promosso allenatore del Real Madrid Castilla.\nIl 24 giugno 2020 visto la carica vacante, viene nominato tecnico della selezione \"Juvenil A\", guider\u00e0 i piccoli blancos al torneo della UEFA Youth League.\nStatistiche.\nTra club, nazionale maggiore e nazionali giovanili, Ra\u00fal Gonz\u00e1lez Blanco ha giocato globalmente 1065 partite segnando 465 reti, alla media di 0,46 gol a partita.\nPresenze e reti nei club.\n\"Statistiche aggiornate al termine della carriera da calciatore.\"\nRecord.\nDurante la sua carriera, Ra\u00fal \u00e8 riuscito a conseguire alcuni record:"}
{"id": "325868", "revid": "110157", "url": "https://it.wikipedia.org/wiki?curid=325868", "title": "Citro\u00ebn", "text": "La Citro\u00ebn (pronuncia francese ) \u00e8 una casa automobilistica francese nata nel 1919 dalla trasformazione dell'industria fondata da Andr\u00e9 Citro\u00ebn che aveva prodotto fino ad allora materiale meccanico e militare. Dal 2021 entra a far parte del gruppo Stellantis.\nStoria.\nGli anni prima della fondazione.\nLa nascita di una delle pi\u00f9 importanti case automobilistiche mondiali si deve ad Andr\u00e9 Citro\u00ebn, brillante imprenditore dotato di particolare inclinazione per le invenzioni e le innovazioni.\nNel 1900 il giovane Andr\u00e9 Citro\u00ebn acquis\u00ec dal cognato, imprenditore in Polonia nel ramo della produzione di ingranaggi, la licenza di fabbricazione di particolari ingranaggi detti \"a cuspide\", \"a doppia elica\" o \"con dentatura a V\", caratterizzati dal fatto di fornire una costante applicazione di forza senza interruzioni, il che li rendeva particolarmente silenziosi oltre che efficaci. Costantemente attratto da tutto ci\u00f2 che costituiva innovazione, il futuro patron dell'omonima Casa automobilistica nel 1902, giusto il tempo di terminare gli studi al politecnico e raggranellare le risorse necessarie, costitu\u00ec una piccola azienda per la produzione di questi ingranaggi con l'aiuto di alcuni amici, tra cui Jacques Hinstin che gli prest\u00f2 un locale da adibire ad officina. Nel giro di un paio di anni la piccola officina si ingrand\u00ec e si trasfer\u00ec nella zona nord di Parigi, mentre nel 1905 venne registrata con la ragione sociale di \"Citro\u00ebn, Hinstin &amp; Co\". A tale evoluzione partecip\u00f2 economicamente anche il fratello di Andr\u00e9, Hugues, che per\u00f2 continu\u00f2 a dedicarsi al commercio di pietre preziose presso l'attivit\u00e0 di famiglia. Durante questi anni, oltre agli ingranaggi a cuspide che diverranno il simbolo della futura Casa automobilistica, vennero brevettati altri dispositivi, come ad esempio un riduttore di velocit\u00e0 ed un timone per navi da guerra di nuova concezione.\nRisalgono al 1907 i primi contatti di Andr\u00e9 Citro\u00ebn con la Mors, una casa automobilistica parigina nota in quegli anni per le vittorie sportive, ma che in quel momento si trovava in difficolt\u00e0 economiche. Citro\u00ebn cominci\u00f2 a proporre ai fratelli Mors, titolari dell'azienda, alcuni suoi prodotti da utilizzare per la produzione automobilistica, ma anche dei consigli per la ristrutturazione dell'azienda. Da qui si arriv\u00f2, nel 1908, all'assunzione di Andr\u00e9 Citro\u00ebn come direttore della Mors. Con le sue idee ed i suoi criteri produttivi, la Mors seppe tornare in attivo e la sua produzione automobilistica sub\u00ec una decisa impennata, moltiplicando in breve il giro di affari. Ancor pi\u00f9 deciso fu l'aumento degli utili della Mors dopo che Andr\u00e9 Citro\u00ebn torn\u00f2 da un viaggio di lavoro negli Stati Uniti, ed in particolare a Detroit, dove apprese da Henry Ford le metodologie del taylorismo e la produzione mediante catena di montaggio. Applicando alla Mors tali criteri, la Casa francese ottenne ulteriori vantaggi.\nCon lo scoppio della prima guerra mondiale, dopo un anno passato al fronte, Citro\u00ebn mise su un'azienda per la produzione di granate con l'aiuto del governo francese e di alcune banche. Il capannone era sito nell'allora Quai de Javel (oggi Quai Andr\u00e9 Citro\u00ebn) nella zona ovest di Parigi, la via che pi\u00f9 tardi avrebbe ospitato il quartier generale dell'industria automobilistica. Fu costituito uno stato maggiore di valenti dirigenti, tutti vecchie conoscenze di Andr\u00e9 Citro\u00ebn, provenienti dalla Mors o anche ex-compagni di studi del politecnico. Tra questi vi furono Georges-Marie Haardt, Lucien Rosengart, Alfred Pommier e Charles Manheimer. Haardt diverr\u00e0 da qui in poi il fido collaboratore di Citro\u00ebn. Quanto al capannone, costruito dal nulla, fu progettato in modo tale da poter applicare i princ\u00ecpi del taylorismo anche nella produzione di granate. La produzione fu avviata nel giugno del 1915, dapprima al ritmo di 1.500 pezzi al giorno e toccando nel giro di tre mesi quota 5.000 per poi arrivare a 10.000 pezzi giornalieri nel 1916 e fino a ben 50.000 pezzi nel 1917. Alla fine del conflitto, la fabbrica di Andr\u00e9 Citro\u00ebn avrebbe prodotto complessivamente 23 milioni di granate.\nNascita della Citro\u00ebn.\nL'impulso dato da Andr\u00e9 Citro\u00ebn per la produzione di armi da utilizzare durante il sanguinoso conflitto fu notevole, tanto che l'apporto pressoch\u00e9 costante di granate all'esercito francese fu uno dei principali motivi che portarono la Francia stessa alla vittoria. Andr\u00e9 Citro\u00ebn fu quindi uno degli artefici della risoluzione del conflitto (un altro fu il suo futuro rivale Louis Renault con il suo carro armato Renault FT). Ma Andr\u00e9 Citro\u00ebn, conscio che la guerra stava volgendo al termine ed in favore delle forze francesi, stava gi\u00e0 pensando al dopoguerra e a come reindirizzare la produzione della sua azienda di granate.\nIn breve cap\u00ec che l'automobile sarebbe stato lo sbocco produttivo pi\u00f9 sensato: aveva gi\u00e0 avuto esperienze dirette alla Mors ed inoltre aveva visto intorno a s\u00e9 come il fenomeno dell'automobile stava diffondendosi a macchia d'olio in tutta Europa, sebbene confinata quasi completamente a ceti pi\u00f9 che benestanti. Fu proprio in questo senso che le idee di Andr\u00e9 Citro\u00ebn presero forma: non voleva produrre vetture per pochi ma per molti, sfruttando sempre le teorie del taylorismo per la nuova produzione. Non senza intoppi ed ostacoli posti da personaggi invidiosi del suo successo, Andr\u00e9 Citro\u00ebn riusc\u00ec comunque a realizzare questo nuovo grande progetto. Convinto della validit\u00e0 di modelli come la Peugeot Beb\u00e9, una vettura minima indirizzata a persone con possibilit\u00e0 economiche pi\u00f9 ridotte, l'11 novembre 1918 Andr\u00e9 Citro\u00ebn diede il via alla conversione della fabbrica di granate in fabbrica automobilistica. Con la tempestivit\u00e0 che aveva sempre caratterizzato il suo modo di agire, nel marzo del 1919 fu gi\u00e0 presentata la Type A, prima vettura prodotta dalla Casa del \"double chevron\". Tuttavia, a causa di problemi organizzativi ed economici (non erano state ancora ammortizzate le spese per la costruzione dell'impianto di Quai de Javel risalente ormai al 1915), l'avvio della produzione ebbe dei forti ritardi: fu solo nel luglio del 1919 che venne venduta la prima \"Type A\". Ma la produzione and\u00f2 comunque molto a rilento: fu Lucien Rosengart, che nel frattempo aveva fondato una societ\u00e0 finanziaria, la SADIF, a risolvere i guai della neonata casa automobilistica e in questo modo la produzione pot\u00e9 essere efficacemente avviata.\nI primi anni '20 e la rapida ascesa.\nCon l'arrivo di Lucien Rosengart alla Citro\u00ebn e con il suo non indifferente appoggio economico, la Citro\u00ebn entr\u00f2 negli anni venti pi\u00f9 fiduciosa: la rete di concessionarie, gi\u00e0 preparata in parte grazie ad alcuni amici del patron di Casa, amici che furono ben contenti di trasformare il proprio garage in punto vendita Citro\u00ebn, si allarg\u00f2 ulteriormente con l'apertura di altre concessionarie, tra cui quella di Marsiglia. Nel 1922 la rete di concessionarie contava gi\u00e0 ben 292 punti vendita in tutta la Francia. Nello stesso anno la produzione giornaliera raggiunse e super\u00f2 le cento unit\u00e0 giornaliere, per arrivare a duecento al giorno nel 1923 ed a ben trecento nel 1924. All'inizio del 1923, poi, una volta che gli affari avevano preso ad andare a gonfie vele, Andr\u00e9 Citro\u00ebn riacquist\u00f2 le quote cedute a Lucien Rosengart e torn\u00f2 ad essere l'unico proprietario della sua azienda. Nel frattempo, la gamma fu estesa per alcuni anni con l'arrivo della Type C, altro gran successo prodotto in oltre cinquantamila esemplari. Gli operai effettivi alle dipendenze di Andr\u00e9 Citro\u00ebn passarono dai 4500 del 1921 a ben 15.000 nel 1924. Il 23 agosto 1923 a Londra fu aperta la prima filiale Citro\u00ebn straniera. Fu anche aperto un nuovo stabilimento a Levallois per l'assemblaggio della \"Type C\". Uno dei segreti del successo della Citro\u00ebn negli anni venti fu anche il fatto che non si limitava a produrre e vendere automobili, ma anche tutto ci\u00f2 che ne sarebbe seguito dopo, ed in particolare l'assistenza tecnica in caso di guasto, un'impeccabile servizio di approvvigionamento e fornitura di pezzi di ricambio. A loro volta i concessionari venivano formati mediante visite e colloqui con emissari di Andr\u00e9 Citro\u00ebn, ma talvolta anche con Andr\u00e9 Citro\u00ebn stesso. Attraverso un rapporto stretto tra i collaboratori del geniale imprenditore veniva costituita un'identit\u00e0 di marca. Nel frattempo le filiali straniere si moltiplicarono: il 22 febbraio 1924 fu avviata la fabbrica di Bruxelles, mentre sette mesi pi\u00f9 tardi fu la volta degli stabilimenti di Madrid e Ginevra. Tra il 30 settembre ed il 2 ottobre dello stesso anno aprirono ben tre nuove filiali europee, in Danimarca, nei Paesi Bassi ed infine in Italia, e precisamente a Milano in via Gattamelata, dopo aver acquistato da Nicola Romeo (il grande fondatore dell'Alfa Romeo) un terreno adiacente alla fabbrica del Biscione.\nMa non vennero mai trascurati i clienti, anzi: Andr\u00e9 Citro\u00ebn si convinse sempre pi\u00f9 che non dovevano essere pi\u00f9 i clienti a venire a comprare le auto, ma doveva essere l'azienda ad andare da loro a proporle. Non solo, ma nello stesso periodo venne fondata anche la SOVAC, una societ\u00e0 finanziaria per l'acquisto a rate delle vetture Citro\u00ebn. Inoltre, nella mente di Andr\u00e9 Citro\u00ebn stava acquisendo sempre maggior importanza una campagna pubblicitaria adeguata.\nL'importanza della pubblicit\u00e0.\nPer Andr\u00e9 Citro\u00ebn una massiccia campagna pubblicitaria era importantissima. Fu proprio lui uno dei primi costruttori automobilistici ad utilizzare la pubblicit\u00e0 per massificare le vendite della sua azienda. Accanto agli espedienti pi\u00f9 tradizionali, come l'inserimento di spazi pubblicitari dedicati alla Citro\u00ebn, che comunque erano molto pi\u00f9 grandi del normale e molto pi\u00f9 creativi nella presentazione, vi furono anche attenzioni dedicate ai potenziali futuri acquirenti Citro\u00ebn, ossia i bambini, per i quali realizz\u00f2 una linea di modellini di automobili Citro\u00ebn, prodotte da una fabbrica a parte, la \"Migault\", con cui Andr\u00e9 Citro\u00ebn si mise in rapporti di affari. Si arriv\u00f2 anche alla produzione di autovetture a pedale in scala 2/3 da far guidare ai bambini stessi, e successivamente a vetturette con motore elettrico. Inoltre, gi\u00e0 dalla presentazione della \"Type A\" allest\u00ec uno spazio nell'area fieristica per far provare gratuitamente e senza impegno le proprie vetture al pubblico. Ma vi furono anche trovate pubblicitarie spesso assai ardite e fantasiose, come ad esempio quella di scrivere il nome \"Citro\u00ebn\" grazie alla sc\u00eca di un aereo che volava sopra il cielo di Parigi (vedi foto). Tale evento ebbe luogo il 4 ottobre 1922 sopra gli sguardi meravigliati degli abitanti che percorrevano le strade di Parigi. Ognuna delle lettere disegnate dall'aereo era alta 450 metri. Ma una delle pi\u00f9 spettacolari fu la scritta luminosa sopra la Torre Eiffel. Per realizzare questo grandioso effetto scenico furono necessarie ben duecentomila lampadine collegate fra loro da cento chilometri di filo elettrico. Ogni lettera che avrebbe composto il nome della Casa di quai de Javel e del suo effervescente patron era alta 30 metri. Tutte le lettere erano disposte verticalmente sull'estremit\u00e0 superiore della torre e su tutti e quattro i lati, mentre pi\u00f9 in basso altre lampadine furono disposte a formare lo stemma della Casa del \"double Chevron\". Anche lo stemma era ripetuto su ogni lato della torre. La Torre Eiffel fu \"accesa\" per la prima volta il 4 luglio 1925 in occasione dell'apertura dell'Esposizione Internazionale di Arti Figurative, tra lo stupore del pubblico presente, ma anche di quello pi\u00f9 lontano, visto che la torre cos\u00ec bardata era visibile a ben 40\u00a0km di distanza.\nL'epoca delle \"Crociere\".\nLa storia della Citro\u00ebn nella seconda met\u00e0 degli anni '20 del secolo scorso ed anche nei primi anni trenta fu segnata dalla grande epopea delle Crociere, un nuovo e costosissimo espediente mediatico per portare in tutto il mondo il nome della Casa francese e per dimostrare l'affidabilit\u00e0 delle vetture su percorsi notevolmente lunghi e fortemente accidentati.\nStavolta, data la natura estremamente impegnativa (e non solo dal punto di vista finanziario) di questa impresa, il solo Andr\u00e9 Citro\u00ebn non sarebbe bastato: per fortuna, gi\u00e0 dal 1920 un nuovo personaggio si era avvicinato al nascente impero Citro\u00ebn. Questo personaggio si chiamava Adolphe K\u00e9gresse ed era un alsaziano con significative esperienze nell'allora Impero Russo come costruttore di veicoli cingolati per lo zar Nicola II. Proprio la trazione su cingoli fu un'invenzione di K\u00e9gresse, un'invenzione di cui quest'ultimo deteneva il brevetto e quindi anche i diritti. Tornato in Francia dopo una rocambolesca fuga dalla Russia in seguito alla caduta dello zar, K\u00e9gresse, ormai senza un soldo, prov\u00f2 a vendere il proprio brevetto, ma ricevette solo rifiuti fino a che non incontr\u00f2 Jacques Schwob, amico d'infanzia che aveva avuto modo di stringere contatti con Andr\u00e9 Citro\u00ebn. Schwob parl\u00f2 di K\u00e9gresse a Citro\u00ebn e cos\u00ec Citro\u00ebn invi\u00f2 a K\u00e9gresse tre telai di \"Type A\" da trasformare in semicingolati. Nell'ottobre del 1920 i tre veicoli erano pronti e vennero provati di fronte agli occhi incuriositi di Andr\u00e9 Citro\u00ebn su un percorso coperto da sacchi di sabbia. Il risultato fu eccellente e Andr\u00e9 Citro\u00ebn accett\u00f2 con entusiasmo un personaggio del genere tra i suoi collaboratori. Furono prodotti i primi semicingolati da fornire a particolari categorie professionali. Ben presto arrivarono ordini anche da altri Paesi europei, mentre vennero costruiti anche semicingolati allestiti come autoambulanze. Vennero effettuate dimostrazioni sulle Alpi e sui Pirenei, e naturalmente la stampa accorreva per i reportage di rito. Ci\u00f2 non fece che alimentare ulteriormente il mito di quest'impero creatosi cos\u00ec rapidamente e dal nulla.\nMa per Andr\u00e9 Citro\u00ebn non era abbastanza, perci\u00f2 organizz\u00f2 una spedizione che attraversasse parte del deserto del Sahara da nord a sud con i cingolati Citro\u00ebn-K\u00e9gresse. La partenza avvenne il 17 dicembre 1922 da Touggourt, una citt\u00e0 nell'entroterra del nord algerino, 600\u00a0km a sud di Algeri. A questa spedizione parteciparono i pi\u00f9 fidi collaboratori di Andr\u00e9 Citro\u00ebn, tra cui Georges-Marie Haardt, Maurice Billy, Fernand Billy, Georges Estienne (figlio del generale Estienne che aveva premuto su Louis Renault affinch\u00e9 questi costruisse un carro armato leggero durante la Prima Guerra Mondiale) e Ren\u00e9 Rabaud. Il percorso, che si snodava lungo milleduecento chilometri e si divideva in otto tappe, terminava a Timbuct\u00f9, nel Mali. La carovana di cingolati giunse al termine del percorso il 7 gennaio 1923, comunicando la riuscita dell'impresa al patron di Quai de Javel, il quale fece salti di gioia.\nDopo un secondo tentativo di ampliare questo exploit, tentativo fallito a causa di alcuni personaggi che misero i bastoni tra le ruote ad Andr\u00e9 Citro\u00ebn, questi non si rassegn\u00f2 ed anzi impieg\u00f2 un anno con i suoi stretti collaboratori ad organizzare una vera e propria traversata dell'Africa da nord a sud. Haardt fu tra i primi e pi\u00f9 entusiasti sostenitori e partecipanti a questa nuova avventura, che stavolta prevedeva un percorso di ben ventimila chilometri, un gruppo di sedici persone pi\u00f9 tre meccanici e otto cingolati Citro\u00ebn-K\u00e9gresse P4T su base Citro\u00ebn B2. La carovana part\u00ec per quella che sarebbe divenuta nota come \"Crociera Nera\" il 28 ottobre 1924 da Colomb-B\u00e9char, nel deserto algerino, per giungere il Madagascar il 20 giugno dell'anno seguente.\nLa \"Crociera Nera\" ebbe un successo mediatico enorme, che si ripercosse inevitabilmente sul piano industriale. Ma il braccio destro di Citro\u00ebn, Haardt, si era estraniato dalle questioni industriali, completamente rapito dal fascino dell'esplorazione di Paesi lontani. Questa ondata di passione per tale genere di imprese trov\u00f2 un nuovo sbocco a partire dal 1928, quando cominci\u00f2 ad essere pianificata una nuova spedizione, stavolta attraverso l'Asia. Tale spedizione, chiamata \"Crociera Gialla\", fu divisa in due gruppi che sarebbero partiti rispettivamente da Beirut e da Pechino per incontrarsi a met\u00e0 strada. Il primo part\u00ec il 4 aprile 1931 ed il secondo part\u00ec due giorni dopo. Fu una spedizione pericolosa e massacrante su entrambi i fronti, ma l'8 ottobre del 1931 i due gruppi si incontrarono ad Aksu, nella Cina occidentale. Insieme, poi, ripartirono alla volta di Pechino, da dove uno dei due gruppi era partito all'inizio, e qui l'intera spedizione giunse il 12 febbraio 1932. Ma a Pechino, Georges-Marie Haardt, gi\u00e0 gravemente provato dagli stenti e malato di polmonite, mor\u00ec un mese dopo l'arrivo, il 16 marzo. Il funerale ebbe luogo il 2 maggio 1932: Haardt fu sepolto nel cimitero di Passy a Parigi.\nLa grande depressione e la morte di Andr\u00e9 Citro\u00ebn.\nLa seconda met\u00e0 degli anni '20 fu per l'impero Citro\u00ebn ricco di altre novit\u00e0: dopo aver lanciato nel 1924 la prima autovettura europea con carrozzeria interamente in acciaio, la B10, vennero introdotte qualche anno dopo la AC4 e la AC6, che tornarono a diversificare la gamma in pi\u00f9 di un modello solo. Fu proprio in questi anni che la rivalit\u00e0 con la Renault, gi\u00e0 viva nella prima met\u00e0 del decennio, si fece particolarmente serrata: Louis Renault fece erigere il nuovo enorme stabilimento di Boulogne-Billancourt, presso l'\u00cele Seguin per fronteggiare l'altrettanto imponente impianto di Quai de Javel. Anzi, Louis Renault invit\u00f2 Andr\u00e9 Citro\u00ebn ad ammirare il nuovo immenso stabilimento. Quest'ultimo raccolse la sfida: prima o poi avrebbe ristrutturato e rimodernato il suo stabilimento. Ma prima la sua azienda aveva altre priorit\u00e0: lo stesso lancio della \"AC4\" e della \"AC6\" richiesero un intervento deciso della banca Lazard, talmente deciso che sette emissari di quella banca entrarono di fatto nelle operativit\u00e0 aziendali per curarne l'aspetto contabile ed amministrativo. La collaborazione con la banca Lazard, tuttavia, dur\u00f2 poco: Andr\u00e9 Citro\u00ebn mal tollerava il fatto di non essere l'unico padrone della sua azienda. Si arriv\u00f2 quindi al divorzio tra Citro\u00ebn e Lazard, un divorzio avvenuto in un momento poco opportuno: si era infatti nel dicembre 1930 e gi\u00e0 da un anno stava dilagando la grave crisi economica cominciata nell'ottobre dell'anno precedente con il crollo della Borsa di Wall Street. Ma Andr\u00e9 Citro\u00ebn non credeva molto alla crisi ed anzi si prepar\u00f2 ad una nuova impresa mediatica, quella che avrebbe coinvolto una versione sportiva di una delle sue nuove vetture, la 8CV, che venne ribattezzata \"Petit Rosalie\" e che nel maggio del 1933 stabil\u00ec quasi 300 nuovi record, percorrendo 300.000 km in quattro mesi e mezzo circa, alla media di 93\u00a0km/h. In quello stesso anno venne anche intrapresa una produzione di autocarri ed autobus specifici come il Type 29, con allestimento dedicato e non pi\u00f9 direttamente derivato da vetture gi\u00e0 esistenti.Inoltre era arrivato anche il momento di rispondere alla sfida di Louis Renault e di procedere a modernizzare e ristrutturare lo stabilimento di Quai de Javel. Come se non bastasse, era gi\u00e0 stato avviato il progetto per la celebre Traction Avant, una vettura rivoluzionaria in quanto prima vettura a racchiudere in s\u00e9 la trazione anteriore e la scocca portante. Per questo vennero assunte due nuove personalit\u00e0 di ingegno eccezionale: il designer Flaminio Bertoni ed il progettista Andr\u00e9 Lef\u00e8bvre. La vettura fu lanciata il 18 aprile 1934, ma oramai le casse dell'azienda erano esangui a causa dei continui, enormi investimenti e le banche chiusero le porte in faccia ad Andr\u00e9 Citro\u00ebn, che non poteva pi\u00f9 far fronte ai debiti. In aiuto ai bilanci della Citro\u00ebn intervenne la Michelin, gi\u00e0 allora un grande colosso degli pneumatici, nonch\u00e9 tra i principali creditori della Citro\u00ebn. Fu Pierre-Jules Boulanger, un alto dirigente della Michelin, a prendere in mano le redini della Citro\u00ebn. Il 21 dicembre la Casa del \"double Chevron\" fu messa in liquidazione giudiziaria. Con l'inizio dell'anno nuovo la situazione fu ancora caotica, ma l'azienda continu\u00f2 a funzionare regolarmente. Andr\u00e9 Citro\u00ebn tuttavia fu costretto a lasciare l'azienda: le sue condizioni di salute stavano rapidamente peggiorando per un cancro allo stomaco. Il 15 gennaio Andr\u00e9 Citro\u00ebn cedette tutte le sue azioni e i suoi privilegi a Pierre Michelin, mentre il 20 febbraio le banche cominciarono nuovamente ad erogare finanziamenti alla Casa parigina sottoposta al nuovo assetto aziendale. Dal canto suo, Andr\u00e9 Citro\u00ebn fu ricoverato alla clinica Georges Bizet, dove si spense il 3 luglio 1935.Con la morte di Andr\u00e9 Citro\u00ebn e il subentro di Pierre Boulanger si chiuse un fondamentale capitolo nella storia della Citro\u00ebn e se ne apr\u00ec contemporaneamente un altro.\nVerso la guerra.\nSubito dopo l'entrata della Michelin alla Citro\u00ebn, Boulanger rispolver\u00f2 un'idea presa in considerazione dal defunto Citro\u00ebn, ma mai realizzata: quella dell'automobile minima per tutti, una vettura super economica che avrebbe dovuto risolvere il problema della motorizzazione di massa. Fu cos\u00ec avviato il progetto TPV, che vide coinvolti tutti i progettisti della Casa ed in particolare proprio quel Bertoni e quel Lef\u00e8bvre che gi\u00e0 avevano contribuito significativamente alla realizzazione della Traction Avant. Contemporaneamente venne evoluta la gamma della Traction Avant e furono lanciati nuovi modelli nel settore degli autocarri: tra i modelli pi\u00f9 noti vi fu il TUB, con motore mutuato dalla Traction Avant, che rimase in listino fino al 1946.\nAlla fine del decennio, il progetto TPV fu interrotto con lo scoppio della seconda guerra mondiale. Durante il conflitto l'azienda rallent\u00f2 la sua produzione. Il regime nazista volle costringere Boulanger a collaborare, ma Boulanger rifiut\u00f2 attirandosi le antipatie del regime stesso. L'azienda si ferm\u00f2 del tutto in occasione dei bombardamenti su Parigi, avvenuti nel 1943. Ma nuovi fermenti stavano sviluppandosi nel sottosuolo di Quai de Javel: il progetto TPV ebbe un curioso sviluppo clandestino: quasi tutti i prototipi vennero distrutti per non farli cadere in mano ai nazisti, tranne tre o quattro che vennero ben nascosti. Un altro progetto che affond\u00f2 i suoi primissimi germi prima del conflitto fu quello relativo all'erede della Traction Avant, ma i veri lavori inerenti quest'ultimo progetto non sarebbero iniziati che dopo la guerra.\nLa rinascita dopo la guerra.\nDopo la guerra, la Casa del \"double Chevron\" riprese a lavorare alacremente ai due progetti menzionati: da una parte il TPV, ormai giunto ad uno stadio avanzato e dall'altra il progetto VGD, ancora allo stadio embrionale e passato attraverso il conflitto semplicemente sotto forma di un semplice disegno di Flaminio Bertoni. Il primo vide la luce nel 1948 con il nome di 2CV e divenne uno dei pi\u00f9 grandi best seller della Casa a livello mondiale e verr\u00e0 prodotto per ben 42 anni in quasi 4 milioni di esemplari, motorizzando la Francia rurale post-bellica, esattamente come nel resto d'Europa fecero il Maggiolino e le Fiat Topolino e 600. Nello stesso anno il furgone TUB venne sostituito dal Type H. Due anni dopo, e precisamente l'11 novembre 1950, un altro nefasto avvenimento segn\u00f2 la storia della Casa francese: la morte di Pierre Boulanger in seguito ad un incidente stradale. Nel frattempo, sempre nel 1950, prosegu\u00ec anche la produzione di mezzi commerciali pi\u00f9 grossi, come il Type 45, ormai giunto quasi a fine carriera (verr\u00e0 sostituito tre anni dopo dal Type 55).\nIl 6 aprile del 1955 fu annunciata un'alleanza tra la Citro\u00ebn e la Panhard: la Casa di Quai de Javel entr\u00f2 due giorni dopo nel capitale della Panhard. L'accordo prevedeva l'acquisizione da parte della Citro\u00ebn del 25% del pacchetto azionario della Panhard. In questo modo, mentre quest'ultima poteva contare su capitali freschi che ne agevolassero l'attivit\u00e0, la Citro\u00ebn pot\u00e9 invece sfruttare uno degli stabilimenti Panhard per assemblare le 2CV Furgoncino, poich\u00e9 ormai gli impianti Citro\u00ebn erano saturi. Pochi mesi dopo, la \"Traction Avant\", a suo tempo cos\u00ec innovativa, venne sostituita dalla DS, una vettura talmente all'avanguardia sia tecnicamente che stilisticamente, da far eclissare tutte le altre pur validissime vetture presenti al Salone di Parigi di quell'anno. La vettura, per alcuni versi insuperata ancora all'inizio del nuovo millennio, fu la prima a racchiudere in s\u00e9 la trazione anteriore, la scocca portante, il cambio semiautomatico, le sospensioni idropneumatiche e il circuito idraulico in comune con sospensioni, servofreno, servosterzo e frizione idraulica. Il tutto condito con una carrozzeria avveniristica, profilata e aerodinamica, una visione d'insieme resa ancor pi\u00f9 estrema dalle ruote posteriori carenate. La vettura fu un altro dei principali simboli della produzione automobilistica Citro\u00ebn: nonostante non si trattasse di una vettura popolare ottenne un grande successo, anche perch\u00e9 proposta pure in una variante pi\u00f9 economica, la ID.\nNella seconda met\u00e0 degli anni cinquanta il legame tra Citro\u00ebn e Panhard si rafforz\u00f2 con la partecipazione della prima nel capitale della seconda che aument\u00f2 fino al 45% e con l'inizio del processo di unificazione delle reti di vendita. In particolare, la Dyna Junior entr\u00f2 a far parte della gamma commercializzata dalla Casa del \"double Chevron\", anche se per pochi mesi, visto che l'ultimo esemplare della piccola roadster verr\u00e0 venduta a luglio.\nL'inizio del nuovo decennio si apr\u00ec con il dirottamento della produzione della \"2CV Sahara\" presso lo stabilimento Panhard, mentre la PL17, entr\u00f2 a sua volta nella rete di vendita Citro\u00ebn. Questo fatto, gi\u00e0 preparato da tempo, fece s\u00ec che la nuova vettura Citro\u00ebn da interporre tra la \"2CV\" e la \"DS\" venisse ad avere una nuova collocazione nella gamma Citro\u00ebn-Panhard, vale a dire tra la \"PL17\" e la \"2CV\". Questa nuova vettura fu lanciata nel 1961 e prese il nome di Ami 6. La vettura fu l'ultimo exploit creativo di Flaminio Bertoni, che alcuni anni dopo scomparve improvvisamente, lasciando orfana la Citro\u00ebn del suo talento creativo.\nNel 1963 nuovi investimenti furono effettuati dalla Citro\u00ebn, stavolta per sperimentare il motore Wankel, prodotto su licenza della NSU in base ad una nuova alleanza battezzata \"Comotor\". Dopo anni di messa a punto il Wankel verr\u00e0 impiegato su due modelli della Casa, la \"GS Birotor\" e la \"M35\", ma con scarso successo, dato l'elevato prezzo di listino di questi ultimi. Nello stesso anno, Citro\u00ebn cerc\u00f2 di negoziare con Peugeot una cooperazione per l'acquisto di materie prime e attrezzature. I negoziati furono interrotti nel 1965.\nNel frattempo, lo stabilimento Panhard dedito alla produzione della \"PL17\" e della \"2CV Furgoncino\" si ritrov\u00f2 a produrre pi\u00f9 esemplari del secondo modello che del primo. Ci\u00f2 port\u00f2 progressivamente la Panhard al declino: nel 1965 la Casa del \"double Chevron\" assorb\u00ec la Panhard, ormai decisamente in cattive acque poich\u00e9 non disponeva pi\u00f9 di capitali per investire in un nuovo modello che potesse realmente sostituire la \"PL17\": la Panhard 24, che avrebbe dovuto svolgere questo compito, ebbe una diffusione marginale a causa del prezzo di vendita troppo elevato. Il 28 agosto del 1967 la Casa di Porte d'Ivry chiuse i battenti.\nDel 1967 \u00e8 anche un altro evento: nel mese di giugno la Casa del \"double Chevron\" rilev\u00f2 la Berliet, nota per i suoi mezzi pesanti per trasporto merci. In questo modo il ramo dei trasporti pesanti della Citro\u00ebn, fino a quel momento rappresentato dal camion noto come Belph\u00e9gor pot\u00e9 trovare ulteriori sviluppi grazie al know-how acquisito dalla Berliet in decenni di attivit\u00e0.\nNel 1968, un'altra Casa prestigiosa, questa volta italiana, navigava in cattive acque ed era prossima al fallimento: questa Casa fu la Maserati, nota per la sua attivit\u00e0 sportiva e per le sue raffinate e lussuose granturismo. Ancora una volta fu la Michelin, detentrice del marchio Citro\u00ebn, a lanciare una scialuppa di salvataggio per la Casa modenese. La scelta di rilevare la Maserati non fu fine a s\u00e9 stessa: da qualche anno presso la Citro\u00ebn era stato avviato un progetto destinato alla realizzazione di una vettura lussuosa e ad alte prestazioni che andasse a posizionarsi sopra la gi\u00e0 sofisticata \"DS\". Di l\u00ec a un paio di anni nacque cos\u00ec la SM e, quasi in contemporanea la Maserati Quattroporte II. Nella stessa occasione dell'acquisto della Maserati vi fu una profonda ristrutturazione delle attivit\u00e0 Citro\u00ebn sotto una nuova holding, \"Citro\u00ebn SA\". Michelin rimasto per lungo tempo l'unico azionista di controllo, decise di vendere una quota del 49% di Citro\u00ebn alla Fiat, in quello che venne definito l'accordo \"PARDEVI\", (Participations et D\u00e9veloppement Industriel - Partecipazioni e Sviluppo Industriale) che prevedeva l'acquisto da parte della Fiat di una partecipazione del 49% del nuovo gruppo Citro\u00ebn creatosi con l'integrazione della Maserati, Michelin avendo il rimanente 51%, con l'opzione di vendita alla Fiat. La \"PARDEVI\" doveva dare i natali al progetto Y, che prevedeva l'utilizzo di numerosi componenti Fiat da parte del gruppo francese. Un primo studio di fattibilit\u00e0 Citro\u00ebn per una nuova utilitaria utilizz\u00f2 il pianale della futura Fiat 127. Purtroppo, la \"PARDEVI\" non ricevette il nulla osta del governo francese guidato dal generale De Gaulle che fece di tutto per impedire un'ulteriore penetrazione della Fiat nel capitale della Citro\u00ebn. Anche al termine del mandato di quest'ultimo, il governo francese fu contrario ad un eventuale assorbimento della Citro\u00ebn da parte del colosso torinese: inoltre, malgrado il nuovo respiro creato con l'apporto organizzativo dei tecnici italiani, la Citro\u00ebn era debole e incapace di sopportare il drastico ridimensionamento del mercato automobilistico che accompagn\u00f2 la crisi petrolifera del 1973. Anche in questo scenario, il persistente rifiuto da parte delle autorit\u00e0 francesi di vedere l'italiana Fiat rilevare il costruttore francese, port\u00f2 la Fiat, e Gianni Agnelli non lo mand\u00f2 a dire a mezza voce agli stessi rappresentanti governativi, a ritirarsi bruscamente dalla \"PARDEVI\", restituendo la sua quota del 49% a Michelin. \u00c8 stato il primo segno inquietante di cosa doveva succedere meno di un anno dopo. Ma nel frattempo anche il matrimonio con Maserati si rivel\u00f2 disastroso: la crisi petrolifera non fece che assottigliare i gi\u00e0 magri numeri di vendita della \"SM\". La \"Quattroporte II\", invece, non venne prodotta che in una manciata di esemplari appena. La situazione per la Citro\u00ebn precipit\u00f2: da fonte di innovazioni si trasform\u00f2 in una industria senza pi\u00f9 risorse da investire.\nDalla crisi alla nascita del gruppo PSA.\nNei primi mesi del 1974 la Citro\u00ebn era ormai sull'orlo del baratro a causa degli investimenti azzardati degli ultimi dieci anni (Panhard, Maserati, Berliet, Fiat, la sperimentazione sul motore Wankel), pi\u00f9 gli investimenti stanziati per i progetti relativi alle nuove vetture (ad esempio la GS e la CX). Un altro grave fattore che port\u00f2 la Citro\u00ebn alla bancarotta fu l'errore strategico di rimanere per 15 anni, tra il 1955 ed il 1970, senza un vero modello nella gamma media, molto redditizia sul mercato europeo. Inoltre, sempre nel 1974, la casa francese dovette ritirarsi dal Nord America, a causa di nuovi regolamenti di progettazione che rendevano fuorilegge le automobili Citro\u00ebn. La situazione per le casse della Citro\u00ebn fu quindi catastrofica: secondo alcuni calcoli effettuati dall'allora presidente generale del gruppo Citro\u00ebn, Fran\u00e7ois Rollier, servivano un miliardo di franchi entro fine anno per risanare le casse dell'azienda. Michelin ormai vedeva la Citro\u00ebn come un colabrodo economico piuttosto che come ulteriore fonte di introiti, per cui cominci\u00f2 a cercare un acquirente per liberarsi dell'ingombrante fardello. Il colosso degli pneumatici scart\u00f2 a priori la possibilit\u00e0 di far rilevare la Citro\u00ebn dalla Renault, allora azienda statale: le gravissime condizioni economiche in cui versava il marchio non potevano essere risanate con un aumento delle imposte da far gravare sulla popolazione francese. Il governo francese, temendo le reazioni dei sindacati per le perdite dei posti di lavoro di decine di migliaia di operai, organizz\u00f2 colloqui tra Michelin e la restante realt\u00e0 industriale nel ramo automobilistico: la Peugeot. Si arriv\u00f2 a decidere di unire Citro\u00ebn e Peugeot in una societ\u00e0 unica. il 1\u00ba giugno 1974, Peugeot acquist\u00f2 il 38,2% di Citro\u00ebn dalla Michelin e divenne responsabile della gestione globale del nuovo gruppo. Peugeot proceder\u00e0 alla vendita della Maserati a De Tomaso nel maggio 1975: quest'ultima Casa italiana diverr\u00e0 rapidamente in grado di sfruttare l'immagine del marchio Maserati vendendo decine di migliaia di nuove Maserati Biturbo qualche anno dopo.\nTornando alle operazioni di riassetto effettuate dalla Peugeot subito dopo aver rilevato parte della Citro\u00ebn, assieme alla cessione della Maserati vi fu anche la chiusura dello storico, ma ormai vetusto stabilimento di Quai de Javel in favore del pi\u00f9 moderno impianto di Aulnay. Con la chiusura di Quai de Javel si chiuse anche un'epoca.\nNel maggio del 1976 Peugeot port\u00f2 la sua penetrazione nel capitale della Citro\u00ebn all'89,95%, divenendo cos\u00ec di gran lunga il detentore del pacchetto di maggioranza. Nacque cos\u00ec il Gruppo PSA Peugeot-Citro\u00ebn, per il quale i nuovi dirigenti di Sochaux prevedevano due gamme diversificate che rispettassero le storiche caratteristiche di ognuno: modelli innovativi per la Citro\u00ebn e pi\u00f9 tradizionali per la Peugeot, ma cercando nel contempo di utilizzare pi\u00f9 componenti possibile in comune: in tal senso, la Citro\u00ebn LN fu un primo esperimento per ridurre i costi e condividere meccaniche, interni e telai. La \"LN\", su base Peugeot 104, fu seguita nel decennio successivo anche dalla \"gemella\" Talbot Samba.\nLa seconda crisi petrolifera degli anni '70, datata 1979, mise in seria difficolt\u00e0 lo stesso Gruppo PSA, che fu costretto a disfarsi della Chrysler Europe acquisita poco tempo prima: nonostante ci\u00f2, nacquero dei modelli Citro\u00ebn molto apprezzati dalla clientela, tra cui la BX e la AX. Oltre a questi modelli, gli anni ottanta videro ancora la \"2CV\" ancora in listino, sebbene ancora per poco: nel 1990, infatti, la popolare vetturetta bicilindrica fu definitivamente tolta dal commercio.\nLa fine del secolo.\nGli anni novanta videro l'adeguarsi della Citro\u00ebn alle tendenze di mercato dell'epoca, e quindi anche la Casa francese, come molte altre Case propose vetture con carrozzeria monovolume (Citro\u00ebn Evasion) o multispazio (Citro\u00ebn Berlingo). Non venne tuttavia trascurato l'aspetto innovativo da sempre molto caro al marchio del \"double Chevron\": in questo senso va inquadrata l'introduzione del primo vero modello di fascia media della Citro\u00ebn, ossia la ZX, che si distingueva dal resto delle vetture del suo segmento per la presenza di un particolare retrotreno attivo con effetto sterzante, un po' come stava facendo gi\u00e0 da alcuni anni la Honda con la sua coup\u00e9 Prelude. Un'altra vettura di gran successo fu la Saxo, utilitaria erede della AX e declinata in diverse versioni, tra cui una velocissima sportiva, la \"Saxo VTS\". Di fatto per\u00f2 al contrario della precedente AX di cui si ricorda anche una versione ad alte prestazioni denominata AX Sport, la Saxo era di fatto un restyling della cugina Peugeot 106 con la quale infatti condivideva meccanica, pianale e il 90% dei lamierati. Il pianale era per\u00f2 lo stesso tra Saxo, 106 ed AX.\nNon va inoltre tralasciato che dal 1993 la Citro\u00ebn \u00e8 presente nel mercato cinese assieme alla Peugeot, grazie alla joint venture con una Casa locale, la Dongfeng Motor Corporation. Tale alleanza diede luogo alla Dongfeng Peugeot-Citro\u00ebn Automobiles: cos\u00ec vennero alla luce dei nuovi modelli con marchio Citro\u00ebn, anche se limitati al solo mercato cinese. Tra questi vanno senz'altro citate la \"Elys\u00e9e\" e la \"Fukang\".\nL'approssimarsi del nuovo millennio vide l'arrivo della prima station wagon di segmento C, ossia la Xsara SW, ma anche i primi motori turbodiesel con tecnologia common rail.\nIl nuovo millennio.\nL'arrivo del nuovo millennio coincise con l'arrivo della berlina C5, ma soprattutto con un periodo d'oro per il marchio francese, e pi\u00f9 in generale per l'intero gruppo PSA. I modelli con motore diesel attirano la clientela come non mai, contribuendo a decretare il successo del motore diesel per le sue doti di economia e finalmente di raggiunta brillantezza nelle prestazioni. La gamma subisce una rivoluzione nelle denominazioni, ora tutte rappresentate da una sigla di due lettere che comincia con la lettera \"C\" (iniziale del marchio del \"double Chevron\") seguita da un numero che identifica la posizione della vettura nella gamma. Cos\u00ec, la C3 sar\u00e0 una utilitaria di dimensioni generose, mentre la C2 sar\u00e0 la sua versione compatta, la C4 sar\u00e0 la segmento C del lotto e la gi\u00e0 menzionata \"C5\" occuper\u00e0 il segmento D. Ultimi ad arrivare sono l'ammiraglia C6, raffinata berlina di grosse dimensioni (quasi 5 metri) e la C1. Quest'ultima, che come logica va a porsi sotto la \"C2\", divenendo il modello di base della gamma, venne prodotta sfruttando le economie di scala e la joint-venture \"TPCA\" stipulata con la giapponese Toyota, che la propose in versione ristilizzata e con denominazione Aygo.\nUna seconda joint-venture con un'altra Casa automobilistica, la Mitsubishi, port\u00f2 al lancio del primo SUV del \"double Chevron\", la C-Crosser, che per\u00f2 non incontrer\u00e0 un grande successo. Con la Mitsubishi viene portato avanti anche il progetto che prevede la costruzione di piccole vetture a trazione completamente elettrica, e che dar\u00e0 origine alla Citro\u00ebn C-Zero, la cui produzione viene avviata alla fine del 2010 anche con il nome di Peugeot iOn. Anche questi modelli, per\u00f2, hanno riscosso uno scarso successo dato l'elevato prezzo di vendita (oltre 35.000 Euro).\nNel 2008 esplose la crisi finanziaria dei mutui subprime, definita la pi\u00f9 grave della storia dopo il marted\u00ec nero del 1929. Le vendite dell'intero mercato automobilistico mondiale si contrassero di colpo mettendo in serie difficolt\u00e0 svariate Case automobilistiche. Il Gruppo PSA non parve inizialmente accusare il colpo, cosicch\u00e9 nel 2010 la Citro\u00ebn lanci\u00f2 una nuova gamma di modelli da affiancare a quella tradizionale. Tale nuova gamma fu battezzata \"DS\", una sigla che ricorda quella della mitica berlina prodotta dal 1955 al 1975, ma il cui acronimo aveva un altro significato: infatti la pronuncia delle due lettere (de es), in francese, significa \"dea\" (\"D\u00e9esse\"). Tali modelli, particolarmente rifiniti e ricercati, avevano il compito di penetrare nel sottosegmento premium delle rispettive fasce di mercato, ed anzi, in alcuni casi, se possibile, di creare delle nuove nicchie di mercato. Cos\u00ec, se la DS3 doveva da una parte fronteggiare l'agguerrita concorrenza della Mini dell'era BMW, i modelli DS4 e DS5 si ponevano rispettivamente come una gradevole crossover dal disegno ricercato e come una sorta di berlina-station di segmento C dalle dimensioni generose. Il debutto della \"DS3\" ha coinciso anche con la rivisitazione del logo della Casa, che a questo punto appare pi\u00f9 morbido nella grafia.\nFu solo in un secondo momento che la crisi arriv\u00f2 a colpire duramente anche il Gruppo PSA, portando incertezza sul futuro dei due marchi che lo costituiscono: dopo l'entrata del gruppo General Motors nel capitale PSA (acquisendo il 7% del pacchetto azionario), lo Stato francese ha deciso di intervenire stanziando dei fondi per il salvataggio del colosso francese. Successivamente la Gm decide di uscire dal capitale mentre un nuovo azionista entra nel capitale Psa in cui partecipa gi\u00e0 lo stato francese: la Dong Feng, gi\u00e0 partner cinese del gruppo PSA. Si sviluppano nuove strategie e nuovi stabilimenti per il mercato cinese e entra in gioco anche il marchio della Dong Feng, oltre che quelli francesi suddivisi in Peugeot, Citroen e dal 2015 anche il marchio DS, con cui si vogliono differenziare i classici modelli Citro\u00ebn da quelli di orientamento pi\u00f9 premium a cui il marchio DS stesso vuole essere dedicato. L'arrivo di Carlos Tavares al timone del gruppo PSA port\u00f2 una boccata di ossigeno al colosso francese, tanto che gi\u00e0 alla fine del 2017, la stessa Citro\u00ebn torn\u00f2 ad essere particolarmente in salute, facendo registrare il record di vendite da sei anni a quella parte e incrementando del 7,5% le proprie vendite a livello internazionale.\nMotivi dei forti consensi sono stati la reimpostazione della gamma, ora incentrata sui SUV e sui crossover, ma anche la reinterpretazione in chiave crossover di alcuni modelli della gamma, come la terza generazione della C3, ora con richiami al mondo dei crossover grazie ai parafanghi e ai paraurti in plastica grezza. Un discorso simile per l'erede della C4, che venne sostituita in pratica dalla versione restyling del crossover C4 Cactus, un restyling attiato in modo da ammorbidire e rendere pi\u00f9 eleganti le linee della vettura originaria. Altro motivo di successo fu il lancio del nuovo crossover medio, il C5 Aircross, che nel 2017 venne introdotto nel solo mercato cinese, ma che l'anno seguente \u00e8 stato lanciato anche nei mercati del Vecchio Continente. In America Latina, dove pure la Citro\u00ebn fece registrare una notevole impennata, la gamma \u00e8 stata limitata invece a vecchi modelli ristilizzati e specifici solo per quei mercati.\nL'attivit\u00e0 sportiva.\nNei primi decenni di vita della Citro\u00ebn, l'attivit\u00e0 sportiva del marchio fu molto blanda, quasi inesistente. Questo perch\u00e9 Andr\u00e9 Citro\u00ebn, nonostante la sua profonda fede nella pubblicit\u00e0, detestava le competizioni automobilistiche utilizzato a tal fine. Questa avversione affondava le sue radici nel 1903, ed in particolare nella tristemente famosa gara Parigi-Madrid, una gara in cui trovarono la morte ben nove persone, di cui sei piloti e tre spettatori (oltre ai numerosi feriti), tra cui il fratello e socio di Louis Renault, Marcel. Profondamente turbato da questo nefasto evento, Andr\u00e9 Citro\u00ebn ha perci\u00f2 preferito evitare lo sport come veicolo pubblicitario.\nL'unica attivit\u00e0 che vagamente poteva essere ricondotta al mondo dello sport fu la serie di \"Crociere\" intraprese dalle vetture e dai membri della Casa francese. In realt\u00e0, sarebbe da considerare anche l'exploit dei modelli \"Rosalie\", ossia delle vetture sportive derivate da quelle di serie. L'origine di tali eventi non si deve ad Andr\u00e9 Citro\u00ebn, ma alla compagnia di lubrificanti Yacco, che ordin\u00f2 un telaio nudo su base \"C6F\" per poi rivestirlo con una carrozzeria profilata in alluminio. La vettura cos\u00ec equipaggiata percorse 25.000 km tra il 22 ottobre ed il 10 novembre 1931, stabilendo 14 nuovi record internazionali.\nA questo punto, per la prima volta in una competizione automobilistica, entr\u00f2 in scena Andr\u00e9 Citro\u00ebn, stuzzicato nel suo orgoglio da tale evento. Presentandosi alla nuova prova della Yacco, stavolta con berlinetta sport su base \"C6G\", il patron della Casa di Quai de Javel organizz\u00f2 un banchetto sul posto e dichiar\u00f2 che avrebbe offerto in premio la cifra di un milione di franchi a chi avrebbe battuto entro il 1\u00ba ottobre 1932 il nuovo record della \"C6G\" (di 108\u00a0km/h di media su centomila km percorsi dal 5 marzo al 14 aprile). Nessuno si present\u00f2, ma l'anno seguente fu proprio lo stesso Andr\u00e9 Citro\u00ebn a portare in pista una \"8CV\", denominata \"Petite Rosalie\". Questa vettura, di cilindrata inferiore rispetto alle altre due \"Rosalie\" precedenti, riusc\u00ec a percorrere ben trecentomila km tra il 15 marzo ed il 27 luglio 1933 alla media di 93\u00a0km/h. In questo modo vennero battuti ben 193 record internazionali e 106 record mondiali. Il debutto di Andr\u00e9 Citro\u00ebn nelle competizioni non pot\u00e9 essere migliore. Periodicamente, durante gran parte degli anni '30, la \"Rosalie\" sarebbe tornata a far capolino per provare a stabilire nuovi record e spesso riuscendoci. L'ultima apparizione ufficiale di una \"Rosalie\" si sarebbe avuta nel 1937, due anni dopo la scomparsa di Andr\u00e9 Citro\u00ebn.\nDopo i record stabiliti dalla \"Rosalie\", la Casa francese non si sarebbe pi\u00f9 avvicinata alle corse fino al 1956, anno in cui una \"DS\" prese parte al Rally di Montecarlo e riusc\u00ec a conquistare il primo posto nella categoria 2 litri. Fu la prima di una lunga serie di vittorie per la grossa berlina francese. nel 1962, grazie ad essa, la Citro\u00ebn si aggiudic\u00f2 la Coppa dei Costruttori. L'ultima vittoria della \"DS\" si ebbe nel 1974 al Rally del Marocco, proprio mentre la Casa del \"double Chevron\" si trovava in pessime acque. Negli anni a venire si ebbero alcune vittorie riportate dalla \"CX\", in particolare in alcuni raid africani (rally del Marocco, Rallyu del Senegal, ecc). Si decise di ricominciare con le competizioni nel 1980. Fu con la piccola Visa che si torn\u00f2 a correre, in particolare con alcune versioni realizzate proprio per l'attivit\u00e0 agonistica. I risultati ottenuti furono buoni anche se non frequenti. Meritano una menzione il quarto posto in classifica generale nel 1980 ed i tre titoli nazionali ottenuti nel 1986. La Citro\u00ebn ebbe anche una breve apparizione nel Gruppo B del Mondiale Rally con la BX 4TC, ma alcuni problemi di affidabilit\u00e0 meccanica spensero quasi subito i sogni di gloria della Casa francese.\nNel 1989 venne fondata la Citro\u00ebn Racing, divisione sportiva dedicata esclusivamente alle competizioni.\nDa qui nacque un lungo periodo di grandi soddisfazioni per la Citro\u00ebn: venne impiegata la \"ZX-Raid\" per la Parigi-Dakar, che nel 1991 riusc\u00ec anche a vincere. Tale impresa venne ripetuta per tre anni di fila nel 1994, nel 1995 e nel 1996. A ci\u00f2 si aggiunsero tra l'altro, nello stesso periodo, i cinque titoli Costruttori e i quattro titoli Piloti.\nNel 1998 cominci\u00f2 la grande avventura nel WRC: la vettura impiegata fu una \"Xsara Kit-Car\", che nel 1999 si piazz\u00f2 settima. L'inizio del nuovo secolo vide l'affermazione del pilota S\u00e9bastien Loeb, dapprima su \"Xsara WRC\", successivamente con la \"C4 WRC\" ed infine con la \"DS3 WRC\". Alla fine del 2012 sono stati ben nove i titoli conquistati dal grande pilota francese, peraltro tutti consecutivi."}
{"id": "325875", "revid": "123679074", "url": "https://it.wikipedia.org/wiki?curid=325875", "title": "Ethnos", "text": "Ethnos (dal neogreco: ) \u00e8 un quotidiano ateniese che cominci\u00f2 a circolare in Grecia nel 1980. Fu il primo, in quel paese, a indossare la veste del tabloid, cosa che, almeno all'inizio, gli assicur\u00f2 un'enorme popolarit\u00e0, soprattutto fra i giovani di sinistra.\nStoria.\nIl quotidiano vide la luce grazie all'iniziativa di Alekos Filippopoulos, un apprezzato editorialista del giornale \"Eleftherotypia\", da cui per\u00f2 si era licenziato in seguito a dissonanze con l'editore Christos Tegopoulos.\nOstinatosi a fondare un giornale proprio nonostante la mancanza di mezzi personali, si mise a cercare un finanziatore bussando a varie porte e venendo sempre respinto. Con sua stessa sorpresa, fu l'imprenditore edile Giorgio Mpompolas a prestargli ascolto e a superare di gran lunga le sue aspettative, approntandogli subito tutto il necessario e molto di superfluo.\nFin dalla sua nascita, Ethnos sostenne la politica del primo ministro Andreas Papandreou concorrendo in maniera decisiva alla sua rielezione nel 1985. Tuttavia, nel 1988 gli si rivolse repentinamente contro, accendendo per primo la miccia dello scandalo Koskotas.\nNel 1990 Giorgio Mpompolas, dietro pagamento di una rilevante somma, liquid\u00f2 Filippopoulos rimanendo unico padrone del quotidiano.\nMa il giornale aveva perso la credibilit\u00e0 sia dei suoi lettori sia della comunit\u00e0 internazionale e vendeva pochissime copie per via di rivelazioni dettagliate, poi confermate, sul modo con cui era stato messo su e sui suoi rubinetti finanziari, alimentati a getto continuo da Boris Dimitrievich, alto ufficiale del KGB, i Servizi segreti sovietici."}
{"id": "325878", "revid": "104458", "url": "https://it.wikipedia.org/wiki?curid=325878", "title": "Deriva linguistica", "text": "La deriva linguistica, talvolta chiamata trasferimento linguistico o perdita linguistica \u00e8 il processo mediante il quale una comunit\u00e0 di locutori di una lingua passa a parlarne un'altra, abbandonando quindi la lingua precedente (da cui il termine \"deriva\").\nIl processo per cui una comunit\u00e0 di locutori di una lingua diventa bilingue e gradualmente monolingue \u00e8 chiamato \"assimilazione\"; il relativo \"tasso di assimilazione\" \u00e8 la percentuale di individui con una data lingua madre che parlano un'altra lingua pi\u00f9 spesso in casa. I dati sono usati per misurare l'uso di una data lingua durante la vita di una persona o, pi\u00f9 spesso, attraverso generazioni all'interno di una comunit\u00e0 linguistica. \nQuando una comunit\u00e0 linguistica cessa di usare la propria lingua originale si parla di \"estinzione linguistica\"."}
{"id": "325887", "revid": "1776051", "url": "https://it.wikipedia.org/wiki?curid=325887", "title": "Blosio Palladio", "text": "Biografia.\nDal 1518-1519 fu segretario del nunzio papale arcivescovo Latino Orsini, nel 1524 pubblica i \"Coryciana\", una raccolta di poesie scelte composte a Roma in onore di un mecenate di nazionalit\u00e0 tedesca, Hans Goritz.\nFu anche autore dell'opera in versi \"Suburbanum Augustini Chisii \" composta nel 1512, in onore della residenza suburbana del banchiere senese Agostino Chigi.\nIl noto architetto e pittore Baldassarre Peruzzi, con il quale era stretto da una forte amicizia, progett\u00f2 per lui la villa di Monte Mario a Roma.\nFu segretario domestico sotto Papa Clemente VII, posizione che mantenne anche sotto papa Paolo III e poco prima della sua morte sotto papa Giulio III.\nPaolo III lo nomin\u00f2 vescovo di Foligno nel 1540, ma non fu mai consacrato.\nFu sepolto a Roma nella chiesa di Santa Maria in Aquiro."}
{"id": "325894", "revid": "1543377", "url": "https://it.wikipedia.org/wiki?curid=325894", "title": "Pianeta gioviano caldo", "text": "Un pianeta gioviano caldo (anche noto come Giove caldo, o pi\u00f9 raramente con l'appellativo di pianeta di tipo Pegasi) \u00e8 un pianeta extrasolare la cui massa \u00e8 confrontabile o superiore a quella di Giove (), ma che, a differenza di quanto avviene nel sistema solare, dove Giove orbita a circa 5 UA dal Sole, orbita molto vicino alla propria stella madre, tipicamente tra e , cio\u00e8 con un periodo di rivoluzione molto breve (P&lt;10 giorni). Un tipico pianeta gioviano caldo \u00e8 otto volte pi\u00f9 vicino alla superficie della propria stella rispetto a quanto Mercurio dista dal Sole. La temperatura di questi oggetti \u00e8 quindi di solito elevatissima, da qui l'aggettivo \"caldo\".\nIl pi\u00f9 conosciuto di questi e modello base di tale classe di pianeti, \u00e8 51 Pegasi b, soprannominato \"Bellerofonte\". \u00c8 stato inoltre il primo pianeta extrasolare scoperto (1995) in orbita attorno a una stella simile al Sole. HD 209458 b, soprannominato \"Osiris\", \u00e8 un altro gioviano caldo molto conosciuto per il fatto che perde dalle 100 alle 500 milioni di tonnellate di idrogeno al secondo sotto l'effetto del vento stellare del proprio astro madre, in ragione della sua orbita dal raggio di sole 0,047 UA.\nQuesti pianeti appartengono generalmente alle classi IV e V della classificazione di Sudarsky, anche se la loro composizione si pu\u00f2 discostare sensibilmente dalla definizione, come per esempio WASP-12 b, pi\u00f9 simile a un pianeta di carbonio.\nCaratteristiche principali.\nSi pensa che i gioviani caldi si formino a una distanza dalla stella oltre la frost line, dove i pianeti possono formarsi per accrescimento secondario da roccia, ghiaccio e gas. Il pianeta in seguito migra verso le regioni interne del sistema, dove si assester\u00e0 in un'orbita stabile, e di solito ci\u00f2 avviene tramite una migrazione di tipo II o per interazioni con altri pianeti. La migrazione avviene durante la fase di disco protoplanetario, e si ferma tipicamente quando la stella entra nella fase T Tauri. I forti venti stellari a questo punto soffiano via il materiale rimanente della nebulosa, bloccando i processi di accrescimento e migrazione.\nL'eccessiva vicinanza del pianeta alla stella pu\u00f2 causare anche l'abrasione della sua atmosfera, tramite il processo di fuga idrodinamica, sotto l'azione dei potenti venti stellari. Questi pianeti sono anche definiti \"pianeti dal periodo ultracorto\".\nMetodi di scoperta.\nI pianeti gioviani caldi vengono scoperti essenzialmente tramite i metodi del transito e delle velocit\u00e0 radiali.\nTransito.\nLa scoperta avviene monitorando per molto tempo la luce di una stella, e se questa hai dei picchi di bassa luminosit\u00e0 a intervalli regolari allora se ne studia la curva di luce. Dalla forma di questa curva si pu\u00f2 risalire all'esistenza e in seguito al diametro di un eventuale oggetto transitante. Un pianeta gioviano \u00e8 di diametro ragguardevole, sia rispetto agli altri pianeti del suo stesso sistema e sia rispetto al diametro della stella stessa. Essendo inoltre molto vicino alla stella madre \u00e8 molto pi\u00f9 facile che dalla Terra lo si veda transitare davanti ad essa, in quanto il diametro e la vicinanza compensano l'eventuale inclinazione dell'orbita, che renderebbe il pianeta non transitante se avesse un'orbita pi\u00f9 larga. A dimostrazione di ci\u00f2, la gran parte dei pianeti extrasolari finora scoperti dalle missioni dedicate ai pianeti transitanti appartiene a questa categoria. Servono quindi strumenti sempre pi\u00f9 precisi per rilevare pianeti sempre pi\u00f9 piccoli. Ultimamente l'aumento di sensibilit\u00e0 degli strumenti per lo studio dei transiti stellari, quali i telescopi delle missioni CoRoT e Kepler, ha portato ad un netto aumento del numero dei pianeti nettuniani e superterrestri transitanti rispetto ai gioviani caldi. L'ulteriore evoluzione delle tecnologie impiegate probabilmente porter\u00e0 a breve anche alla scoperta dei primi pianeti di dimensioni terrestri e delle prime esolune.\nVelocit\u00e0 radiali.\nUn pianeta gioviano caldo, essendo molto vicino alla propria stella, esercita su questa un'attrazione gravitazionale che la fa oscillare. Dalla Terra possiamo, tramite l'effetto doppler, misurarne e calcolarne la velocit\u00e0 e periodo di oscillazione e, conoscendo la massa della stella, ricavare massa e orbita del pianeta. Tale sistema ci permette di scoprire il pianeta anche se questo non si interponesse direttamente tra di noi e la stella. Di nuovo sono i gioviani caldi la categoria a essere pi\u00f9 rilevata con tale sistema, in quanto solo un pianeta molto massiccio e molto vicino alla propria stella pu\u00f2 influenzarla abbastanza da generare oscillazioni rilevabili dai nostri strumenti. Un pianeta come Giove posto alla distanza di un gioviano caldo genera effetti migliaia di volte maggiori che alla distanza a cui si trovano i giganti gassosi del sistema solare. Tale metodo \u00e8 utilizzato essenzialmente da osservatori a terra, quali il progetto HARPS.\nPresenza di pianeti terrestri in sistemi con gioviani caldi.\nUna simulazione ha mostrato che la migrazione di pianeti gioviani attraverso il disco protoplanetario interno (la regione che nel sistema solare \u00e8 occupata dai pianeti rocciosi e dalla cintura di asteroidi, approssimativamente tra 5 e 0,1 UA) non \u00e8 distruttiva cos\u00ec come si potrebbe pensare. Pi\u00f9 del 60% del materiale del disco sopravvive venendo disperso verso orbite esterne dal gigante gassoso, insieme a planetesimi e protopianeti. Il disco \u00e8 cos\u00ec in grado di riformarsi e la formazione planetaria di riprendere. Nella simulazione sono stati in grado di formarsi pianeti fino a due masse terrestri nella fascia abitabile, dopo che il gigante gassoso si \u00e8 stabilizzato a 0,1 UA. La simulazione mostra inoltre che, per il mescolamento dei materiali del sistema planetario interno con materiali provenienti da quello esterno, gli eventuali pianeti terrestri formatisi dopo il passaggio del gigante in migrazione sarebbero particolarmente ricchi di acqua, gli ipotetici pianeti oceano, mentre, al contrario, potrebbero essere carenti di materiali rocciosi. Tuttavia, esistono ancora diversi dubbi sulla possibile formazione di pianeti terrestri abitabili ove \u00e8 presente un gioviano caldo nelle parti interne del sistema.\nOrbita retrograda.\n\u00c8 stato scoperto che molti gioviani caldi possiedono orbite retrograde, e ci\u00f2 pone in discussione le teorie sulla formazione dei sistemi planetari. \u00c8 probabile che questo fenomeno sia dovuto, pi\u00f9 che a un disturbo dell'orbita del pianeta, al ribaltamento della stella stessa durante le prime fasi di formazione del proprio sistema, dovuto all'interazione tra il campo magnetico della stella e il disco protoplanetario. Combinando nuove osservazioni con i vecchi dati si \u00e8 scoperto che pi\u00f9 della met\u00e0 dei gioviani caldi studiati ha orbite disallineate con l'asse di rotazione delle loro stelle madri, e ben sei hanno moto retrogrado.\nPianeti dal periodo ultracorto.\nI \"pianeti dal periodo ultracorto\" sono una classe di gioviani caldi il cui periodo di rivoluzione \u00e8 inferiore al giorno terrestre; essi si trovano solo attorno a stelle di massa inferiore alle 1,25 masse solari. Orbitano pi\u00f9 vicino alla loro stella di ogni altro oggetto descritto precedentemente, con semiassi dell'orbita dell'ordine di solo qualche milione di chilometri.\nMolto spesso il pianeta \u00e8 talmente vicino alla propria stella che il vento stellare di questa ne sta consumando l'atmosfera, strappando milioni di tonnellate di gas ogni secondo. Pianeti gioviani a 0,02 UA dalla stella perderanno durante la propria vita fino al 5-7% circa della propria massa, mentre una distanza inferiore pu\u00f2 causare la totale evaporazione dell'involucro gassoso, lasciando come residuo il nucleo roccioso completamente spogliato. Tali oggetti possiedono masse di una decina circa di masse terrestri, sono pi\u00f9 densi di un pianeta di tipo terrestre e sono definiti pianeti ctoni. Un esempio di pianeta gigante dal periodo ultracorto \u00e8 WASP-18 b, probabilmente nella stessa situazione di abrasione atmosferica del gi\u00e0 citato HD 209458 b, mentre CoRoT-7 b \u00e8 il primo rappresentante scoperto della classe dei pianeti ctoni.\nPuffy planets.\nTradotto letteralmente \"pianeti paffuti, gonfi\", sono pianeti giganti gassosi dal grande raggio e dalla bassa densit\u00e0, e per questo anche chiamati saturniani caldi, per la somiglianza della loro densit\u00e0 con quella di Saturno. Sono gioviani caldi la cui atmosfera, fortemente riscaldata dalla stella molto vicina e dal calore interno, si espande e gonfia, fino a fuoriuscire talvolta dal campo gravitazionale del pianeta e ad essere strappata via dal vento stellare.\nSei pianeti rappresentativi di questa categoria sono stati rilevati con il metodo del transito; in ordine di scoperta sono HAT-P-1 b, CoRoT-1 b, TrES-4, WASP-12 b, WASP-17 b, e Kepler-7 b. La gran parte di questi pianeti hanno masse inferiori alle due masse gioviane, perch\u00e9 pianeti pi\u00f9 massicci avrebbero anche gravit\u00e0 maggiore, che contribuirebbe a contenere il raggio del pianeta entro valori simili a quelli di Giove stesso. Alcuni gioviani caldi rilevati con il metodo delle velocit\u00e0 radiali potrebbero essere puffy planets, ma non conoscendone i raggi non se ne ha la certezza.\nNel 2019, osservazioni col telescopio spaziale Hubble su tre pianeti scoperti nel 2012 e orbitanti attorno alla giovane stella di tipo solare Kepler-51, hanno rivelato delle densit\u00e0 ancora minori, meno di un decimo di quella dell'acqua, comprese tra 0,034 e . Per comparazione, il pianeta meno denso del sistema solare, Saturno, con una densit\u00e0 di \u00e8 circa 20 volte pi\u00f9 denso dei pianeti di Kepler-51."}
{"id": "325896", "revid": "27723", "url": "https://it.wikipedia.org/wiki?curid=325896", "title": "Pianeta Pegasi", "text": ""}
{"id": "325897", "revid": "27723", "url": "https://it.wikipedia.org/wiki?curid=325897", "title": "Pianeta di tipo Pegasi", "text": ""}
{"id": "325898", "revid": "27723", "url": "https://it.wikipedia.org/wiki?curid=325898", "title": "Giove caldo", "text": ""}
{"id": "325904", "revid": "124258105", "url": "https://it.wikipedia.org/wiki?curid=325904", "title": "Gibson SG", "text": "Gibson SG \u00e8 una linea di chitarre elettriche solid body prodotte dalla Gibson a partire dagli anni sessanta. La sigla SG sta per \"solid guitar\". Questa linea rappresent\u00f2 un tentativo di rinnovare la famiglia della leggendaria Gibson Les Paul (che nel tempo era stata estesa e includeva gi\u00e0 nei primi anni sessanta una vasta gamma di modelli sia economici sia professionali), soprattutto allo scopo di reagire all'avvento della Fender Stratocaster, che con il suo corpo leggero aveva contribuito notevolmente al calo delle vendite della Les Paul, difatti la SG ha un corpo sottile da 1,35\" (35\u00a0mm circa), . Si tratta di uno strumento impiegato estensivamente dai musicisti hard rock che nondimeno ha saputo ritagliarsi dei nobili spazi anche in ambito blues, posto che Duane Allman utilizzava quasi esclusivamente una Gibson SG per l'improvvisazione con lo slide.\nIn Italia, la Gibson SG \u00e8 nota con il soprannome \"Diavoletto\", per via delle due estremit\u00e0 appuntite del corpo che ricordano due piccole corna.\nBreve storia e modelli.\nIl 1961 \u00e8 un periodo difficile per la Gibson. La Fender, storica concorrente, \u00e8 riuscita ad occupare buona fetta del mercato con i suoi prodotti, fra cui le Telecaster e le Stratocaster, pi\u00f9 economiche,leggere e versatili. Ed \u00e8 proprio il peso, la forma, ma soprattutto il sound versatile e quindi adatto per tutti i generi della Stratocaster, che spingono la Gibson a sviluppare una nuova chitarra. Ricalcando lo stile ed il karma della vecchia Les Paul, prodotto di punta della casa costruttrice, viene dunque realizzata la \"Les Paul Solid Guitar\", successivamente rinominata SG (da \"S\"olidbody \"G\"uitar).\nL'idea di associare al nuovo modello il vecchio nome Les Paul serv\u00ec per dare una linea di continuit\u00e0 sul nome del famoso chitarrista ideatore della Les Paul. Anche le versioni della SG ricalcarono quelle della madre: venne nel 1961 commercializzata nelle due versioni \"Standard\" e \"Custom\", proprio come le versioni della Les Paul. La \"Custom\" aveva la tastiera in ebano, il corpo in mogano e le rifiniture placcate in oro, e dal '61 al '63 c'era la stessa targhetta di identificazione della Les Paul Custom, cio\u00e8 senza la dicitura \"SG\". La \"Standard\" differiva per la tastiera in palissandro e, inoltre, solo la \"Standard\" aveva il marchio \"Standard\" con l'aggiunta della scritta \"SG\".\nNel 1965 la SG fu sottoposta a un \"restyling\" importante. Il battipenna divenne due volte pi\u00f9 largo al fine di accogliere tutti i \"pick-up\". Modelli col battipenna originale continuarono a essere prodotti sotto il nome \"Vintage\". Ancora oggi esiste una linea \"Vintage\" che riproduce esteticamente le SG originali, con elettronica aggiornata.\nNel 1968 (anno in cui torn\u00f2 a essere commercializzata la Les Paul) venne introdotto un nuovo modello economico di SG, la \"Junior\", tuttora in produzione. La \"Junior\" cos\u00ec come la \"Les Paul Junior\" era dotata di un unico pick-up tipo \"P-90\", ovvero \"single coil\" cio\u00e8 a bobina singola diversamente dai pick-up PAF \"humbucker\" adottati dagli altri tipi di SG. I \"P-90\" erano dotati di una particolare forma che valse loro diversi soprannomi: in Italia \"saponette\", negli Stati Uniti \"soapbar\" (e anche \"dogears\" con viti di fissaggio laterali nella versione montata sulle semiacustiche). La \"Junior\" fu dotata inoltre della leva vibrato.\nQuasi contemporaneamente alla \"Junior\" fu prodotta la \"Special\" dotata di due \"P-90\" e della classica leva vibrato tipo \"Vibrola\". Anch'essa al pari della \"Junior\" viene riproposta nella corrente produzione Gibson nella serie \"reissues\".\nChitarristi che usano o hanno usato la SG.\nMolti tra i pi\u00f9 famosi chitarristi usano o hanno usato la SG, alcuni legando il proprio nome indissolubilmente allo strumento, come Angus Young degli AC/DC, Tony Iommi dei Black Sabbath e Robby Krieger dei Doors; molti altri utilizzandola in periodi lunghi o brevi della propria carriera, tra cui Pete Townshend degli Who, Frank Zappa, Carlos Santana, Sister Rosetta Tharpe, Jerry Garcia dei Grateful Dead, Eric Clapton quando militava nei Cream, Jimi Hendrix, Duane Allman degli The Allman Brothers Band, John Cipollina dei Quicksilver Messenger Service, Frank Marino dei Mahogany Rush, Derek Trucks, Bernard Sumner dei Joy Division, Gillian Gilbert dei New Order, Mike Oldfield, Gary Clark Jr., Thom Yorke dei Radiohead, Stephen Stills dei Crosby, Stills, Nash &amp; Young, George Harrison e John Lennon dei Beatles, Keith Richards e Mick Taylor dei Rolling Stones, The Edge degli U2, Max Cavalera dei Sepultura, Greg Hetson dei Bad Religion, Richie Sambora dei Bon Jovi, Jim Davies dei Prodigy, Billy Corgan dei The Smashing Pumpkins, Zakk Wylde, John Frusciante dei Red Hot Chili Peppers, John McLaughlin, Bill Frisell, Lenny Kravitz, Joe Perry degli Aerosmith, Brian Molko dei Placebo, Adrian Smith degli Iron Maiden, Frank Hannon dei Tesla, Stef Burns, Dexter Holland dei The Offspring, Tim McIlrath dei Rise Against, Allan Holdsworth, Robb Flynn dei Machine Head, Ian MacKaye dei Fugazi, Kelly Jones degli Stereophonics, Ryan Peake dei Nickelback, Daron Malakian dei System of a Down, Lily Lazer degli HIM, Zal Cleminson dei Nazareth e dei Sensational Alex Harvey Band, Jepson dei The Ark, Massimo Riva della Steve Rogers Band e chitarrista di Vasco Rossi, Mick Box dei Uriah Heep, Jimmy McCulloch dei Wings, Todd Rundgren, i Nameless Ghouls Alpha e Omega dei Ghost, Vinnie Stigma degli Agnostic Front e Jake Kiszka dei Greta Van Fleet, Barry Goudreau dei Boston."}
{"id": "325906", "revid": "767487", "url": "https://it.wikipedia.org/wiki?curid=325906", "title": "Oscuramento al bordo", "text": "Il fenomeno dell'oscuramento al bordo (anche noto come limb darkening, dalla lingua inglese) \u00e8 responsabile della diminuzione dell'intensit\u00e0 luminosa proveniente da una stella o da un altro corpo celeste in prossimit\u00e0 del perimetro del disco visibile. \u00c8 il risultato di due concause:\nDescrizione.\nPer comprendere l'oscuramento al bordo occorre usare il concetto di profondit\u00e0 ottica. Una profondit\u00e0 ottica di uno \u00e8 uno strato di gas sufficientemente spesso per far s\u00ec che solo una frazione di fotoni, pari a 1/e, possa uscirne. Questo \u00e8 ci\u00f2 che definisce il bordo visibile di una stella, perch\u00e9 \u00e8 ad una profondit\u00e0 ottica di 1 che la stella diventa opaca. La radiazione che raggiunge l'osservatore \u00e8 quindi approssimabile con la somma di tutte le radiazioni emesse nell'interno della stella lungo la linea di vista, fino a raggiungere il punto di profondit\u00e0 ottica unitaria. Guardando verso il centro della stella, \"vedremo\" quindi la stella fino a tale profondit\u00e0. Ma guardando il bordo di una stella, il nostro sguardo non pu\u00f2 scendere altrettanto sotto la superficie, perch\u00e9 la linea di vista dovr\u00e0 attraversare un maggiore strato di gas (vedi schema a sinistra). In altre parole, il raggio stellare corrispondente ad una profondit\u00e0 ottica unitaria cresce quando spostiamo lo sguardo dal centro verso il bordo.\nIl secondo effetto \u00e8 il fatto che la temperatura dell'atmosfera stellare in genere scende allontanandosi dal centro della stella. La radiazione emessa da un gas \u00e8 fortemente dipendente dalla temperatura: per esempio, in un corpo nero l'intensit\u00e0 \u00e8 proporzionale alla quarta potenza della temperatura (legge di Stefan-Boltzmann). Ci\u00f2 significa che, quando la linea di vista \u00e8 diretta verso il centro della stella (e quindi arriva ad una maggiore profondit\u00e0), vedremo la radiazione emessa da uno strato di gas pi\u00f9 caldo, e quindi pi\u00f9 luminoso.\nIn effetti, la temperatura del Sole non scende uniformemente al crescere del raggio, e per certe linee spettrali la profondit\u00e0 ottica \u00e8 1 in regioni in cui la temperatura \"sale\". In questo caso l'effetto \u00e8 di \"illuminamento al bordo\".\nCalcolo dell'intensit\u00e0 al bordo.\nL'effetto dell'oscuramento al bordo \u00e8 calcolabile tramite il calcolo dell'intensit\u00e0 che emerge dalla stella al variare dell'angolo formato con la linea di vista. In prima approssimazione l'intensit\u00e0 pu\u00f2 essere scritta come:\nformula_1\nDove i parametri a e b dipendono dalla lunghezza d'onda. L'equazione deriva direttamente dall'equazione del trasporto radiativo:\nformula_2\nDove formula_3\u00e8 la funzione sorgente alla lunghezza d'onda formula_4. Moltiplicando entrambi i membri per l'esponenziale formula_5e integrando tra una profondit\u00e0 ottica generica e zero si ottiene:\nformula_6\nFacendo intervenire l'ipotesi di atmosfera piano parallela si pu\u00f2 cambiare variabile in favore della profondit\u00e0 ottica lungo la verticale formula_7si ottiene:\nformula_8\nSupponendo formula_9e facendo tendere formula_10 in modo da tenere conto dell'intensit\u00e0 che emerge da tutti gli strati dell'atmosfera, si ottiene l'equazione dell'intensit\u00e0 in funzione dell'angolo."}
{"id": "325908", "revid": "729019", "url": "https://it.wikipedia.org/wiki?curid=325908", "title": "Battaglia di Sfacteria (425 a.C.)", "text": "La battaglia di Sfacteria fu combattuta tra Ateniesi e Spartani nel 425 a.C., nell'isola greca di Sfacteria, nell'ambito della guerra del Peloponneso.\nFu conseguente alla battaglia di Pilo, dove i soldati di Demostene di Afidna che fortificarono la collina di Pilo misero in grande allarme gli Spartani che, tornati frettolosamente dall'Attica con il loro esercito, pianificarono un attacco terrestre e navale alle posizioni ateniesi.\nMentre la flotta si preparava a sbarcare dietro la collina occupata dagli opliti attici, alcuni soldati di Sparta furono inviati nell'isola di Sfacteria che chiudeva la baia, permettendo due piccoli passaggi ai lati (sufficienti rispettivamente al passaggio di due e nove triremi, secondo Tucidide) al fine di fare della posizione un sicuro dominio spartano in vista della battaglia navale con la sopraggiungente flotta ateniese. La flotta spartana si premun\u00ec anche di chiudere gli accessi alla baia per mezzo di alcune triremi affiancate.\nDopo tre giorni di battaglia a Pilo il grosso della flotta di Demostene di Afidna, al comando del navarco Eurimedonte, fece ritorno da Corcira e forte di 47 navi, a cui si aggiunsero 4 triremi da Chio e altre provenienti da Naupatto, attacc\u00f2 i peloponnesiaci. Non avendo ammarato che poche triremi, colti di sorpresa persero 5 unit\u00e0 e un intero equipaggio oltre a ritrovarsi con la fanteria oplitica, composta da oltre 400 uomini, isolata a Sfacteria. Gli ateniesi avevano cos\u00ec reso inservibile la flotta peloponnesiaca, spiaggiandola sull'arenile.\nLa battaglia navale era persa, quella terrestre poteva rivelarsi un disastro; gli spartani sono sotto assedio e non possono attaccare Pilo, si cerca cos\u00ec un accordo: pane e acqua per gli \"isolani\" ed in pegno la custodia della flotta, mentre si prosegue la trattativa ad Atene.\nAgli emissari spartani giunti ad Atene viene garantita la restituzione degli opliti, ma solo in cambio della restituzione pubblica dei territori di cui Sparta era garante e che Atene era stata costretta ad abbandonare in passato, in occasione di precedenti tregue (cosa inaccettabile, possibile solo in forma privata in una trattativa in cui il prestigio di Sparta non fosse minato, ma non in forma pubblica, pena lo sfaldamento della lega Peloponnesiaca).\nL'intento di Cleone era proprio quello di minare la lega dalle fondamenta.\nEpitada al comando dei 420 opliti riusciva intanto a resistere grazie ai rifornimenti.\nPassa l'estate e le difficolt\u00e0 di rifornimento per le 70 navi ateniesi, cominciano a pesare sulle casse statali e poi c'era da valutare l'ipotesi di una fuga degli opliti, magari durante una giornata di pioggia, quando era difficile controllare le coste.\nIn autunno un incendio sull'isola rivela la reale forza degli opliti spartani e, disboscandola in parte, rende pi\u00f9 fattibile uno sbarco ateniese. Cos\u00ec Demostene appresta un piano di incursione. Nel frattempo a Pilo giunge Cleone che, dopo aver sobillato l'assemblea per una condotta di guerra pi\u00f9 decisa (intendendo con ci\u00f2 criticare lo stratego Nicia, suo avversario politico), riceve controvoglia egli stesso il comando della spedizione, che comprendeva un certo numero di fanti leggeri e 400 arcieri, scelti fra gli alleati. Dopo aver invano chiesto agli Spartani della terraferma (che circondavano Pilo) la resa degli opliti dell'isola, Demostene e Cleone, con le loro forze congiunte, attuano lo sbarco e circondano gli Spartani in pi\u00f9 punti, braccandoli con gli arcieri e costringendoli alla resa.\nFinivano cos\u00ec 2 mesi e mezzo di resistenza e fame del contingente spartano, i cui sopravvissuti, 292 uomini tra cui 120 spartiati, furono presi come ostaggi."}
{"id": "325909", "revid": "729019", "url": "https://it.wikipedia.org/wiki?curid=325909", "title": "Battaglia di Siracusa", "text": "La battaglia di Siracusa si svolse nell'inverno del 415-414 a.C. e vide contrapposti i Siracusani, a cui erano accorsi in aiuto alcuni guerrieri Selinuntini, Camarinesi e Gelesi, contro i soldati della spedizione ateniese guidati da Nicia e Lamaco.\nAntefatti.\nNel 415 a.C. gli Ateniesi, forti della loro posizione di egemonia in Grecia e degli alleati, organizzarono una spedizione navale volta a espandere il raggio di azione ateniese e guadagnare una posizione di preminenza anche in Sicilia.\nPartiti dal Pireo, passati per Egina si diressero verso l'isola di Corcira dove si prepararono per l'ultima traversata. La spedizione era in principio diretta verso Selinunte, alleata di Siracusa, che era entrata in contesa territoriale con Segesta, alleata di Atene; ma allo stesso scopo \u00abl'assalto a Siracusa e Selinunte avrebbe suggellato l'impresa siciliana\u00bb.\nI Siracusani, che subodoravano un azzardo simile contro di loro da parte degli ateniesi, indissero un'assemblea dove si decise di trovare un accordo di reciproca difesa tra tutti i Sicelioti, compresi i Cartaginesi, come specificato nel discorso di Ermocrate, e di arruolare il maggior numero di soldati possibile.\nLo stratagemma.\nGli invasori, sbarcati gi\u00e0 presso le mura della citt\u00e0, pensarono di partire col vantaggio dell'oscurit\u00e0 e prendere posto in un luogo pi\u00f9 favorevole all'impresa, in modo che si potesse contenere l'impeto della cavalleria siracusana che pareva loro l'arma pi\u00f9 temibile. Essendo venuti a conoscenza della topografia della citt\u00e0 e dei luoghi a essa limitrofi tramite alcuni disertori, gli Ateniesi optarono allo spostamento del bivacco presso il tempio di Zeus Olimpio, a sud-ovest della citt\u00e0, perci\u00f2 predisposero uno stratagemma che viene tramandato da Plutarco e Tucidide:\nGli Ateniesi aggredirono la citt\u00e0 sguarnita e conquistarono entrambi i porti Piccolo e Grande. Plutarco lo definisce come \u00abla migliore azione strategica di Nicia in Sicilia\u00bb.\nSvolgimento.\nL'esercito siracusano, passato all'offensiva come gli Ateniesi speravano, accorgendosi ben presto del tranello teso loro dai nemici ritorn\u00f2 entro le mura della citt\u00e0 temendo che con questo loro azzardo avesse potuto perdere Siracusa.\nGli Ateniesi nel frattempo si trincerarono presso il fiume Anapo e l'indomani si schierarono in formazione di battaglia:\nI Siracusani si disposero invece in questo modo:\nLo scontro si accese tra le truppe leggere e i frombolieri che ingaggiarono un combattimento a distanza. Entrambi gli schieramenti animati dall'amor patrio si mossero contro il nemico nel bel mezzo di una tempesta, dove tuoni e fulmini lasciavano adito a molti presagi. Il fianco destro dell'esercito difensore non riusc\u00ec a resistere sotto la pressione degli opliti argivi che accerchiarono lo schieramento siracusano e costrinsero l'esercito alla ritirata. Nonostante la disfatta un piccolo contingente si diresse verso il tempio di Zeus per portare in salvo i beni custoditi.\nGli Ateniesi ammassarono i cadaveri di entrambi gli schieramenti e restituirono i corpi ai Siracusani: i caduti ammontarono a circa 310 uomini di cui 260 dell'esercito siracusano e 50 degli Ateniesi. Nonostante la completa vittoria pochi in pi\u00f9 furono i caduti dalla parte aretusea, perch\u00e9 la cavalleria imped\u00ec l'inseguimento.\nConseguenze.\nGli Ateniesi, appena giunti in Sicilia, battendo in questa battaglia i Siracusani, si assestarono nei territori limitrofi alla citt\u00e0 e cercarono di isolarla da aiuti esterni tagliando i ponti sul fiume Anapo. L'inverno, che era alle porte, favor\u00ec momentaneamente gli invasori che ebbero tutto il tempo per scegliere il luogo pi\u00f9 favorevole nel quale stanziarsi. I Siracusani si resero conto di essere in pericolo, aspettandosi da un momento all'altro un nuovo attacco, si riunirono in assemblea. Ermocrate ne fu eletto capo e propose un piano difensivo che fu accolto favorevolmente da tutti i membri."}
{"id": "325912", "revid": "729019", "url": "https://it.wikipedia.org/wiki?curid=325912", "title": "Battaglia di Egospotami", "text": "La battaglia di Egospotami fu la vittoria navale spartana che pose fine alla guerra del Peloponneso: nella battaglia la flotta spartana, comandata da Lisandro, distrusse completamente quella ateniese, ponendo fine alla guerra, visto che Atene, senza i rifornimenti di grano che otteneva via mare, non pot\u00e9 resistere all'assedio spartano, capitolando per fame.\nPreludio.\nCampagne di Lisandro.\nNel 405 a.C., dopo la grande sconfitta subita dagli Spartani nella battaglia delle Arginuse, Lisandro, il navarco che aveva ottenuto il primo successo navale spartano, riprese il comando. Visto che la costituzione spartana proibiva di ricoprire la carica di navarco pi\u00f9 di una volta, Lisandro fu nominato vice-ammiraglio, anche se si cap\u00ec che questo era un semplice espediente legale.\nUno dei vantaggi che Lisandro forniva a Sparta come comandante era la sua stretta amicizia col principe persiano Ciro; servendosene, riusc\u00ec a racimolare velocemente il denaro necessario per la ricostruzione della flotta spartana. Quando Ciro fu richiamato a Susa da suo padre Dario, quest'ultimo scelse in modo assai poco ortodosso di nominare Lisandro satrapo dell'Asia Minore. Con le risorse economiche di tutta questa ricca regione persiana, Lisandro ricostru\u00ec velocemente la sua flotta e poi part\u00ec per una serie di campagne attraverso l'Egeo:. Si impadron\u00ec di varie citt\u00e0 controllate da Atene e attacc\u00f2 numerose isole, ma non riusc\u00ec ad andare a nord dell'Ellesponto, essendo minacciato dalla flotta ateniese di Samo.\nPer sviare gli Ateniesi, Lisandro colp\u00ec astutamente ad ovest: avvicinandosi ad Atene, attacc\u00f2 Egina e Salamina sbarcando poco dopo in Attica. La flotta ateniese salp\u00f2 per inseguirlo, ma Lisandro, navigando intorno ad essa, raggiunse l'Ellesponto e si stabil\u00ec ad Abido; da l\u00ec prese la citt\u00e0 di Lampsaco, che aveva grande importanza strategica.\nInfatti, da quel punto era possibile entrare nel Bosforo e bloccare le rotte commerciali attraverso le quali Atene riceveva la maggior parte del suo grano: se gli Ateniesi non volevano morire di fame, dovevano assolutamente fermare Lisandro.\nRisposta ateniese.\nLa flotta ateniese raggiunse Lisandro poco dopo la caduta di Lampsaco e si stabil\u00ec a Sesto. Comunque, forse perch\u00e9 volevano osservare Lisandro molto da vicino, gli Ateniesi si accamparono molto vicino a Lampsaco; siccome questa localit\u00e0 era nefasta visto che non c'era un porto e la flotta aveva difficolt\u00e0 di approvvigionamento, sembra che il voler essere dappresso a Lisandro sia stata una priorit\u00e0 per i generali ateniesi. Ogni giorno la flotta ateniese salpava per Lampsaco in formazione da battaglia aspettando fuori dal porto; quando Lisandro non si faceva vedere, gli Ateniesi tornavano a Sesto.\nCoinvolgimento di Alcibiade.\nA quel tempo Alcibiade viveva in esilio in una delle sue propriet\u00e0 vicino al campo ateniese. Scendendo sulla spiaggia quando le navi erano ormeggiate, diede vari consigli ai generali ateniesi: per prima cosa propose di spostare la flotta in un posto pi\u00f9 sicuro di Sesto; in secondo luogo afferm\u00f2 che vari re traci gli avevano offerto di fornirgli un esercito. Alcibiade afferm\u00f2 che, se i generali gli avessero dato un comando, lui avrebbe usato questo esercito per aiutare gli Ateniesi. I due generali presenti (Tideo e Menandro) rifiutarono l'offerta e non diedero ascolto al consiglio di Alcibiade che se ne ritorn\u00f2 a casa.\nBattaglia.\nEsistono due resoconti della battaglia: Diodoro Siculo riferisce che il generale ateniese che comandava durante il quinto giorno a Sesto, Filocle, usc\u00ec con 30 navi a fine agosto 405 a.C., ordinando agli altri di seguirlo. Donald Kagan ha commentato che, se il resoconto dello storico greco \u00e8 accurato, la tattica ateniese era quella di indurre i Peloponnesiaci ad attaccare per il tramite di una piccola formazione navale ateniese che doveva fungere da esca per, poi sorprendere quella spartana con una flotta ben pi\u00f9 grande. Nello scontro la piccola squadra navale fu immediatamente sconfitta, mentre il resto della flotta fu colto impreparato sulla spiaggia.\nSenofonte, invece, riferisce che l'intera flotta ateniese usc\u00ec, come sempre, il giorno della battaglia, ad inizio settembre, e che Lisandro rimase in porto. Quando gli Ateniesi ritornarono al loro campo, i marinai si dispersero in cerca di cibo; nel frattempo la flotta di Lisandro arriv\u00f2 da Abido e cattur\u00f2 la maggior parte delle navi sulla spiaggia, senza alcun combattimento sul mare.\nQualunque sia il vero resoconto, il risultato \u00e8 chiaro: la flotta ateniese fu sconfitta: riuscirono a fuggire solo 9 navi, guidate dal generale Conone. Lisandro cattur\u00f2 quasi tutte le altre navi assieme a tre o quattromila marinai ateniesi.\nUna delle navi fuggite, la nave messaggera Paralo, fu incaricata di portare ad Atene la notizia del disastro; il resto dei superstiti con Conone trov\u00f2 rifugio presso Evagora I, re di Cipro, amico di Atene.\nConseguenze.\nLisandro e la sua flotta vittoriosa tornarono ad Abido. Citando una precedente atrocit\u00e0 ateniese, quando i marinai prigionieri di due navi spartane erano stati gettati fuori bordo, Lisandro tagli\u00f2 personalmente la gola a Filocle e fece uccidere anche altri 3000 prigionieri ateniesi, risparmiando invece vari prigionieri non ateniesi e Adimanto, che probabilmente aveva tradito gli Ateniesi.\nLa flotta di Lisandro cominci\u00f2 poi a muoversi lentamente verso Atene, catturando delle citt\u00e0 durante il viaggio; gli Ateniesi, senza flotta, non potevano opporsi alla sua avanzata. Solo a Samo Lisandro incontr\u00f2 resistenze: il governo democratico locale, ferocemente leale ad Atene, rifiut\u00f2 di arrendersi, costringendo Lisandro a lasciarvi un piccolo contingente per assediarlo.\nSenofonte, qui sintetizza le reazioni della popolazione, quando ad Atene giunsero le notizie della sconfitta,\nTemendo la rappresaglia degli Spartani vittoriosi, gli Ateniesi decisero resistere all'assedio, guidati dal fratello di Nicia, Eucrate, ma non avevano speranza: senza flotta per importare grano dal mar Nero, Atene era sul punto di morire di fame, perci\u00f2 si arrese (marzo 404 a.C.), e Teramene negozi\u00f2 la pace: Atene si dovette alleare con Sparta, le Lunghe Mura della citt\u00e0 furono demolite, il suo territorio fu ridotto alla sola Attica e Salamina, la flotta residua fu ridotta a 12 navi, gli esuli politici furono rimpatriati, fu instaurato un governo oligarchico filo-spartano, il regime dei Trenta tiranni.\nLa vittoria spartana di Egospotami pose fine a 27 anni di guerra, dando a Sparta il dominio totale del mondo greco e stabilendo un ordinamento politico che sarebbe durato per pi\u00f9 di trent'anni.\nCommemorazione della battaglia.\nGli Spartani commemorarono la loro vittoria a Delfi dedicandovi le statue dei trierarchi che avevano combattuto nella battaglia. Un'iscrizione in versi spieg\u00f2 le circostanze:"}
{"id": "325914", "revid": "842", "url": "https://it.wikipedia.org/wiki?curid=325914", "title": "UltraSparc", "text": ""}
{"id": "325916", "revid": "1543377", "url": "https://it.wikipedia.org/wiki?curid=325916", "title": "Carataco", "text": "Storia.\nSecondo lo storico Cassio Dione, Carataco era figlio de rel catuvellauno Cunobelino. Sulla base delle monete battute da Carataco, egli sembra essere stato pupillo di suo zio Epaticco, che espanse il potere dei catuvellauni verso ovest, a danno della trib\u00f9 degli atrebati. Dopo la morte di Epaticco, attorno al 35 d.C., gli atrebati, guidati da Verica, riconquistarono parte dei loro territori. Ma Carataco sembra aver poi riguadagnato le posizioni perdute, ragion per cui Verica chiese aiuto all'imperatore romano Claudio, che approfitt\u00f2 di ci\u00f2 per invadere la Britannia nel 43.\nCunobelino mor\u00ec poco prima dell'invasione. Carataco e suo fratello Togodumno si opposero con la guerriglia alle legioni guidate da Aulo Plauzio. Furono per\u00f2 sconfitti in due cruciali battaglie presso i fiumi Medway e Tamigi. Togodumno fu ucciso e i territori dei catuvellauni conquistati dai romani. Carataco riusc\u00ec invece a fuggire nell'ovest dell'isola e a mettersi a capo della resistenza britannica.\nDagli \"Annali\" di Tacito sappiamo che egli guid\u00f2 i siluri e gli ordovici (popolazioni dell'attuale Galles) contro il governatore romano Publio Ostorio Scapula. Nel 51, Scapula sconfisse Carataco nella battaglia di Caer Caradoc (nel territorio degli ordovici), catturandone la figlia e la moglie e ricevendo la resa dei suoi fratelli. Carataco riusc\u00ec a fuggire ancora una volta, rifugiandosi presso i briganti, la cui regina Cartimandua, fedele alleata di Roma, lo fece gettare in catene e lo consegn\u00f2 ai romani. Carataco fu mandato come trofeo di guerra a Roma; cos\u00ec racconta Tacito il suo arrivo nell\"'Urbe\":\nColpito da queste parole, Claudio concesse la grazia a Carataco, alla moglie e ai fratelli, consentendogli di trascorrere il resto dei loro giorni a Roma. Dopo la sua cattura la resistenza dei Siluri prosegu\u00ec ugualmente, e altri attacchi furono condotti alle postazioni e alle guarnigioni romane nel loro territorio.\nTradizioni britanniche medievali.\nIl ricordo di Carataco potrebbe essere stato conservato nella tradizione medievale britannica: la genealogia conservata in un manoscritto gallese noto come \"Harleian 3859\" (ca. 1100) menziona \"\"Caratauc map Cinbelin map Teuhant\", cio\u00e8 \"Carataco, figlio di Cunobelino, figlio di Tasciovano\"\", conservando in questo modo i nomi di tre figure storiche, messe in relazione corretta.\nCarataco non compare invece nella \"Historia Regum Britanniae\" di Goffredo di Monmouth (XII secolo), sebbene sia probabile che egli corrisponda alla figura di Arvirargo, il figlio pi\u00f9 giovane di Cymbeline, che continu\u00f2 a resistere all'invasione romana dopo la morte del fratello maggiore Guiderio. Nelle versioni gallesi dell'opera di Goffredo il suo nome compare come Gweirydd, figlio di Cynfelyn, mentre suo fratello compare come Gwydyr. Il nome di Arvirago compare invece nella poesia di Giovenale.\nAnche il Caradog figlio di Bran che appare nella letteratura medievale gallese potrebbe essere identificato con Carataco, sebbene in questa produzione letteraria l'unica cosa che corrisponde \u00e8 il nome. Egli compare nel \"Mabinogion\" come figlio di Br\u00e2n il Benedetto, che si and\u00f2 a guerreggiare in Irlanda, lasciando al figlio il governo della Britannia. Ma fu spodestato da Caswallawn (figura dietro a cui \u00e8 stato trasfigurato Cassivellauno, che in realt\u00e0 visse circa un secolo prima di Carataco). Le \"Triadi gallesi\" concordano sul fatto che fosse figlio di Bran e sul nome dei suoi due figli: Cawrdaf ed Eudaf.\nTradizioni moderne.\nCaradog \u00e8 stato identificato con Carataco solo dopo la riscoperta dell'opera di Tacito e di altro materiale. Una tradizione di XVIII secolo, resa popolare dall'antiquario e falsario gallese Iolo Morganwg, ritiene Caradog, tornato dalla sua prigionia a Roma, come colui che introdusse il Cristianesimo in Britannia. Iolo fa inoltre del leggendario re britannico del nord, Coel Hen, un figlio di Cyllen, figlio di Caradog.\nUn'altra tradizione \u00e8 quella secondo cui Carataco era cristiano gi\u00e0 prima di essere portato a Roma, dato che in Britannia il Cristianesimo era stato portato dal Giuseppe d'Arimatea o da San Paolo"}
{"id": "325917", "revid": "433605", "url": "https://it.wikipedia.org/wiki?curid=325917", "title": "Cortale", "text": "Cortale (\"Curt\u00e0li\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nCentro collinare situato nel Lametino, la sua collocazione permette la contemporanea vista delle coste del mar Ionio e del mar Tirreno, essendo situato esattamente al centro del punto pi\u00f9 stretto della Calabria, una striscia di terra di circa 30\u00a0km che divide i due mari. Il paese \u00e8 attraversato dai torrenti Pesipe e Pilla.\nStoria.\nCortale faceva parte dell'antico Feudo di Maida. Le sue origini risalgono ai primi dell'anno 1000 documentate da una lettera di Ruggero I risalente al 6 maggio 1098: il primo villaggio sorse intorno ad un monastero Basiliano i cui confini venivano accuratamente definiti nella suddetta lettera del Duca di Calabria Ruggero I. In seguito Cortale divenne uno dei casali del feudo di Maida che, dal 1272 al 1331, appartenne alla famiglia dei San Licet e poi a diverse casate. Nel 1795 pass\u00f2 ai Ruffo di San Lucido fino al 1806, anno in cui fu abolita, dalle leggi napoleoniche, la feudalit\u00e0.\nCon l'istituzione dei primi comuni, decreto del 1861, Cortale divenne capoluogo del Circondario comprendente Jacurso, Vena di Maida e Caraffa. La parte pi\u00f9 antica, Cortale Inferiore, fu distrutta dal terremoto del 1783. In seguito alla catastrofe sismica, che caus\u00f2 centinaia di morti, fu costruita Cortale Superiore, dove si trasfer\u00ec la maggior parte della popolazione.\nIl paese conserva uno dei pi\u00f9 antichi centri storici della Calabria. \u00c8 conosciuto per la pregiata lavorazione della seta, fin dalla coltura del baco. Non a caso le campagne circostanti ospitano numerosi gelseti utili per produrre la seta a partire dalle foglie.\nLungo la via Cesare Battisti si trova la Chiesa Matrice, costruita nel 1799. L'interno \u00e8 riccamente decorato da stucchi e affreschi ottocenteschi, opere del celebre pittore Andrea Cefaly. La chiesa \u00e8 stata oggetto di una lunga e travagliata contesa fra il quartiere pi\u00f9 antico Basserughe e quello pi\u00f9 recente costruito in seguito al devastante sisma che colp\u00ec la Calabria nel 1783. La decisione di nominare chiesa arcipretale la nuova chiesa sorta nel nuovo quartiere Donnafiori dopo il terremoto scaten\u00f2 aspre lotte, finanche armate, fra il vecchio e antico quartiere Basserughe ed il neonato quartiere Donnafiori. Il vecchio quartiere sosteneva che la titolarit\u00e0 della chiesa arcipretale dovesse restare alla loro chiesa che per\u00f2 doveva essere ancora ricostruita dopo i gravi riportati a causa del violento terremoto del 1783.\nAlle porte del Centro Storico si pu\u00f2 osservare la Chiesa di San Giovanni (patrono del paese), costruita nel '600. La stessa chiesa che custodisce al suo interno Santa Croce, una croce di pietra calcarea rinvenuta nelle campagne antistanti la chiesa a cui la tradizione popolare riconosce miracolosi benefici. La Santa Croce \u00e8 stata esposta per qualche tempo al Museo del Louvre di Parigi ed anche ad una mostra di arte sacra in Vaticano. La Croce \u00e8 adornata con un drappo impreziosito di oro. Il 2 ed il 3 maggio di ogni anno ricorre la festa di Santa Croce molto sentita e partecipata dai cortalesi e dagli abitanti dei paesi limitrofi.\nInfine, percorrendo la Scalinata di Sant'Anna, possiamo osservare l'omonima chiesa. Devastata dal terremoto del 1783, sono rimaste solo alcune rovine. Venne costruita probabilmente nei primi del '600. Qui \u00e8 stata ritrovata un'iscrizione in alfabeto acheo, risalente al VII secolo a.C. .\nNel pieno Centro Storico del paese possiamo ritrovare altri reperti storici, fra cui:\nCortale pu\u00f2 essere suddivisa in rioni, fra cui il rione \"Timpa\u2019' o \"Timpone\", nel centro storico del paese; il rione \"Basserughe\u2019', nella zona pianeggiante; il rione \"Donnafiori\u2019' nella parte superiore, costruito poco dopo la Seconda Guerra Mondiale, il rione \"M'palopiti\u2019', termine con cui vengono definite le campagne poco distanti dal centro, ed infine la zona popolare, che si sviluppa intensivamente a ovest di Donnafiori. Vicino a quest'ultimo rione si pu\u00f2 osservare la chiesa di Piazza Italia, edificata intorno al 1930.\nDurante la Prima Guerra Mondiale numerosi ragazzi provenienti da Cortale sono stati chiamati alle armi. Tra questi Raffaele Ieradi si \u00e8 distinto in modo eroico facendo ritorno dagli Stati Uniti dove era emigrato per arruolarsi volontario. Alla fine della guerra \u00e8 stato insignito della Medaglia d'Argento al Valor Militare per aver salvato da morte certa il suo capitano durante l'Ottava battaglia dell'Isonzo.\nSociet\u00e0.\nTradizioni e folclore.\nIl 15 agosto di ogni anno in onore del poeta Paolo Vinci viene festeggiato il Festival Degli Scordati, idea dell'attore teatrale Gianni Pellegrino.\nCultura.\nEventi.\nFestival Jazz &amp; Vento.\nNel mese di Agosto \u00e8 consuetudine lo svolgimento del \"Festival Jazz &amp; Vento\". Nel corso delle varie edizioni si sono avvicendati sul palco molti artisti, tra i quali: Ludovico Einaudi, Giorgio Gaslini, Billy Cobham, Stefano Bollani, Gigi Cifarelli, Enrico Rava, Stefano Di Battista, Richard Galliano, Gabriele Mirabassi, Paolo Fresu, Dado Moroni, Gianluca Petrella, Francesco Bearzatti, Fabrizio Bosso, Tino Tracanna, Franco D\u2019Andrea, Fabio Zeppetella, Raffaele Casarano, Francesco Cafiso, Cuong Vu, Danilo Gallo, Luca Aquino, Bireli Lagrene, Brunori Sas, Luca Filastro.\nEconomia.\nPaese agricolo, Cortale \u00e8 rinomato per le \"graffiole\", dolce tradizionale, e anche per la produzione del suo speciale Fagiolo di Cortale, riconosciuto come prodotto De.C.O. (Denominazione Comunale di Origine). Dal 2020 le cinque variet\u00e0 di fagioli tipiche di Cortale sono state riconosciute come presidio Slow Food.\nIl settore dell'olivicoltura ha un forte impatto sull'economia della zona e diversi giovani imprenditori agricoli propongono il loro prodotto anche all'estero. L'olio extra vergine \u00e8 prodotto nel comune di Cortale e nei paesi limitrofi con tecniche agricole e produttive che consentono di ottenere un prodotto di qualit\u00e0 pur minimizzando le cure colturali degli ulivi.\nNel comune di Cortale, inoltre, \u00e8 sorto il primo parco eolico della Calabria.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "325935", "revid": "1543377", "url": "https://it.wikipedia.org/wiki?curid=325935", "title": "Lega delio-attica", "text": "La Lega delio-attica (o Lega di Delo o Anfizionia di Delo) fu una confederazione marittima costituita da Atene e da varie citt\u00e0-stato greche, nel 478-477 a.C., durante la fase conclusiva delle guerre persiane.\nAd essa aderirono un numero di citt\u00e0 compreso tra 150 e 173, delle quali le pi\u00f9 importanti oltre ad Atene, che di fatto ne detenne la guida, furono: Efeso, Mileto, Focea, Alicarnasso, Anfipoli, Olinto, Metone e Troia, le isole di Lesbo, Rodi, Samo, Delo e la penisola Calcidica. A ogni aderente alla Lega Atene impose un tributo (foros).\nIl nome deriva dall'isola di Delo, celebre per il culto di Apollo, dove si tenevano i congressi annuali delle citt\u00e0 della lega e si custodiva il tesoro, almeno finch\u00e9 Pericle non lo trasfer\u00ec ad Atene nel 454 a.C. sancendo l'assoluta predominanza militare e politica della citt\u00e0 sul resto degli alleati.\nLa lega di Delo segu\u00ec i destini di Atene fino al suo scioglimento, alla conclusione della Guerra del Peloponneso, nel 404 a.C.\nStoria.\nAntefatti.\nLe guerre persiane avevano le loro radici nella conquista delle citt\u00e0 greche della Ionia da parte dell'Impero achemenide di Ciro il Grande poco dopo il 550 a.C. ma, non potendo amministrarle direttamente, preferirono affidarli a tiranni locali una forma di governo ormai in declino e percepita come potere arbitrario.\nNel 500/499 a.C. la tensione, da tempo latente, degener\u00f2 in aperta rivolta dal momento che Aristagora, tiranno di Mileto, nel tentativo di salvare se stesso dalle conseguenze del disastroso attacco persiano su Nasso dell'anno precedente, decise di restaurare la democrazia.\nBen presto numerose altre citt\u00e0 seguirono l'esempio di Mileto; cominciava la Rivolta Ionica.\nLa rivolta, che ricevette l'appoggio di Atene ed Eretria, sembr\u00f2 inizialmente trionfare con la conquista della capitale della satrapia di Lidia, Sardi. Tuttavia, dopo cinque anni di conflitto, i Persiani poterono riconquistare le citt\u00e0 della Ionia, schiacciando gli ultimi focolai di resistenza.\nRisolta tale questione, il gran re Dario I decise di punire le citt\u00e0 di Atene ed Eretria per aver sostenuto la rivolta ionica nella convinzione che gli stati greci in futuro avrebbero potuto costituire una minaccia per i domini persiani.\nA tale scopo Dario intraprese la conquista della Tracia, Macedonia e delle Isole Egee, poi conquist\u00f2 l'Eubea e rase al suolo Eretria.\nL'invasione termin\u00f2 nel 490 a.C. con la decisiva vittoria ateniese nella battaglia di Maratona. Poco dopo Dario mor\u00ec e la responsabilit\u00e0 per la ripresa del conflitto tocc\u00f2 al figlio Serse.\nDieci anni dopo, Serse condusse personalmente una seconda campagna militare contro la Grecia con un'imponente forza di terra e navale.\nI greci, dopo le sconfitte nelle battaglie delle Termopili e di Capo Artemisio si ritirarono nel Peloponneso abbandonando nelle mani nemiche la Beozia e la stessa Atene che sub\u00ec un violento saccheggio.\nI persiani, imbaldanziti, accerchiarono la restante flotta greca presso l'isola di Salamina ma nella battaglia che segu\u00ec subirono una cocente disfatta.\nL'anno seguente i Greci riunirono tutte le forze terrestri e sconfissero l'armata persiana nella Battaglia di Platea mentre la flotta sconfiggeva quanto restava di quella persiana nella battaglia di Micale la quale segna convenzionalmente la fine delle invasioni persiane e l'inizio del contrattacco greco.\nLa sconfitta persiana di Micale indusse le citt\u00e0 greche dell'Asia Minore a ribellarsi nuovamente dal momento che i Persiani, privi di flotta, erano impotenti mentre la flotta greca procedeva all'occupazione del Chersoneso Tracico e della citt\u00e0 di Sesto\nNel 478 a.C. gli alleati inviarono una forza per conquistare la citt\u00e0 di Bisanzio, l'odierna Istanbul ma, sebbene l'assedio ebbe successo, il comportamento arrogante del generale spartano Pausania, alien\u00f2 numerosi alleati i quali, dopo aver ottenuto il suo richiamo a Sparta, affidarono la flotta agli ateniesi.\nFondazione.\nIn tali circostanze fu istituita la lega delio-attica principalmente in funzione anti-persiana e per sostenere le spese della guerra per quanto fu causa scatenante la vicenda di Pausania e il progressivo disimpegno di Sparta dalla lotta anti-persiana che indussero gli Ioni ribelli ad appoggiarsi ad Atene.\nDal punto di vista istituzionale la lega di Delo deve essere intesa come una federazione di Stati che decidono di mettere a parte le proprie competenze in materia di politica estera e di difesa in favore di decisioni di interesse comune. Infatti le poleis contraenti il patto federativo si impegnavano a contribuire alla difesa con il versamento di un tributo annuo alle casse federali, amministrate da appositi magistrati (gli \"ellenotami\" dal 478-477 a.C., e i tamiai dal 435 a.C.) oppure con la fornitura di navi e mezzi, recapitato nell'isola sacra di Delo\nSolamente gli stati in grado di assicurare l'invio di navi, come Atene stessa, Chio, Samo e Lesbo, erano esentati dal versamento del tributo annuo, stabilito da Aristide in 460 talenti, al quale erano invece soggette le citt\u00e0 minori dell'Asia minore, delle Cicladi e dell'Eubea.\nI tributi venivano conservati nel santuario di Apollo a Delo, dove si teneva annualmente l'assemblea federale. Il comando supremo era delegato ad Atene, che gradatamente prese il comando della lega, modificandone i presupposti e i fini, trasformandola da mezzo di difesa contro i Persiani, a strumento di egemonia sul mar Egeo, arrivando a controllare tutte le azioni delle citt\u00e0 sottomesse e anche la loro forma di governo, reprimendo le rivolte di citt\u00e0, come Nasso e Taso, che volevano ribellarsi all'imperialismo ateniese.\nEspansione.\nNonostante l'epilogo della lega marittima, i primi passi per scardinare il giogo persiano, effettuati da Cimone nel 476 a.C., si diressero nella eliminazione delle loro roccaforti sull'Ellesponto, Dorisco ed Eione (sita nelle vicinanze di Anfipoli). \nOttenuto il controllo del mare Egeo occidentale, Cimone occup\u00f2 Sciro, Caristo e Nasso e le costrinse ad aderire alla Lega.\nTali campagne, che proseguirono fino al 470 a.C. con la liberazione delle citt\u00e0 a sud di Mileto, a seguito della vittoriosa battaglia dell'Eurimedonte, coincisero con una sempre pi\u00f9 forte egemonia ateniese rispetto agli altri membri della lega, descritta nei seguenti termini dallo storico Tucidide:\nAccentramento del potere ad Atene.\nPoi per\u00f2, dopo la sconfitta in Egitto del 456, con la scusa che l'Egeo non poteva pi\u00f9 considerarsi un mare del tutto sicuro, nel 454 il tesoro fu trasferito ad Atene per iniziativa di Pericle e l'assemblea di Delo venne abolita. Di l\u00ec a poco, cominci\u00f2 a essere utilizzata al fine di finanziare i lavori di abbellimento della citt\u00e0 e in particolare, la costruzione del Partenone.\nAnche i propositi antipersiani vennero messi da parte, dopo la pace di Callia, con l'intento di inclinare l'egemonia spartana in Grecia. Secondo la definizione di Tucidide, quella che doveva essere un'alleanza militare si era ormai trasformata in \"arch\u00e9\", in dominio della citt\u00e0 pi\u00f9 importante.\nLe ingerenze politiche di Atene nei confronti delle citt\u00e0 alleate causarono altre rivolte, che si intensificarono durante la guerra del Peloponneso, infatti la Lega, nata con fini antipersiani, venne usata anche come contrappeso al predominio spartano in Grecia, fino a sfociare in un conflitto.\nDurante la guerra del Peloponneso.\nLa prima a ribellarsi alla nuova situazione venutasi a creare fu l'isola di Samo che nel 440 si rifiut\u00f2 di fornire la flotta e fu per questo assediata dagli Ateniesi. Alla spedizione militare partecip\u00f2 come stratega anche il tragediografo Sofocle.\nNel 427, nel contesto della Guerra del Peloponneso, fu la volta di Mitilene, centro principale dell'isola di Lesbo, che, rifiutandosi di seguire la politica ateniese, fu assediata e occupata: nel furore del momento l'assemblea ateniese arriv\u00f2 anche a decretare la soppressione di tutti i cittadini maschi e la riduzione in schiavit\u00f9 di donne e bambini, decisione che fu per\u00f2 ritirata immediatamente.\nI problemi con gli alleati continuarono, poich\u00e9 la democrazia ateniese traeva la sua linfa vitale proprio dallo sfruttamento \"dell'impero\", rappresentato dalla Lega stessa: Atene riscuoteva tributi (per mantenere la flotta e l'esercito) dai membri della Lega, che poi utilizzava, sin dai tempi di Pericle, sia per i lavori pubblici, sia per pagare uno stipendio a tutti i cittadini dotati di pieni diritti politici (circa 30.000 persone verso il 430 a.C.). Inoltre Atene insediava in molte isole dell'Egeo dei coloni, detti cleruchi, cittadini ateniesi (che mantenevano la loro cittadinanza), per controllare i loro alleati.\nSparta, nel dichiarare guerra ad Atene nel 431, sfrutt\u00f2 proprio il malcontento delle poleis della Lega Delio-Attica e rivendic\u00f2 a se stessa il diritto di agire in nome dell'autonomia e della libert\u00e0 delle citt\u00e0 greche. Di fatto, la sconfitta ateniese nella guerra del Peloponneso, nel 404 avr\u00e0, fra le altre conseguenze, anche la dissoluzione della Lega.\nDurante la prima fase della guerra del Peloponneso (guerra archidamica) Sparta fu quasi priva di una flotta, ciononostante, subito prima della pace di Nicia (421 a.C.) alcune isole dell'Egeo defezionarono (Melo oggi Milos, e Scione oggi Sifnos, all'epoca importante per le miniere d'oro), aiutando anche economicamente i nemici spartani e poi mantenendosi neutrali. Per questo motivo durante la breve pace che precedette la guerra siciliana (415 a.C.) queste due isole furono conquistate dall'esercito ateniese (Melo dopo un duro assedio) e gli abitanti furono venduti come schiavi o uccisi, sostituiti poi da cleruchi.\nDopo la sconfitta della flotta ateniese in Sicilia, a opera di Siracusa (ora appoggiata da Sparta) nel 413 a.C. e la ripresa del conflitto con Sparta nel medesimo anno (guerra deceleica) peggiorarono notevolmente le cose. Molte citt\u00e0 e isole della Lega furono sconvolte da colpi di stato oligarchici, in un conflitto che sembrava sempre di pi\u00f9 ideologico e diventava una guerra totale. Inoltre la perdita della flotta in Sicilia costrinse Atene a chiedere aiuti straordinari alla Lega, ovvero inasprire i tributi, con effetti ovviamente deprimenti per le economie dei suoi alleati, favorendo le ribellioni. Contemporaneamente Sparta e i suoi alleati (come Corinto) mettevano in mare flotte sempre pi\u00f9 grandi e potenti, riuscendo da un lato a mettere in difficolt\u00e0 la flotta ateniese, dall'altro a favorire ulteriori colpi di stato oligarchici nelle citt\u00e0 soggette alla Lega (e addirittura nella stessa Atene nel 411 e poi nel 404 a.C.), scardinando la Lega stessa, fortemente scossa dalla defezione dell'isola di Eubea (411 a.C.) e di altri soggetti passati all'oligarchia e alla protezione spartana.\nQuando nel 404 si arriv\u00f2 alla pace, Atene, sconfitta, dovette rinunciare alla Lega e alle Lunghe Mura, con gravi ripercussioni anche sull'economia interna e sul sistema democratico, visto che i tesori della Lega non poterono pi\u00f9 garantire una fittizia pace sociale, permettendo ai proletari ateniesi di partecipare al governo della citt\u00e0 grazie ai donativi pubblici.\nSeconda lega delio-attica.\nDopo la pace di Antalcida, nella primavera del 387 a.C., Atene rifond\u00f2 la lega delio-attica, garantendo il rispetto dell'autonomia politica delle citt\u00e0 aderenti e delle decisioni prese dal consiglio federale: una Lega pi\u00f9 egualitaria e meno dominata da Atene rispetto alla precedente Lega Delio-Attica. Scopo della seconda confederazione era quello di creare un contrasto politico-militare all'alleanza tra la Persia e Sparta.\nLa lega, dopo aver perso buona parte dei suoi componenti nella guerra degli alleati del 357-355 a.C., si sciolse nel 338 a.C. dopo la battaglia di Cheronea."}
{"id": "325937", "revid": "767487", "url": "https://it.wikipedia.org/wiki?curid=325937", "title": "Cratere fantasma", "text": "In planetologia, un cratere fantasma (in inglese, \"ghost-crater\" o \"palimpsest\") \u00e8 un antico cratere che \u00e8 stato livellato dall'attivit\u00e0 vulcanica successiva, lasciando traccia dell'antica parete solamente sotto forma di una variazione di albedo. Le superfici dei satelliti naturali ghiacciati, come Ganimede e Callisto, sono ricche di crateri fantasma.\nQuesti crateri possono essere osservati solamente in condizioni di luce particolari; cio\u00e8 con l'illuminazione del Sole appena sopra l'orizzonte in modo da creare con una luce radente ombre allungate dando forma ai piccoli rilievi del terreno.\nSulla Luna presso il Mare Humorum sono presenti questi tipici crateri: Lee, Doppelmayer e Poiseaux; nel Mare Nubium Kiess e Lubinietzki con la \"platea\" interamente occupata dalla lava fuoriuscita a causa dell'impatto con un oggetto celeste.\nIn altri satelliti del nostro Sistema solare, come ad esempio Ganimede e Callisto, la collisione con altri corpi ha causato in un cratere la fuoriuscita di materiale liquido che ha ricoperto il suolo soprastante, rendendo difficoltoso il riconoscimento del cratere stesso. Queste formazioni, appena visibili, hanno preso il nome di palinsesti, e si pensa che la loro et\u00e0 risalga al periodo in cui la crosta era appena formata, molto calda ed impossibilitata, nel caso di un urto con un asteroide, a supportare rilievi di una certa entit\u00e0."}
{"id": "325945", "revid": "29727", "url": "https://it.wikipedia.org/wiki?curid=325945", "title": "Phylloscopus Collybita", "text": ""}
{"id": "325946", "revid": "2108263", "url": "https://it.wikipedia.org/wiki?curid=325946", "title": "Regno di Gwynedd", "text": " \nIl regno del Gwynedd \u00e8 uno dei reami in cui era diviso il Galles nel Medioevo. In origine questo territorio era noto col nome di Venedotia, nome poi trasformato in Gwynedd, ed era stato occupato dal popolo celtico degli ordovici. La capitale dapprima era Deganwy, dove Maelgwn ap Cadwallon (morto nel 547) aveva la sua roccaforte. In seguito fu per\u00f2 spostata ad Aberffraw, nell'isola di Anglesey, tant'\u00e8 vero che il sovrano del Gwynedd era spesso definito \"Principe di Aberffraw\" o \"Signore di Aberffraw\".\nSecondo la tradizione, il capostipite della dinastia fu Cunedda ap Edern (386 circa\u2013460 circa), che era migrato coi suoi figli e seguaci dall'attuale Scozia settentrionale. Questo regno conobbe il suo massimo splendore al tempo di Llywelyn Fawr ap Iorwerth (1173?-1240). I re inglesi ebbero un bel da fare per imporre il loro dominio sul Gwynedd, la cui indipendenza termin\u00f2 nel tardo 1282/1283, dopo la morte di Llywelyn III e l'esecuzione del fratello Dafydd II. L'annessione al regno d'Inghilterra fu sancita dallo\n\"Statuto di Rhuddlan\" (1284).\nMolte furono le ribellioni che scoppiarono nei secoli successivi contro il dominio inglese, tra cui quelle del principe Madoc nel 1294, di Owain Lawgoch tra il 1372 e il 1378 e di Owain Glynd\u0175r (1400)."}
{"id": "325951", "revid": "2108263", "url": "https://it.wikipedia.org/wiki?curid=325951", "title": "Owain Gwynedd", "text": "Biografia.\nPrimi anni di vita.\nOwain era un membro della Casato di Aberffraw, il ramo pi\u00f9 anziano della dinastia di Rhodri il Grande. Suo padre, Gruffydd II, era un sovrano forte e longevo che aveva reso il Regno del Gwynedd il pi\u00f9 influente del Galles durante i sessantadue anni del suo regno, usando l'isola di Anglesey come base di potere. Sua madre, Angharad ferch Owain, era la figlia di Owain ab Edwin di Tegeingl.\nSi pensa che Owain sia nato ad Anglesey intorno all'anno 1100. Intorno al 1120 Gruffydd era diventato troppo vecchio per guidare le sue forze in battaglia e Owain e i suoi fratelli Cadwallon e, in seguito, Cadwaladr guidarono le forze del Gwynedd contro i Normanni e contro altri principi gallesi con grande successo. Suo fratello maggiore Cadwallon fu ucciso in una battaglia contro le forze del Regno del Powys nel 1132, lasciando Owain come erede di suo padre. Owain e Cadwaladr, in alleanza con Gruffydd ap Rhys del Deheubarth, ottennero un'importante vittoria sui Normanni a Crug Mawr vicino a Cardigan nel 1136 e annessero il Ceredigion al regno del padre.\nAscesa al trono.\nAlla morte di Gruffydd nel 1137, Owain eredit\u00f2 il Gwynedd, ma dovette condividerlo con Cadwaladr. Nel 1143 Cadwaladr fu implicato nell'omicidio di Anarawd ap Gruffydd del Deheubarth, e Owain rispose inviando suo figlio Hywel per spogliarlo delle sue terre nel Ceredigion del nord. Sebbene si riconcili\u00f2 in seguito con Cadwaladr, dal 1143, Owain regn\u00f2 da solo sulla maggior parte del Galles settentrionale. Nel 1155 Cadwaladr fu mandato in esilio.\nOwain approfitt\u00f2 dell'Anarchia, una guerra civile tra Stefano di Blois, re d'Inghilterra, a Matilde d'Inghilterra, per espandere i confini di Gwynedd pi\u00f9 a est che mai. Nel 1146 conquist\u00f2 il castello di Mold e intorno al 1150 conquist\u00f2 Rhuddlan e invase i confini del Powys. Il principe del Powys, Madog ap Maredudd, con l'assistenza di Ranulph de Gernon, IV conte di Chester, diede battaglia a Coleshill, ma Owain ne usc\u00ec vittorioso.\nLo scontro con Enrico II.\nTutto and\u00f2 bene fino all'ascesa del re Enrico II d'Inghilterra nel 1154. Enrico invase il Gwynedd nel 1157 con il sostegno di Madog ap Maredudd del Powys e di Cadwaladr. L'invasione ha incontrato fortune alterne. Le forze di Enrico devastarono il Gwynedd orientale e distrussero molte chiese, facendo infuriare cos\u00ec la popolazione locale. I due eserciti si incontrarono a Ewloe. Gli uomini di Owain tennero un'imboscata all'esercito reale in una stretta valle boscosa, sbaragliandola completamente con lo stesso re Enrico che evit\u00f2 per poco la cattura. La flotta che accompagnava l'invasione fece uno sbarco ad Anglesey dove fu sconfitta. Infine, nel 1157, al termine della campagna, Owain fu costretto a scendere a patti con Enrico, essendo obbligato a cedere Rhuddlan e altre conquiste a est e a giurare fedelt\u00e0 al re inglese.\nMadog ap Maredudd mor\u00ec nel 1160, consentendo a Owain di riconquistare i territori ad est. Nel 1163 form\u00f2 un'alleanza con il nipote Rhys ap Gruffydd del Deheubarth per sfidare il dominio inglese. Enrico invase nuovamente Gwynedd nel 1165, ma invece di prendere la solita rotta lungo la pianura costiera settentrionale, l'esercito del re invase da Oswestry e prese una rotta sulle colline di Berwyn. L'invasione fu accolta da un'alleanza di tutti i principi gallesi, con Owain come leader indiscusso. Tuttavia, a parte una piccola schermaglia nella battaglia di Crogen, ci furono pochi combattimenti, perch\u00e9 il clima gallese venne in aiuto di Owain, giacch\u00e9 la pioggia torrenziale costrinse Enrico a ritirarsi. L'infuriato Enrico mutil\u00f2 un certo numero di ostaggi gallesi, inclusi due dei figli di Owain.\nGli inglesi non invasero pi\u00f9 il Gwynedd e Owain riusc\u00ec a riprendere le sue conquiste orientali, riconquistando il castello di Rhuddlan nel 1167 dopo un assedio di tre mesi.\nControversie con la chiesa e morte.\nGli ultimi anni della vita di Owain furono segnati dalle controversie con l'arcivescovo di Canterbury, Thomas Becket, sulla nomina di un nuovo vescovo di Bangor. Quando la sede divenne vacante, Owain fece eleggere il suo candidato, Arthur di Bardsey. L'arcivescovo si rifiut\u00f2 di accettarlo, quindi Owain fece consacrare Arthur in Irlanda. La disputa continu\u00f2 e la sede rimase ufficialmente vacante anche dopo la morte di Owain. Fu anche messo sotto pressione dall'Arcivescovo e dal Papa per ripudiare la sua seconda moglie, Cristina, che era sua cugina di primo grado, rapporto che rendeva invalido il matrimonio secondo la chiesa. Nonostante fosse stato scomunicato per la sua sfida, Owain si rifiut\u00f2 risolutamente di ripudiare la moglie. Owain mor\u00ec nel 1170 e, nonostante fosse stato scomunicato, fu sepolto nella Cattedrale di Bangor dal clero locale.\nDopo la sua morte, scoppi\u00f2 uns guerra civile tra i suoi figli. Owain \u00e8 stato sposato due volte, prima con Gwladus ferch Llywarch ap Trahaearn, dal quale ha avuto due figli, Maelgwn ab Owain Gwynedd e Iorwerth Drwyndwn, il padre di Llywelyn il Grande, poi con Cristina, da cui ha avuto tre figli tra cui Dafydd ab Owain Gwynedd e Rhodri ab Owain Gwynedd. Aveva anche un certo numero di figli illegittimi, che secondo la legge gallese avevano lo stesso diritto sull'eredit\u00e0 se riconosciuti dal padre."}
{"id": "325952", "revid": "406085", "url": "https://it.wikipedia.org/wiki?curid=325952", "title": "Vaccinazioni", "text": ""}
{"id": "325957", "revid": "767487", "url": "https://it.wikipedia.org/wiki?curid=325957", "title": "La febbre dell'oro", "text": "La febbre dell'oro (\"The Gold Rush\") \u00e8 un film muto diretto, interpretato e prodotto da Charlie Chaplin; fu proiettato la prima volta il 26 giugno 1925. Il film fu la prima delle sue pellicole mute che Chaplin rivisit\u00f2 per adeguarla al nuovo pubblico del sonoro aggiungendovi, per la riedizione del 1942, una traccia orchestrale e sostituendo gli intertitoli con un commento sonoro con la propria voce, tagliando le didascalie ed il finale della versione precedente.\nTrama.\nIl vagabondo, ingenuo e tenero cercatore solitario, sfida le avversit\u00e0 del rigido freddo del nord e incontra il rude mondo dei cercatori d'oro, animato dalla febbre di rivalsa che lo accomuna nell'impresa agli avventurieri, ai derelitti, ai fuggiaschi, alle donne che popolano questo universo selvaggio.\nIl vagabondo combatte contro il vento per la sua salvezza, che lo spinge a cercare riparo nella capanna solitaria dove anche Black Larsen, in fuga dalla legge, si \u00e8 stabilito. Questi lo accoglie male e vorrebbe ricacciarlo, se non fosse per l'intervento di soccorso di Giacomone: mentre un'enorme pepita d'oro gli stava rivelando la posizione di un giacimento e non riuscendo a stabilirne la propriet\u00e0, viene anch'egli travolto dal vento e sballottato fin dentro la baracca. Una lotta tra i due energumeni sancisce la supremazia di Giacomone sui compagni.\nLa fame, gli stenti, il vento che non accenna a placarsi convincono i tre a tentare un'uscita forzata in cerca di viveri. Tocca in sorte a Black Larsen di avventurarsi tra i ghiacci per dirigersi verso il villaggio minerario. Egli per\u00f2 si imbatte negli uomini della legge sulle sue tracce, li elimina e si impossessa dei loro viveri.\nIntanto, nella baracca, si banchetta con una scarpa dell'omino, ma poco dopo i morsi terribili della fame travolgono la ragione di Giacomone che crede che il suo compagno si sia trasformato in pollo. Il vagabondo \u00e8 terrorizzato dalla prospettiva di finire in padella, ma la visita inaspettata di un orso e la sua cattura interrompono il digiuno e la convivenza forzata, dato che ora ognuno riguadagner\u00e0 la propria strada in cerca di fortuna.\nGiacomone scopre che Larsen ha trovato il suo giacimento e sta cercando di impossessarsene. Ne nasce una breve lotta, dove Giacomone riceve una botta da Larsen e cade a terra frastornato. In seguito, lo stesso Larsen precipita in un burrone per il distacco di uno spuntone di montagna e muore. Intanto il vagabondo giunge al villaggio minerario dove c'\u00e8 un tabarin, luogo di ritrovo locale dove si balla, si beve e si canta. Qui conosce e si invaghisce di Georgia, una delle soubrette. Disavventure e disillusioni amorose con Georgia, che si beffa di lui per ingelosire il prepotente Jack, affliggono intanto il vagabondo. Dopo qualche giro di valzer con Georgia, il vagabondo finisce per capitombolare a terra trascinato da un cane. Alla fine del ballo Giorgia gli d\u00e0 un fiore, per far ingelosire Jack che guarda. Quando Jack tenta di inseguirla l'omino si frappone, iniziando una lite: Jack, che \u00e8 molto pi\u00f9 alto e robusto di lui, gli chiude la vista infilandogli il berretto sugli occhi, allora l'omino lancia un colpo alla cieca che prende un pilastro di legno; nel frattempo dal ballatoio del piano di sopra si stacca un orologio che colpisce in testa Jack, che cade svenuto. Quando l'omino si risistema e vede l'avversario in terra pensa che sia stato per causa sua, e, sorpreso dalle proprie capacit\u00e0 insospettate, se ne va orgoglioso dal locale.\nNel villaggio il vagabondo si finge svenuto per ricevere assistenza nella capanna dell'ingegnere minerario Curtis, ben dotata di cibo. Quando Curtis parte con un socio per una lunga spedizione l'omino viene incaricato di badare alla capanna in sua assenza. Un giorno Giorgia e le sue amiche stanno giocando nella neve quando si ritrovano attorno alla capanna di Curtis. Qui incontra di nuovo il vagabondo, che al colmo di gioia le invita a accomodarsi. Sotto il cuscino del suo letto essa trova conservato il suo fiore e una foto strappata che lei aveva gettato durante una lite con Jack. Allora con le sue amiche decidono di gabbarsi di lui, vezzeggiandolo in modo civettuolo. Un fiammifero caduto sulla scarpa di tela dell'omino genera un piccolo incendio che rompe l'idillio del gioco, e, risolto l'incidente, le ragazze se ne vanno con la promessa di tornare a cena per l'ultimo dell'anno, ridendo tra di loro. L'omino per\u00f2 \u00e8 al colmo di gioia e si mette a fare le capriole nella stanza della casetta, festeggiando tra una cascata di piume da un cuscino rotto. Giorgia per\u00f2 si \u00e8 dimenticata i guanti e tornando lo vede euforico e poi imbarazzato, rimanendo colpita dagli effetti del suo scherzo.\nIntanto l'omino nei giorni seguenti si guadagna qualche soldo spalando la neve, buttandola davanti alle case vicine per poi farsi pagare anche dai vicini, fino a quando non accumula la neve per sbaglio davanti alla prigione.\nLa notte di capodanno c'\u00e8 una grande festa al Tabarin. In casa sua per\u00f2 l'omino attende le ospiti preparando una cena e una tavola imbandita a meraviglia. Naturalmente non viene nessuno e lui si addormenta sognando l'arrivo delle ragazze, per le quali fa la famosissima danza con le forchette e i panini. Si sveglia molto pi\u00f9 tardi, quando la festa al locale ancora prosegue. Mentre lui si avvicina a spiare gli altri dalla finestra, Giorgia si ricorda improvvisamente di lui e con le amiche e Jack decide di andare a trovarlo per ridere un po' alle sue spalle. Mandano avanti Giorgia, con l'intenzione di arrivare poi tutti insieme e spaventarlo. Ma quando Giorgia entra e vede la tavola imbandita e i regali per loro viene presa dal rimorso, acuito dalla volgarit\u00e0 di Jack che cerca di baciarla controvoglia.\nAnche Giacomone \u00e8 giunto al villaggio. Pur in stato di amnesia, e avendo perso la memoria, si ricorda del vagabondo e del fatto che era stato con lui nella baracca. Lo coinvolge allora nella ricerca del rifugio che li aveva ospitati in precedenza, vicino a dove si trova il suo giacimento d'oro. Resta appena il tempo di salutare Giorgia, che nel frattempo gli aveva lasciato scritto un biglietto, dicendole che non deve domandare scusa e che sarebbe tornato da lei.\nLa coppia si mette allora in marcia verso la vecchia capanna, dove arrivano in nottata. Preparandosi con una mappa per trovare la miniera il giorno successivo vanno a letto, ma nella notte una bufera di neve sposta la loro capanna, portandola in bilico sull'orlo di un precipizio. All'alba il vagabondo si sveglia, inconsapevole di quello che \u00e8 successo la notte e camminando avanti e indietro la baracca inizia a inclinarsi: prima sembra un nonnulla, anche per gli effetti del liquore bevuto la notte prima, poi sempre pi\u00f9 forte finch\u00e9 non si sveglia anche Giacomone, che sospetta subito un problema pi\u00f9 grave, mentre l'omino continua ad attribuire il rumore del pavimento ai borbottii della sua pancia vuota. Si accorgono dell'accaduto quando \u00e8 ormai troppo tardi e restano attaccati in bilico solo grazie a una corda miracolosamente agganciata ad alcune rocce. Riusciranno a scappare appena in tempo prima che tutto precipiti nel burrone.\nLa sorte per\u00f2 si mostra finalmente benigna con i due cercatori rivelando loro proprio la miniera agognata.\nIl vagabondo e Giacomone, ormai diventati milionari, si imbarcano sul piroscafo che li riporter\u00e0 in patria. Qui la stampa li intervista e fotografa, chiedendo al vagabondo di posare nei suoi abiti da cercatore per far apparire la storia pi\u00f9 vera sui giornali. Giorgia \u00e8 anche lei sul piroscafo senza sapere della presenza del vagabondo, n\u00e9 tantomeno che sia diventato milionario, e sente parlare da un ufficiale di un clandestino. Quando il vagabondo inciampa e precipita coi suoi vecchi abiti vicino a lei, essa lo protegge dai marinai credendolo il clandestino e si offre di pagare il suo biglietto: ma lui non \u00e8 pi\u00f9 un vagabondo, ed invita Giorgia a cena avvisando il cameriere e i giornalisti, e facendo presagire un lieto fine.\nProduzione.\nL'idea del soggetto.\nOspite in casa degli amici Douglas Fairbanks e Mary Pickford, Chaplin ebbe modo di assistere alla proiezione di alcune diapositive rimanendo colpito da una in particolare, ritraente un gruppo di cercatori che, nel 1898, all'epoca della corsa all'oro del Klondike (tra il Canada occidentale e l'Alaska), in una lunga fila cercava di scalare la montagna del Chilkoot Pass, porta d'accesso ai giacimenti. Inoltre si entusiasm\u00f2 alla lettura di un libro sulle vicissitudini di un gruppo di emigranti diretti in California che nel 1845 rimase bloccato tra i ghiacci della Sierra Nevada e che per sopravvivere, in attesa dei soccorsi, si ridusse a cibarsi dei cani, dei finimenti di cuoio del vestiario nonch\u00e9 dei cadaveri dei compagni deceduti.\nL'immaginazione di Chaplin si accese della scintilla del genio e fece di questa materia il soggetto per il suo nuovo film, a due soli mesi dalla prima proiezione del precedente \"La donna di Parigi\". Convinto di quanto labile potesse essere il confine tra tragedia e comicit\u00e0, colloc\u00f2 il personaggio del vagabondo nel rude universo dei cercatori, facendogli condividere tutti i rischi del freddo, dell'inedia, della solitudine, compresi gli agguati di orsi.\nLavoro e vita privata.\nChaplin generalmente si sforzava di tenere distinto il lavoro dalla sua vita privata, ma durante questa produzione tutto si mescol\u00f2 tristemente. Alle selezioni per la nuova prima attrice che avrebbe sostituito Edna Purviance, oramai avviata sul viale del tramonto, si present\u00f2 anche la sedicenne Lillita MacMurray gi\u00e0 interprete dodicenne dell'angelo ne \"Il monello\". Fu scritturata col nome d'arte di Lita Grey e in breve intrecci\u00f2 una relazione col protagonista. A sei mesi dall'inizio della lavorazione del film, Lita rimase incinta di Chaplin il quale, per evitare lo scandalo, si trov\u00f2 costretto a sposarla, cacciandosi in una relazione che, nonostante i due figli, Charles Jr. e Sidney, gli riserv\u00f2 molti dispiaceri per parecchi anni.\nLa lavorazione.\nLa prima ripercussione tecnica fu la forzata ricerca di una nuova interprete che fu individuata in Georgia Hale, ventenne reginetta di bellezza. Questo imprevisto e le tribolazioni domestiche costarono a Chaplin quasi diciotto mesi di improduttivit\u00e0. Dopodich\u00e9 ricostru\u00ec la scena iniziale del valico del passo alpino presso una localit\u00e0 montana della Sierra Nevada ingaggiando circa 600 tra vagabondi e derelitti quali comparse. Negli studi di Hollywood i suoi collaboratori riprodussero magnificamente un ambiente montano in miniatura impiegando quantit\u00e0 enormi di legname, sale, gesso e farina col risultato di farne involontariamente un'attrattiva turistica visibile a chilometri di distanza dagli assolati studios californiani.\nRiconoscimenti.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al settantaquattresimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al cinquantottesimo posto; nel 2000 sempre l'American Film Institute lo ha inserito al venticinquesimo posto nella lista delle migliori cento commedie americane.\nRiferimenti.\nLa scena della baita di montagna \u00e8 stata con qualche modifica riproposta dal regista Osvaldo Civirani nel film del 1971 I due pezzi da 90 con Franco e Ciccio."}
{"id": "325959", "revid": "2091899", "url": "https://it.wikipedia.org/wiki?curid=325959", "title": "Vallo di Offa", "text": "Il Vallo di Offa (in inglese \"Offa's Dyke\"; in gallese \"Clawdd Offa\") \u00e8 un terrapieno che fungeva da linea di confine tra i gallesi e gli abitanti del regno anglosassone di Mercia, costruito da re Offa nell'VIII secolo.\nStoria.\nIl re Offa viene considerato il costruttore del Vallo tra il 770 ed il 790 approssimativamente, ma il suo tracciato segue quello di anteriori Valli costruiti in epoca romana.\nIl Vallo di Offa si trova a ripetere il tracciato \u2013 a distanza di 2 o 3 miglia \u2013 del Vallo costruito forse fin dai tempi di Settimio Severo, secondo Eutropio. Questo primo Vallo fu rifatto ed ingrandito dai romano-britannici dopo la partenza delle legioni romane dalla Britannia.\nInfatti recenti scoperte archeologiche dimostrano che alcune sezioni del Vallo di Offa usano tracciati di un anteriore vallo vicino (\"Wat's Dyke\" o Vallo di Wat), costruito dai Britanni romanizzati intorno al 450-550 d.C. contro gli invasori anglosassoni.\nNel 760, merciani e gallesi si scontrarono a Hereford, e Offa condusse campagne militari contro i gallesi nel 778, nel 784 e nel 796. Questo perenne stato di conflitto \u00e8 dimostrato dal Vallo di Offa, costruito sul confine tra Mercia e Galles.\nLa sua costruzione \u00e8 stata attribuita a Offa dal monaco Asser, che scrisse di un Vallo che andava \"da mare a mare\". Cio\u00e8 separava completamente il Galles dal resto della Britannia, anche se sono stati trovati alcuni valichi o settori mancanti: circa un sesto della distanza non fu costruito perch\u00e9 i costruttori del Vallo usarono montagne e fiumi come complemento di difesa naturale.\nIl Vallo sembra essere stato un confine militare e non una vera e propria barriera difensiva come il Vallo di Adriano. Forse il maggiore apporto storico del Vallo sta nel blocco del passaggio di popolazioni celtiche verso l'Inghilterra e viceversa, per cui le popolazioni attualmente sono geneticamente separate.\nInoltre alcuni storici, come Blake e Lloyd, affermano che probabilmente il Galles senza questo Vallo avrebbe fatto la fine della Cornovaglia celtica, cio\u00e8 sarebbe stato assimilato dall'Inghilterra storicamente. In altre parole, il Vallo di Adriano ha creato i limiti della Scozia, mentre quello forse fatto inizialmente da Settimio Severo (e successivamente ampliato nel Vallo di Wat e nel Vallo di Offa) ha determinato i confini del Galles.\nOggi \u00e8 considerato uno dei migliori percorsi escursionistici della Gran Bretagna.\nIpotesi su origini postromane.\nRecenti studi portano a concludere che il Vallo di Offa segue in parte un tracciato fatto originariamente per il cosiddetto \"Wat's Dyke\" (questo predecessore fu fatto molto probabilmente tra la seconda met\u00e0 del secolo quinto e la fine del secolo sesto, in piena epoca della Britannia postromana). \nInfatti scavi eseguiti a Maes-y-Clawdd vicino all'attuale Oswestry hanno identificato i resti di un campeggio con fuoco e resti di ceramiche romano-britanniche, che sono state datate dal radiocarbonio con certezza tra il 411 ed il 561 (e centrati approssimativamente intorno al 446). Questa evidenza conferma che il Vallo fu iniziato probabilmente per difendere il regno postromano con capitale Viroconium (attuale Wroxeter), citt\u00e0 rimasta romana fino alla fine del sesto secolo e che era situata 12 miglia dal Vallo di Offa.\nIn altre parole -secondo l'accademico Hannaford- il Regno di Powys, originariamente centrato sui romano-britannici di Viroconium, inizi\u00f2 il vallo (con il nome Wat's Dyke e collegato con il Wansdyke) per difendersi dai barbari invasori (sia Celtici che Germanici). La costruzione del Wat's Dike fu portata a termine probabilmente dopo la Peste di Giustiniano che devast\u00f2 i Romano-britanni e fece cadere tutta la Britannia occidentale in mano agli Anglosassoni.\nQuesto Vallo di Wat successivamente fu ampliato nel secolo VIII dal re Offa di Mercia per delimitare il suo regno dal Galles, spostandolo pi\u00f9 ad occidente su posizioni difensive migliori."}
{"id": "325963", "revid": "2782", "url": "https://it.wikipedia.org/wiki?curid=325963", "title": "Owen Glendower", "text": ""}
{"id": "325968", "revid": "125493122", "url": "https://it.wikipedia.org/wiki?curid=325968", "title": "Selvaggia dei Vergiolesi", "text": "Biografia.\nRampolla della nobile famiglia pistoiese, di guelfa di parte Bianca, visse dall'aprile 1306 (cessa l'11 aprile l'assedio di Pistoia e i Vergiolesi vengono esiliati nel Castello di Piteccio), nella Rocca di \"Poggio di Marco\", nei pressi di Piteccio, paesino nell'alta periferia pistoiese. A causa delle scorrerie effettuate dai Vergiolesi nel contado e perfino a Pistoia, questa rocca viene messa a sua volta sotto assedio (pistoiesi -Guelfi Neri-, fiorentini e lucchesi, che dai primi erano stati chiamati), e il 30 nov. 1307, S. Andrea, la rocca viene abbandonata. I Vegiolesi fuggono nottetempo, per raggiungere l'altra loro rocca, a Sambuca.\nSelvaggia Vergiolesi, fugge da Piteccioi, raggiungendo la via di crinale che uniisce Pistoia, Le Grazie, la Castellina e Pontepetri. Dalla Castellina passando per il Lagoni presumibilmente raggiunsero Spedaletto e da l\u00ec...il Castello di Sambuca.Selvaggia mor\u00ec (dopo 1313, ma senz'altro prima del 1321: cfr. S.Ciampi,Vita e Poesie di Messer Cino..., Pisa, 1813 pag.24) a Sambuca?, perch\u00e8 il Castello di Sambuca Pistoiese, nel 1311 fu ceduto da Filippo Vergiolesi a Pistoia per undicimila lire. Cfr. Storie Pistoiesi.\nElla fu cantata in numerosi componimenti dal poeta stilnovista Cino da Pistoia, grazie al quale la vicenda di Selvaggia si \u00e8 tramandata per secoli, nella tradizione popolare e letteraria, fino al tempo attuale."}
{"id": "325971", "revid": "124441957", "url": "https://it.wikipedia.org/wiki?curid=325971", "title": "Mesmerismo", "text": "Il mesmerismo, o magnetismo animale, \u00e8 la terapia di malattie o disfunzioni basata sull'applicazione delle teorie di Franz Anton Mesmer, medico tedesco del Settecento.\nTeoria.\nLe sue teorie non hanno alcuna base scientifica e non hanno niente a che vedere con la scienza medica. Egli sosteneva che il corretto funzionamento dell'organismo umano \u00e8 garantito dal flusso armonioso di un \"fluido\" fisico che lo attraversa e che tale \"fluido\" si identificava con la forza magnetica. Come riferisce lo stesso Mesmer attraverso le sue opere, egli aveva denominato questo fluido \"magnetismo animale\" per un'analogia con le caratteristiche manifestate dal ben noto magnetismo delle calamite, sebbene i suoi esperimenti gli mostrarono che il magnetismo animale era un fenomeno fondamentalmente nuovo e quindi non attinente col magnetismo, o con i campi magnetici. Malattie e disfunzioni sarebbero dovute a blocchi o difficolt\u00e0 di scorrimento di questo fluido, che secondo le sue teorie doveva essere in armonia con quello universale.\nMesmer elabor\u00f2, su queste basi, un metodo di cura che consisteva nell'applicazione di calamite sulle parti del corpo dove riteneva fosse presente il blocco di questo fluido. Alcuni anni dopo, Mesmer si rese conto che l'azione sul \"fluido\" non era condizionata dal magnetismo delle calamite ma da un fluido emanante e presente nei corpi umani stessi. Osservando le analogie che le propriet\u00e0 di questo \"fluido\" avevano con le caratteristiche osservate tra il magnetismo delle calamite, decise di denominarlo \"magnetismo animale\", affermando che era un fenomeno completamente differente dal magnetismo osservato fra i magneti, ossia quel fenomeno ben noto alla scienza. Col passare del tempo, i vari fraintendimenti e abusi delle sue teorie fecero sorgere, da una parte, un movimento chiamato \"mesmerismo\", che era per lo pi\u00f9 costituito da vari ciarlatani, e dall'altra, sollev\u00f2 un vento di satira che sminuiva e derideva questo metodo.\nSuccessivamente, una commissione di scienziati dell'epoca si occup\u00f2 di studiare questo metodo, contestando la fondatezza delle teorie di Mesmer, e le sue tesi vennero accantonate. Nonostante l'insuccesso su basi scientifiche, le teorie e gli esperimenti di Mesmer agevolarono lo sviluppo degli studi su fenomeni quali l'ipnosi e il \"sonno magnetico\" indotto dal terapeuta."}
{"id": "325972", "revid": "793215", "url": "https://it.wikipedia.org/wiki?curid=325972", "title": "Deheubarth", "text": "Deheubarth fu un regno o un principato medievale nel Galles sud-occidentale. Fu creato attorno al 950, quando Hywel Dda ap Cadell un\u00ec sotto il suo scettro il Dyfed e il Seisyllwg. La capitale si trovava a Dinefwr.\nCome molti altri regni gallesi, anche il Deheubarth continu\u00f2 a esistere, in diverse forme, fino alla conquista normanna (XIII secolo). Fu annesso da Llywelyn ap Seisyll del Gwynedd nel 1018 e poi da Rhydderch ab Iestyn del Morgannwg nel 1023. Il figlio di Llywelyn ap Sisyll, Gruffydd ap Llywelyn, conquist\u00f2 di nuovo il Deheubarth, diventando cos\u00ec signore della maggior parte del Galles. Ma dopo la sua morte, la precedente dinastia riprese il potere.\nRhys ap Tewdwr regn\u00f2 dal 1078 al 1093, riuscendo sia a vanificare diversi tentativi di detronizzarlo sia ad accrescere notevolmente la potenza del regno. Intanto, da est, i normanni stavano dando il via all'invasione del Deheubarth: nel 1093 Rhys fu ucciso in circostanze sconosciute, mentre cercava di resistere alla loro espansione nel Brycheiniog. Ci\u00f2 porto alla conquista normanna della maggior parte del regno, mentre Gruffydd, figlio del defunto sovrano, si diede alla fuga e poi divenne principe di una piccola parte del regno di suo padre, mentre il grosso del territorio fu spartito tra i signori normanni.\nContro di loro, nel 1136 ci fu una generale sollevazione gallese e allora Gruffydd si alle\u00f2 con il Gwynedd. Insieme a Owain Gwynedd e a Cadwaladr (fratello di Owain), Gruffydd sconfisse i normanni nella battaglia di Crug Mawr, vicino Cardigan. Ma poco dopo fu ucciso in circostanze oscure.\nIl potere pass\u00f2 allora ai figli di Gruffydd. Quattro di loro (Anarawd, Cadell, Maredudd e Rhys) collaborarono per strappare ai normanni i territori appartenuti al nonno e al Gwynedd (che se n'era impossessato dopo la battaglia di Crug Mawr) il Ceredigion. Con il pi\u00f9 giovane dei fratelli, Rhys ap Gruffydd (The Lord Rhys), che regn\u00f2 dal 1155 al 1197, il Deheubarth divenne il pi\u00f9 potente dei regni gallesi.\nAlla morte di Rhys (1197), il regno fu diviso tra i suoi numerosi figli e il Deheubarth non fu pi\u00f9 un rivale pericoloso per il Gwynedd. Agli inizi del XIII secolo, i principi del Deheubarth sembrano essere clienti di Llywelyn il Grande del Gwynedd. In seguito, i normanni ripresero il controllo del Deheubarth, che nel 1234 cess\u00f2 di esistere come regno."}
{"id": "325975", "revid": "712828", "url": "https://it.wikipedia.org/wiki?curid=325975", "title": "Talia (Guerre stellari)", "text": ""}
{"id": "325976", "revid": "125729961", "url": "https://it.wikipedia.org/wiki?curid=325976", "title": "Pracchia", "text": "Pracchia \u00e8 una frazione montana del comune di Pistoia la cui storia e sviluppo furono nel tempo sempre strettamente connessi alle attivit\u00e0 agricole, alla pastorizia, alla produzione di ghiaccio igienico, alla lavorazione del ferro e alla costruzione ed esercizio della prima ferrovia transappenninica: la Bologna-Pistoia.\nGeografia fisica.\nTerritorio.\nIl paese \u00e8 situato in una profonda e stretta valle, percorsa dal fiume Reno. A nord-ovest, osservando verso l'Emilia, si trova il monte Gennaio e il lago Scaffaiolo mentre a nord-est il monte Pidocchina con il borgo Frassignoni.\nIl torrente Orsigna sfocia nel Reno di fronte alla forra di \"Faldo\" in localit\u00e0 Setteponti posta a circa mezzo chilometro dal centro di Pracchia in direzione nord. Il territorio comprende inoltre una parte della foresta del Teso.\nClima.\nIl paese si adagia in una valle ripida, stretta e profonda orientata nella direzione sud - nord nella quale confluiscono valli laterali morfologicamente consimili (valle dell'Orticaia, valle dell'Orsigna, valle della forra di Faldo). A causa di tale conformazione orografica Pracchia \u00e8 interessata da una notevole ventilazione anabatica: il clima \u00e8 dunque di alta montagna nonostante l'altitudine relativamente limitata.\nLa prima attestazione a carattere divulgativo del clima peculiare riscontrabile a Pracchia risalirebbe alla seconda met\u00e0 dell'Ottocento in uno scritto in versi del sacerdote Pellegrino Catani.\nNegli anni venti del Novecento, una relazione di studio del prof. Francesco Bettini, oltre a evidenziare la benefica azione dei venti i quali \"per il canale che loro natura assegn\u00f2 - il Reno - disperdono la nebbia...\" evidenzia un aspetto climatico del paese di quei tempi ove \"la temperatura massima \u00e8 di centigradi 24 ed abbiamo il vantaggio immenso sopra altri paesi di aver temperatura costante, senza sbalzi notevoli tra parte e parte del giorno\".\nAttualmente la stagione invernale decorre approssimativamente da novembre fino ad aprile con frequenti gelate e copiose precipitazioni, in buona parte nevose. Le estati sono caratterizzate da alcune giornate con temperature elevate in corrispondenza delle ore meridiane, ma miti e relativamente fresche durante la notte e le prime ore del mattino.\nLa pi\u00f9 vicina stazione meteorologica dell'Aeronautica Militare italiana \u00e8 situata in prossimit\u00e0 del Passo della Collina.Alcuni dati idro-meteorologici di pubblica cognizione relativi a Pracchia sono consultabili raccolti sotto forma di Annali ma anche \"in tempo reale\" previa interrogazione di una apposita pagina web dell'A.R.P.A. della regione Emilia-Romagna.\nOrigini del nome.\nIl toponimo deriva con elevata probabilit\u00e0 dal latino \"pratia\", nel significato di \"prati\", \"campi\" ma anche da \"pratula\", diminutivo di \"pratum\" cio\u00e8 \"praticelli\" per l'abbondanza di essi.\nStoria.\nFu antica sede di una dogana fra il granducato di Toscana e lo Stato pontificio della quale resterebbe un rudere di Torre di castello che un tempo era adibita a vedetta, situata a sinistra poco fuori del paese lungo la strada che porta alla localit\u00e0 Orsigna. Da tale torre, e dalla strada che vi accede, si dominano tutt'oggi ampi tratti stradali, ferroviari e fluviali a ridosso del confine con l'Emilia.\nAttorno al XVI secolo, indicativamente verso il 1542, a Pracchia, insieme con i preesistenti impianti siderurgici di Maresca e Orsigna, si inizi\u00f2 la costruzione dei primi altiforni per la lavorazione del ferro proveniente dall'isola d'Elba dalle cui miniere veniva estratto e poi trasportato negli impianti fusori situati nella Maremma per una sua prima trasformazione da minerale a \"ferraccio\". Tale \"ferraccio\" veniva poi trasportato per via fluviale e stradale sull'Appennino toscano a Pracchia per essere nuovamente fuso e ridotto a elementi tubolari pieni (\"tondini\" di vario diametro) di ferro e ghisa che erano nominati \"cionconi\". Il processo di lavorazione era agevolato dalla presenza del fiume Reno per la forza motrice e per le grandi quantit\u00e0 di legname boschivo usabile come combustibile. Contemporaneamente si iniziarono a costruire le prime case per gli operai. Pracchia divenne un importante centro della \"magona\" (ferriera) granducale. Dopo la fine del Settecento la propriet\u00e0 granducale della \"magona\" pass\u00f2 con atto di compravendita alla famiglia Sabatini di Pracchia che l'esercit\u00f2 fino alla met\u00e0 del Novecento.\nIl governo mediceo vi eresse una cappella che divenne chiesa parrocchiale dedicata a San Lorenzo nel 1687 per volere del vescovo Scipione de' Ricci.\nL'altro Castello del paese (castello Ferrari) sito in via della Casetta 6, a circa 660 metri s.l.m., conserva ancora sulla facciata alcune insegne gentilizie. Cessata la sua funzione di probabile controllo difensivo dell'area centromeridionale della valle del fiume per mezzo di alcune torrette terminate con merli in legno, circostanti ma costruite separate dall'edificio principale, fu successivamente adibito a locali per accogliere famiglie di villeggianti. Attualmente (2009) si trova in stato di totale abbandono e parzialmente pericolante. L'azione disgregatrice sugli intonaci esterni consente di evidenziare come per la costruzione di alcuni muri perimetrali del castello furono impiegati dei sassi naturali.\nIl castello Ferrari, raffigurato in una serie di antiche cartoline illustrate, fu oggetto di un pesante quanto inspiegabile fotomontaggio: la cima del monte, sovrastante l'edificio, fu parzialmente asportata in camera oscura allo scopo di sistemarvi un edificio fittizio che si rivel\u00f2, nelle cartoline cos\u00ec immesse in commercio, dissimile sia nella forma che nella posizione di quello reale.\nLe strade ferrate.\nCome gi\u00e0 accennato nell'incipit, lo status economico e sociale di Pracchia e di conseguenza l'evolversi della sua storia furono sempre intimamente e costantemente connessi al progetto, costruzione ed esercizio dei collegamenti viari.\nL'abitato \u00e8 attraversato dalla ferrovia transappenninica tra Bologna e Pistoia, che fu completata nel 1864. La costruzione della ferrovia increment\u00f2 la produzione ed il commercio del ghiaccio, del carbone e del legname in tutta la Montagna pistoiese e Pracchia divenne sede, come detto, di alcuni stabilimenti per la produzione del ferro: uno di essi oggi \u00e8 stato trasformato in museo dopo vari decenni di inattivit\u00e0. Grazie alla ferrovia la localit\u00e0 ebbe inoltre un incremento dello sviluppo turistico estivo.Pracchia, che in taluni documenti fu indicata come \"Perla della Montagna pistoiese\", divenne un'importante stazione climatica dell'Appennino toscano settentrionale, grazie anche alla presenza della sorgente di acque oligominerali \"Orticaia\".\nPer realizzare la galleria ferroviaria che supera lo spartiacque tra Pracchia e San Momm\u00e8 e per la costruzione del sedime ferroviario della stazione, venne deviato il corso del Reno, facendogli compiere una brusca deviazione verso ovest tuttora visibile.Per il traforo della galleria ferroviaria l'ingegnere francese Alfred Girard invent\u00f2 una speciale macchina da lui stesso definita \"macchina perforatrice a palamine automatiche\", costituita da dieci perforatori. Per l'impegno profuso \u00e8 stata intitolata ad Alfred Girard la piazza antistante la stazione ferroviaria il 5 settembre 2009. La galleria comprendeva un sistema di ventilazione, il \"ventilatore Saccardo\", situato all'imbocco sud e progettato dall'ingegnere Saccardo, che si rese necessario per liberare la lunga galleria dal fumo prodotto dalle locomotive. Il ventilatore fu demolito verso la fine del XX secolo.\nNel 1915 la Societ\u00e0 Metallurgica Italiana di Campo Tizzoro costru\u00ec una strada ferrata in sede promiscua, scartamento ridotto e con trazione a vapore per il trasporto di materie prime e prodotti lavorati fra il proprio principale stabilimento e la stazione di Pracchia..\nIl 21 giugno del 1926 detta linea fu sostituita dalla Ferrovia Alto Pistoiese (FAP), a trazione elettrica a scartamento ridotto, che da Pracchia conduceva ai paesi della valle del Reno fino a Mammiano. La ferrovia venne chiusa il 30 settembre del 1965.\nIntorno al 1880 venne inoltre realizzata una strada che sostituiva le pi\u00f9 antiche carrarecce non asfaltate.\nMigrazione demografica post bellica.\nIl paese fu interessato nel secondo dopoguerra dal fenomeno della progressiva emigrazione dei nativi verso la citt\u00e0. Alcuni antichi alberghi, deterioratisi ed in abbandono, furono parzialmente demoliti (\u00e8 il caso dello storico albergo \"Appennino\", del quale rimane oggi solamente l'annessa villa in stile liberty ex residenza padronale) oppure trasformati in abitazioni private (come gli antichi alberghi \"Fiornovelli\" sulla Strada provinciale 632 e \"Orticaia\" sulla piazza Francesco Vinea) oppure trasformati in casa di riposo per anziani (ex albergo \"Leyda\").\nAnche l'unico istituto scolastico, una scuola media inferiore sita in via Pracchia Alta di fronte al parco di villa Landor fu chiusa per insufficiente numero di allievi. In essa, dopo alcuni anni di inutilizzo, alla superstite biblioteca fu affiancata la sede dell'Itinerario del ghiaccio. Nel medesimo edificio al primo piano vi sono la cucina, il refettorio, alcuni posti letto per uso degli escursionisti della GEA ed infine la palestra.\nContesa per l'approvvigionamento idrico.\nCome si evince dalla consultazione della cartografia ufficiale dello Stato italiano (Carte dell'I.G.M. o quelle del CTR della Toscana) le zone circostanti la localit\u00e0 annoverano le cime pi\u00f9 alte della valle del fiume Reno per cui Pracchia si trova nel punto di valico della parte di Appennino che la circonda. A causa della azione erosiva procurata nel corso del tempo dallo scolo delle acque ha fatto s\u00ec lo spartiacque non si collochi esattamente sul crinale dei monti circostanti ma si \u00e8 arretrato verso sud di circa una decina di chilometri. Questo attuale stato di fatto mostra che il Reno e i suoi affluenti posseggono le falde sorgive, e parte dei rispettivi corsi, nel territorio amministrato dalla regione Toscana. L'equo sfruttamento delle acque e l'applicazione delle imposte fra il versante toscano e quello emiliano non ha mai trovato pienamente concordi le rispettive autorit\u00e0 regionali e le popolazioni interessate.In periodi di siccit\u00e0 con conseguente penuria delle riserve acquifere a disposizione degli acquedotti, la contesa ha ottenuto un acceso dibattito politico.\nDissesto idrogeologico.\nNel dicembre 2009 un'ampia parte della provincia di Pistoia \u00e8 stata interessata da condizioni meteorologiche particolarmente avverse con forti nevicate e piogge. Il rapido scioglimento del manto nevoso favorito dal vento Scirocco ha procurato una frana il cui volume complessivo \u00e8 stato stimato fra gli 800\u00a0000 e 1 milione di metri cubi di terreno. Tale frana, riversandosi nel fiume Reno all'intorno della borgata \"Le Due Vie\" a circa 1\u00a0km a sud dal centro del paese, ha prodotto un lago artificiale che ha minacciato per molte ore di allagare una buona parte delle abitazioni del paese qualora non avessero retto i suoi argini formati da detriti. Lo svuotamento dell'invaso artificiale \u00e8 stato possibile tramite l'uso di pale meccaniche per liberare l'alveo e la messa in opera di due condotte idrauliche posizionate agli argini del Reno per alleggerirne l'imponente portata.\nAnche Orsigna \u00e8 stata interessata da una frana ma con minori danni alle persone e cose.\nMonumenti e luoghi d'interesse.\nLa \"ferriera Sabatini\", situata al centro del paese in via delle Chioderie a ridosso del fiume Reno, una volta cessata la produzione verso la met\u00e0 degli anni cinquanta del Nocecento, fu restaurata e successivamente aperta ai visitatori, con l'esposizione della strumentazione e degli utensili per le antiche lavorazioni siderurgiche protoindustriali. La ferriera \u00e8 inserita nell'\"Itinerario del ferro\".Pracchia \u00e8 inoltre la sede del \"Polo didattico del ghiaccio\" inserito nell'Ecomuseo della Montagna pistoiese: nelle vicinanze del paese si conservano i ruderi di due stabilimenti per la produzione del ghiaccio (\"ghiacciaie delle Due vie\").\nLa ex stazione della Ferrovia Alto Pistoiese (FAP), che sorge di fronte a quella di Trenitalia, fu attiva tra il 1926 e il 1965 ma attualmente (2011) \u00e8 ridotta quasi a rudere. Sul frontone dell'edificio si conserva l'insegna in conglomerato cementizio decorato della ferrovia (FAP): essa raffigura un cerchione metallico sormontato da un fascio di rami di castagno simboli rispettivamente del treno e dei boschi. Sono ancora visibili i resti del ponte ferroviario in muratura sul Reno in direzione Pontepetri della FAP.\nNei boschi alla immediata periferia meridionale del paese si trova la \"fonte Reginella\" e a un chilometro l'ampia vasca della sorgente perenne \"La Fredda\" entrambe per usi non alimentari.\nLe fonti dell'acqua sorgiva denominata \"Orticaia\" si trovano a circa 3\u00a0km da Pracchia in prossimit\u00e0 del poggio \"Ciliegiaccia\" a 950\u00a0m s.l.m., il quale sgorga un'acqua oligominerale, sfruttata da uno stabilimento di imbottigliamento dal 1894.\nDintorni.\nLa borgata Setteponti di Pracchia, a circa mezzo chilometro a nord del centro del paese, ospita un'antica Torre di avvistamento con le fondazioni sul greto del torrente Orsigna a guardia dell'antico confine fra lo Stato della Chiesa e il Granducato di Toscana. Un tempo era nota col nome di Mulino del Pillotti.\nLungo la strada che conduce alla borgata Frassignoni, in prossimit\u00e0 del bivio per Setteponti, esiste un ponte sul torrente \"forra di Faldo\" detto \"ponte del Diavolo\", a causa di una raffigurazione di un demone sui massi prospicienti il greto del torrente.\nVerso ovest, a ridosso del monte si trovano le localit\u00e0 \u201cLa Casa\u201d (778 m s.l.m.) e \"Pianaccio\" (806\u00a0m s.l.m.) due borgate prive di strade asfaltate, che dominano la vallata e il paese.\nDalla borgata \"La Casa\" \u00e8 possibile raggiungere il crinale tosco emiliano partendo dal sentiero CAI 33 che completa l\u2019itinerario Gea.\nAlla immediata periferia sud del paese, all'interno di villa Collina, si trova un centro di formazione ambientale del comune di Pistoia (\"Fabbrica del verde\") la quale, in taluni periodi dell'anno, \u00e8 adibita per soggiorni terapeutici a favore di gruppi di bambini bielorussi gravemente malati in seguito alle contaminazioni nucleari di Chernobyl. Nei pressi della villa, immersa nel bosco, \u00e8 la \"fonte Reginella\" e i \"Quattro castelli\".\nA sud del paese in direzione del Passo della Collina sono ancora visibili quattro antichi pozzi di scavo che servirono per la costruzione della galleria ferroviaria.\nDa Pracchia \u00e8 possibile partire per varie escursioni fra le quali Pian della Trave,il monte Gennaio, il lago Scaffaiolo, il rifugio di Porta Franca posto alla sommit\u00e0 della valle del torrente Orsigna, il Monte Pidocchina a 1296\u00a0m s.l.m. (un tempo meta di sciatori) oltrepassando la borgata di Frassignoni oppure raggiungere i paesi circostanti come San Momm\u00e9, Biagioni e Lagacci attraversando sentieri boschivi.\nCultura.\nFeste e manifestazioni.\nLa festa patronale, in onore di san Lorenzo si svolge il 10 agosto ed \u00e8 accompagnata da un mercatino dell'antiquariato, dalla rappresentazione di commedie popolari in vernacolo, e da fuochi di artificio. La festa \u00e8 organizzata dalla locale \"Pro loco\" con il supporto delle associazioni locali.\nA maggio si tiene il Festival del Maggio Itinerante (noto anche col nome di \"cantar maggio\" o di \"calendimaggio\"), un festival di canti popolari ispirato dai canti del Maggio, che fa tappa anche a Pracchia oltre che in altre localit\u00e0 della Montagna pistoiese.\nVi si tiene inoltre la \"sagra dei necci e del castagnaccio\", prodotti con farina di castagne.\nDal 2003 al 2007 Pracchia ha ospitato il \"Montagna Folk Festival\", un festival della musica popolare promosso da una locale associazione ricreativo-culturale con la collaborazione della Regione Toscana e dell'Universit\u00e0 di Firenze. \nDal 2014 Pracchia ospita il festival \"Pracchia in musica\", dal 2019 \"Pracchia in musica Festival\", rassegna di concerti di musica classica che si tengono prevalentemente nella Chiesa parrocchiale di San Lorenzo. \nCinematografia.\nNell'autunno del 2009 a Pracchia e localit\u00e0 limitrofe iniziarono le riprese per la trasposizione cinematografica del libro postumo \"Le riflessioni di tutta una vita\" del giornalista Tiziano Terzani. Fra gli interpreti Bruno Ganz ed Elio Germano, entrambi vincitori del premio David di Donatello.\nSport.\nL'U.S. Pracchiese \u00e8 la societ\u00e0 sportiva di Pracchia, fondata nel 1919. La societ\u00e0 organizza il torneo di calcio a sette, \"Memorial Amedeo Gianluca Mirco\".\nInfrastrutture e trasporti.\nStrade.\nIl paese \u00e8 attraversato dall'ex Strada statale 632 Traversa di Pracchia (oggi strada provinciale 632 R), che collega la strada statale 64 Porrettana (in localit\u00e0 Ponte della Venturina) con l'ex strada statale 66 Pistoiese (in localit\u00e0 Pontepetri). Il traffico pesante dal 2008 si \u00e8 piuttosto ridotto.\nAlla frazione fanno capo una linea di autobus verso San Marcello Pistoiese, in coincidenza con i treni in arrivo da Pistoia, in sostituzione della dismessa Ferrovia Alto Pistoiese, e una linea verso Orsigna, gestite entrambe dal Consorzio Pistoiese Trasporti.\nFerrovie.\nA Pracchia vi \u00e8 una stazione ferroviaria della linea Porrettana, ferrovia a prevalente binario unico collegante Bologna con Pistoia; in questo impianto il \"piano del ferro\" raggiunge il punto pi\u00f9 elevato sul livello del mare. \u00c8 impresenziata ed il traffico dei treni (prevalentemente regionali) viene telecomandato. La stazione \u00e8 la pi\u00f9 grande della linea, dopo quella di Porretta Terme, ed \u00e8 utilizzata per l'incrocio dei treni.\nDal 1926 al 1965 Pracchia \u00e8 stata anche capolinea della Ferrovia Alto Pistoiese (FAP), una breve linea a scartamento ridotto che si attestava a Mammiano e San Marcello Pistoiese. La Stazione di Pracchia (FAP), il cui edificio esiste tuttora, sorge proprio di fronte all'omonimo scalo delle Ferrovie dello Stato.\nEconomia.\nUn tempo fu fiorente l'industria del ghiaccio il quale veniva portato a destinazione tramite ferrovia con appositi carri. Erano presenti anche alcune attivit\u00e0 artigianali per la produzione di piccoli attrezzi per l'agricoltura e carpenteria metallica favorite dalla presenza della ferriera. Di tale attivit\u00e0 ne resta traccia nella toponomastica nel centro storico del paese con la via delle Chioderie.\nNella frazione ha sede uno stabilimento attivo dal 1894 per l'imbottigliamento dell'acqua oligominerale della fonte Orticaia (messa in commercio col nome di \"Acqua Silva\"; dal 1999 si aggiunse l'etichetta \"Monteverde\" e in tempi pi\u00f9 recenti l'etichetta \"Fontebianca\").\nVivaismo.\nPracchia \u00e8 anche nota per la presenza di vivai con alcune specie di colture arboree di ambientazione montana come l'agrifoglio e simili.\nCartografia.\nI sotto indicati file sono in formato di grafica vettoriale: per potere essere visualizzati richiedono un browser fornito di un apposito \"plugin\"."}
{"id": "325978", "revid": "2194936", "url": "https://it.wikipedia.org/wiki?curid=325978", "title": "Libert\u00e0 religiosa", "text": "La Libert\u00e0 Religiosa \u00e8 la libert\u00e0 di cambiare religione o di non professarne alcuna, di manifestarla nell'insegnamento, nella pratica, nell'adorazione e nell'osservanza, conservando gli stessi diritti dei cittadini che hanno fede differente. Comprende quindi anche il diritto, per i gruppi religiosi, di testimoniare e diffondere il proprio messaggio nella societ\u00e0, senza per questo essere oggetto di disprezzo o di persecuzione.\nLa prima attestazione di una legge che sancisse la libert\u00e0 religiosa \u00e8 forse il dodicesimo editto di Asoka, che risale al 250 a.C. circa e dice:\n\"Sua Maest\u00e0 il re santo e grazioso rispetta tutte le confessioni religiose, ma desidera che gli adepti di ciascuna di esse si astengano dal denigrarsi a vicenda. Tutte le confessioni religiose vanno rispettate per una ragione o per l'altra. Chi disprezza l'altrui, abbassa il proprio credendo d'esaltarlo.\"\nNell'Europa occidentale il primo documento legislativo emesso sulla libert\u00e0 religiosa \u00e8 l'editto di Milano, emanato dagli imperatori Costantino I e Licinio nel febbraio 313, con cui si concedeva libert\u00e0 di culto ai cristiani e a tutte le altre religioni.\nDopo le guerre di religione, il riconoscimento del principio Cuius regio, eius religio offr\u00ec, nella pace di Augusta, una prima tutela di diritto internazionale alla libert\u00e0 di religione, consacrato poi nella pace di Westfalia.\nNel costituzionalismo moderno, il riconoscimento della separazione tra Stato e Chiesa \u00e8 contenuto per primo nell'emendamento della Costituzione degli Stati Uniti d'America.\nTutela internazionale.\nLe Nazioni Unite hanno tutelato espressamente la libert\u00e0 religiosa nell'art. 18 della Dichiarazione Universale dei Diritti Umani.\nA livello convenzionale europeo, va rilevato come il principio della libert\u00e0 religiosa sia scrutinato nella sentenza \"Refah Partisi (Parti de la prosp\u00e9rit\u00e9) e altri v. Turchia\", con cui la Corte europea dei diritti dell'uomo respinse il ricorso contro lo scioglimento del Partito del Benessere, perch\u00e9 esso non poteva essere considerato una violazione degli artt. 9, 10, 11, 14, 17, 18 della Convenzione e degli artt. 1 e 3 del Protocollo n. 1 della stessa: un partito che viola nei fatti principi democratici essenziali (nello specifico la laicit\u00e0 dello stato, in quanto ingrediente essenziale del pluralismo politico) non possa avvalersi della protezione della Convenzione. In particolare, lo scioglimento era avvenuto dopo che il Procuratore generale aveva accusato il Partito del Benessere di essere il centro nevralgico di attivit\u00e0 contrarie al principio del secolarismo. Attivit\u00e0, peraltro, costituite esclusivamente da dichiarazioni pubbliche, rilasciate dal Presidente del partito o da altri esponenti, a favore dell'instaurazione di una pluralit\u00e0 di sistemi giuridici basati sulle diverse credenze religiose, in particolare del regime della legge islamica (sharia) alla comunit\u00e0 musulmana. Per la Corte europea \u00abnon si ha una democrazia laddove la popolazione di uno stato, anche a maggioranza, rinuncia ai suoi poteri legislativo e giudiziario a vantaggio di una entit\u00e0 che non \u00e8 responsabile davanti al popolo che essa governa, sia che questa entit\u00e0 sia laica o religiosa\u00bb.\nSituazione in Italia.\nIn Italia la Costituzione tutela questo diritto agli articoli 3, 7, 8, 19, 20, 21, 117 comma 2 lettera C e attraverso il principio di laicit\u00e0 dello Stato. Inoltre concorrono leggi apposite, come il Concordato fra Stato e Chiesa cattolica (chiamato nella sua prima stesura col nome di Patti Lateranensi), e intese analoghe fra lo Stato ed altre religioni, nonch\u00e9 un certo contenzioso giurisdizionale.\nPoich\u00e9 la societ\u00e0 italiana sta conoscendo un rapido cambiamento alcuni autori evidenziano alcuni potenziali rischi per la libert\u00e0 religiosa e la necessit\u00e0 di sforzi adeguati per salvaguardarla.\nUna sentenza della Corte Costituzionale ha dichiarato l'illegittimit\u00e0 di una norma della regione Lombardia la quale attribuiva ai comuni la facolt\u00e0 di adottare un Piano delle attrezzature religiose (PAR) come allegato del Piano urbanistico comunale e di subordinare l'apertura di nuovi luoghi culto all'approvazione del relativo progetto edilizio all'interno del PAR. La sentenza non ha rilevato l'illegittimit\u00e0 di uno strumento di pianificazione urbanistica specifico per l'architettura sacra, quanto piuttosto la potenziale lesione del diritto alla libert\u00e0 religiosa determinata dalla sua natura opzionale e dalla mancata previsione di tempi autorizzativi certi e perentori da parte della pubblica amministrazione."}
{"id": "325979", "revid": "712828", "url": "https://it.wikipedia.org/wiki?curid=325979", "title": "Vergere", "text": ""}
{"id": "325980", "revid": "736476", "url": "https://it.wikipedia.org/wiki?curid=325980", "title": "Rhuddlan", "text": "Rhuddlan \u00e8 una citt\u00e0 del Galles settentrionale nella contea del Denbighshire, sul fiume Clwyd.\nNel 2001 contava 4.296 abitanti.\nStoria.\nNel marzo del 1284 fu firmato a Rhuddlan lo statuto noto appunto come \"Statuto di Rhuddlan\", che stabiliva come dovesse essere governato il Galles. Tra le altre cose, il documento stabil\u00ec che le tre contee del Gwynedd (Anglesey, Merioneth e Caernarfon) fossero unite sotto un'unica amministrazione, con Caernarfon come centro di governo."}
{"id": "325981", "revid": "1305772", "url": "https://it.wikipedia.org/wiki?curid=325981", "title": "Lemmings (videogioco 1991)", "text": "Lemmings \u00e8 un videogioco rompicapo sviluppato nel 1991 dalla DMA Design e pubblicato dalla Psygnosis inizialmente per Amiga. \u00c8 uno dei giochi pi\u00f9 originali e popolari del suo genere ed \u00e8 ritenuto un classico. Nella prima met\u00e0 degli anni novanta venne convertito per un enorme numero di computer e console, per queste ultime edito principalmente da SEGA e Sunsoft. Diede inizio a una serie con diversi seguiti e rifacimenti, oltre a ispirare numerosi cloni.\nIl giocatore deve far arrivare a destinazione una serie di personaggi, graficamente molto piccoli, dando a ciascuno di loro specifici comandi in tempo reale; nel frattempo i personaggi camminano costantemente, avanzando noncuranti di tutti i pericoli.\nModalit\u00e0 di gioco.\nLo scopo del gioco \u00e8 guidare fino alla destinazione predefinita i lemming, creaturine umanoidi con capelli verdi e lunga tunica blu, che prendono il nome dai roditori lemming. Bisogna trarli in salvo dalle situazioni spiacevoli in cui si possono cacciare, come cadere nei baratri, affogare nell'acqua o nella melma, venire bruciati, affettati, schiacciati e molto altro, e nel contempo cercare di dirigerli verso l'uscita del livello in corso. Per fare questo il giocatore deve sfruttare le abilit\u00e0 che pu\u00f2 assegnare a ogni lemming per fare in modo che seguano una strada sicura che li condurr\u00e0 al termine del livello.\nGli scenari sono bidimensionali con visuale di lato e i lemming camminano incessantemente sopra terreni e strutture di ogni genere che fanno da piattaforme, anche in pendenza. I lemming entrano in gioco uno alla volta cadendo da un'apertura che si forma in un certo punto del livello: il giocatore non ha alcun controllo su questo fatto, a parte aumentare la frequenza con cui scendono dall'apertura. In sintesi, prima che inizi ogni livello una schermata informa su quanti lemming entreranno, quanti ne debbano essere salvati perch\u00e9 il livello sia superato, quanto tempo si abbia a disposizione e quale sia la frequenza di uscita minima prestabilita.\nI primi livelli sono di solito composti da una sola schermata, ma pi\u00f9 avanti saranno composti anche da diversi schermi in lunghezza, visualizzabili con lo scorrimento orizzontale. \u00c8 possibile mettere in pausa in qualunque momento per studiare con attenzione la morfologia del livello e decidere quali mosse fare compiere ai lemming. A ciascuno di essi infatti pu\u00f2 essere attribuita una capacit\u00e0 che pu\u00f2 sfruttare per risolvere il livello: per esempio, i lemming scavatori apriranno una via di fuga per i compagni, mentre i costruttori potranno costruire una scala per raggiungere punti inaccessibili. La difficolt\u00e0 del gioco \u00e8 data dal fatto che queste abilit\u00e0 non sono infinite (almeno non in tutti i livelli) e possono essere distribuite fra i lemming in numero limitato. Consumare un'abilit\u00e0 nel modo sbagliato pu\u00f2 portare all'impossibilit\u00e0 di completare il livello, soprattutto quelli pi\u00f9 difficili dove le abilit\u00e0 sono praticamente contate.\nLa versione originale e quelle pi\u00f9 fedeli comprendono 120 livelli per giocatore singolo, affrontabili in quattro gruppi da 30 corrispondenti a quattro difficolt\u00e0, e 20 livelli per multigiocatore. Un sistema di password permette di ricominciare da un qualsiasi livello gi\u00e0 raggiunto. L'espansione \"Oh No! More Lemmings!\" aggiunge 100 livelli.\nControlli.\nSe a un lemming non viene attribuito nessun comando, esso continuer\u00e0 a camminare fino a quando incontra un ostacolo (nel qual caso si gira nel verso opposto), un precipizio non troppo alto (cade gi\u00f9 e poi ricomincia a camminare), o qualche pericolo mortale (viene perduto definitivamente). Quando a un lemming viene attribuito un comando, esso lo eseguir\u00e0 fino a quando non sar\u00e0 pi\u00f9 possibile proseguire (come gli scalatori o gli scavatori) o fino a quando muore (bombe). Gli otto possibili comandi, di cui i primi quattro hanno effetto permanente, sono:\nA complicare i livelli possono esserci terreni indistruttibili che resistono agli scavi e alle bombe.\nEsistono altri comandi generali:\nMultigiocatore.\nPoche piattaforme, tra cui l'Amiga che ha il supporto per due mouse (mentre all'epoca mancava un apposito driver su MS-DOS), dispongono anche di una modalit\u00e0 a due giocatori in simultanea. In questo caso lo schermo \u00e8 diviso verticalmente per separare la visuale dei due giocatori, che giocano sullo stesso scenario, controllando lemming di due colori diversi. Lo scopo \u00e8 portare alla propria uscita pi\u00f9 lemming dell'avversario, non importa di quale colore.\nLa funzionalit\u00e0 \u00e8 presente su Amiga, Atari ST, CDTV, PC Engine, SNES e Mega Drive. La console portatile Game Gear ha una modalit\u00e0 multigiocatore con connessione via cavo, ma differente: i due giocatori competono su scenari indipendenti, a chi salva pi\u00f9 rapidamente i propri lemming.\nConversioni.\nLa popolarit\u00e0 del gioco \u00e8 stata tale da generare moltissime conversioni su altre piattaforme informatiche. Le piattaforme che possono vantare una conversione ufficiale di \"Lemmings\" sono: 3DO, Acorn Archimedes, Amiga CD32, Amstrad CPC, Atari Lynx, Atari ST, Commodore 64, Commodore CDTV, DOS, FM Towns, Game Boy, Game Gear, Macintosh, NES, PC-98, PC Engine, Philips CD-i, SAM Coup\u00e9, Sega Game Gear, Sega Master System, Sega Mega Drive, Sharp X68000, Super Nintendo, ZX Spectrum, telefoni cellulari (J2ME).\nVersioni per Windows 95, PlayStation e Game Boy Color uscirono solo come raccolta \"Lemmings &amp; Oh No! More Lemmings\", comprensiva anche dei livelli dell'espansione del gioco originale.\nLe conversioni furono pi\u00f9 o meno fedeli all'originale; in particolare molte piattaforme non sono dotate di mouse, molto efficace per la selezione dei lemming, e molte piattaforme sono a 8 bit, con capacit\u00e0 inferiori all'Amiga; spesso mancano interi livelli, il numero massimo di lemming su schermo \u00e8 ridotto, oppure altre caratteristiche sono assenti.\nNel 1991 la Data East realizz\u00f2 anche una versione prototipo di \"Lemmings\" come videogioco arcade, che per\u00f2 non entr\u00f2 in produzione.\nLa Systema realizz\u00f2 un gioco elettronico portatile LCD di \"Lemmings\", ma \u00e8 un gioco a piattaforme che non ha praticamente niente delle meccaniche dell'originale.\nTra le conversioni non ufficiali, realizzate a livello amatoriale cercando di essere pi\u00f9 fedeli possibile all'originale, si possono citare quelle per Java multipiattaforma (\"Lemmini\" e \"Lem32\"), Apple IIGS (\"LemminGS\"), calcolatrici scientifiche Texas Instruments TI-89/92 e TI-83/86 (\"Lemmingz\") e Hewlett Packard HP 48 e HP49G, Cambridge Z88, PalmOS, Windows CE, Windows (\"Copycat Lemmings\"), Symbian OS (UIQ), DHTML.\nSviluppo.\n\"Lemming\" fu sviluppato originariamente dalla societ\u00e0 britannica DMA Design. La squadra stava lavorando a \"Walker\", sparatutto per Amiga nel quale compaiono numerosi soldati che corrono, graficamente piuttosto piccoli. Mike Dailly della DMA pens\u00f2 che si potessero realizzare ancora pi\u00f9 piccoli, alti 8 pixel anzich\u00e9 16, e cre\u00f2 un'animazione dimostrativa da proporre ai suoi colleghi. Nell'animazione gli omini camminavano e morivano in vari modi, ma gli altri li trovarono divertenti, e si cominci\u00f2 a pensare a come utilizzarli in un qualche nuovo gioco a tema diverso. Gi\u00e0 da allora si sugger\u00ec che erano come lemming e questo nome rimase.\nIl nome fa riferimento alla falsa credenza popolare sul suicidio di massa dei lemming, piccoli roditori che nei periodi di carestia si ucciderebbero gettandosi in massa da un dirupo per evitare la sovrappopolazione; in realt\u00e0 i lemming migrano, anche a nuoto, e le eventuali morti sono solo accidentali.\nSecondo Dailly fu Russell Kay, programmatore della versione DOS, il primo a vedere la potenzialit\u00e0 di un nuovo gioco e il primo a usare il nome lemming.\nGary Timmons miglior\u00f2 l'animazione di Dailly e inizi\u00f2 a far compiere ai personaggi altre azioni oltre a camminare. Il progetto per il nuovo gioco era mostrare fino a un centinaio di lemming alla volta, e per rendere il compito pi\u00f9 facile all'Amiga i loro colori vennero ridotti a tre. La scelta di capelli verdi e vestito blu avvenne tenendo conto della versione del gioco per PC (DOS) con scheda grafica EGA e della sua limitata tavolozza. Un'altra idea era che i lemming potessero manipolare l'ambiente, togliendo o aggiungendo piccole parti dello scenario.\nIl design dei livelli \u00e8 opera principalmente di Gary Timmons, Scott Johnston e Mike Dailly, a parte alcuni livelli strani ideati da David Jones, programmatore della versione Amiga. Le iconiche vocine dei lemming \"let's go\", \"oh no!\", \"yippee\", importanti per rendere ancora pi\u00f9 \"carini\" i personaggi, si devono al musicista Brian Johnston, che utilizz\u00f2 la voce di sua madre. La colonna sonora originale contiene diversi brani tradizionali come \"London Bridge Is Falling Down\", scelti in quanto erano liberi dal copyright.\nSebbene ritenuto principalmente un gioco Amiga (prima versione pubblicata), \"Lemmings\" fu progettato e sviluppato contemporaneamente per Amiga, Atari ST e MS-DOS da programmatori diversi. Poi vennero le molte altre conversioni, che solo in alcuni casi coinvolsero la DMA Design; l'azienda programm\u00f2 le versioni ZX Spectrum, CD-i, CDTV e Atari Lynx.\nAccoglienza.\n\"Lemmings\" vendette copie solo il primo giorno di lancio, una cifra ragguardevole per l'epoca. Vent'anni dopo la serie, tra conversioni e seguiti, era arrivata a vendere oltre 15 milioni di copie. L'originale rappresenta una pietra miliare del design di videogiochi britannico. Viene ricordato con affetto per i simpatici personaggi e per alcuni dei livelli rompicapo pi\u00f9 ingegnosi mai creati.\nLa popolarit\u00e0 di \"Lemmings\" nei primi anni '90, quando usc\u00ec praticamente per tutti i sistemi disponibili, \u00e8 stata enorme. Il successo di critica fu altrettanto grande, con molti giudizi particolarmente alti pi\u00f9 o meno in tutte le versioni. Tra le riviste pi\u00f9 entusiaste ci furono \"G\u00e9n\u00e9ration 4\" che assegn\u00f2 un raro giudizio globale di \"interesse\" del 100% alla versione Amiga e \"The Games Machine\" che assegn\u00f2 98% alla versione Amiga.\n\"Lemmings\" fu nominato videogioco dell'anno ai premi Excellence in Software Awards della Software Publishers Association e ai sondaggi delle riviste statunitensi \"Info\" e \"Amiga World\". \"Power Play\" lo dichiar\u00f2 miglior gioco per computer, miglior gioco di abilit\u00e0, e miglior idea di gioco del 1991.\nTra le retrospettive, \"Computer Gaming World\" nel 1996 lo mise al 12\u00ba posto tra i migliori giochi per computer di tutti i tempi, e un sondaggio di \"Retro Gamer\" nel 2004 lo classific\u00f2 21\u00b0 miglior videogioco di tutti i tempi.\nConfrontando le conversioni in rapporto alle capacit\u00e0 dei sistemi, secondo \"Retrogame Magazine\" tra le migliori ci sono quelle per Commodore 64 (in grado di supportare ben 50 lemming alla volta), Mega Drive (ben 180 livelli), Atari Lynx, Master System (piuttosto fedele, con tutti i 120 livelli). Tra le meno riuscite Game Boy Color (seri problemi di scorrimento), NES (solo 14 lemming alla volta), Mac OS, Amiga CD32 (nessun miglioramento rispetto all'Amiga e manca il multigiocatore), PlayStation.\n\"Lemmings\" diede inizio a una serie, ma l'originale fu cos\u00ec innovativo e ben riuscito che fu impossibile ripeterne il successo con i seguiti.\nSerie.\nTitoli ufficiali della serie di \"Lemmings\", senza contare le varie raccolte:\nEsistono poi due giochi che riprendono i personaggi di \"Lemmings\", ma in contesti molto differenti dal rompicapo originale:\nImitazioni.\nL'originalit\u00e0 dell'idea e il notevole successo ottenuto hanno portato numerose software house a realizzare giochi dall'impianto molto simile a \"Lemmings\", in cui il giocatore deve cercare di condurre un certo numero di creaturine indifese attraverso uno scenario irto di pericoli: \u00e8 talvolta ricordato come un genere, allora nuovo, anche noto come \"save 'em up\" (\"salvali tutti\", imitando nomi di generi affermati come shoot 'em up).\nTra i giochi commerciali possiamo ricordare \"Troddlers\" (in cui il protagonista visibile nel gioco modifica lo schema creando e distruggendo blocchi per aiutare degli esserini ad arrivare a una porta) e \"Creepers\" (in cui bisogna condurre dei bruchi in un luogo sicuro). Un gioco dai contenuti simili ma dotato di grafica 3D isometrica \u00e8 \"Sheep\", in cui bisogna salvare un gregge di pecore.\nNel corso degli anni inoltre numerose comunit\u00e0 di appassionati si sono cimentate nel programmare cloni di \"Lemmings\", solitamente distribuiti come freeware o shareware, tra i quali possiamo ricordare il multigiocatore \"Clones\", \"Pingus\" (in cui vanno salvati dei pinguini decisamente somiglianti a Tux, la mascotte di Linux), \"Shoujo Attack\" (in cui si guidano minuscole ragazzine ispirate ai pi\u00f9 comuni stereotipi dei manga giapponesi), \"Hamsters\" (con criceti), \"Lemmis\", \"Ducks\" (con anatre), \"3D Magnetic Marbles\" (con biglie rimbalzanti), \"Cheese Quest\" (con topi), \"Thinker\", \"No IQ\" e suoi seguiti, \"Lutins\"."}
{"id": "325992", "revid": "767487", "url": "https://it.wikipedia.org/wiki?curid=325992", "title": "Regno di Powys", "text": "Il regno di Powys fu uno dei reami gallesi emersi nell'Alto Medioevo dopo il ritiro delle truppe romane dalla Britannia. Era incentrato sulle terre della trib\u00f9 dei cornovi e i suoi confini in origine si estendevano dai monti Cambrici, ad ovest, alla regione delle Midlands occidentali, ad est. Le fertili vallate fluviali del Severn e del Tern si trovano l\u00e0 e questa regione fu in seguito conosciuta come \"il paradiso del Powys\". Il nome di Powys deriverebbe dal latino \"pagus\", che significa \"campagna\", ma \u00e8 correlata anche al termine \"pagano\". Durante la dominazione romana, questa regione era organizzata in una provincia, con capitale a \"Caer Guricon\", \"Viroconium Cornoviorum\" in latino (odierna Wroxeter), la quarta citt\u00e0 romana pi\u00f9 grande della Britannia.\nLa capitale del regno medioevale fu Mathrafal fino al 1212, quando fu sostituita da Welshpool. Nel 656 i sovrani del reame rivale della Mercia si impadronirono della maggior parte dei territori orientali del Powys. Per rendere permanenti queste conquiste il sovrano merciano Offa costru\u00ec il Fosso di Offa. Il regno del Powys sub\u00ec numerose scorrerie anglo-sassoni durante i secoli.\nL'indipendenza del Powys fin\u00ec quando Merfyn Frych, sovrano del Gwynedd, spos\u00f2 Nest, sorella di re Cyngen. Alla morte di quest'ultimo, nell'855, il figlio di Merfyn Frych e di Nest, Rhodri, eredit\u00f2 il regno, che fu governato come se fosse una parte del Gwynedd. Il Powys torn\u00f2 ad essere un regno nel 1075, ma solo allo scopo di garantire un dominio e un titolo a una casata minore dei sovrani del Gwynedd. A partire dal 1160 il Powys fu diviso in due parti: quella del sud, poi chiamata \"Powys Wenwynwyn\" (dopo Gwenwynwyn ap Owain \"Cyfeiliog\" ap Madog) e quella del nord, chiamata \"Powys Fadog\" (dopo Madog ap Gruffydd \"Maelor\" ap Madog).\nOggi il Powys \u00e8 un ente pubblico territoriale e una contea. Copre un'area di 5.196 km\u00b2, che comprende le ex-contee di Montgomeryshire, Radnorshire e, per buona parte, di Brecknockshire. Fu creata nell'aprile del 1974 e modificata nell'aprile del 1996.\nSecoli V - VIII.\nNel primo periodo dei cosiddetti \"Secoli bui\", il Powys fu regnato dalla dinastia di Gwerthernion, una famiglia che affermava di discendere dall'unione di Vortigern con la principessa Sevira, figlia di Magno Massimo. Nei secoli successivi, il confine orientale del Powys fu progressivamente occupato da coloni provenienti dall'ergente regno anglo della Mercia. Un processo, per\u00f2, graduale, tant'\u00e8 che il controllo inglese sulle Midlands occidentali rest\u00f2 incerto fino al tardo VIII secolo.\nLe comunit\u00e0 gallesi furono devastate dall'arrivo, attorno al 549, di una grande peste, scoppiata intorno al 541 in Egitto. I villaggi e le campagne furono spopolati. Tuttavia, gli inglesi furono meno colpiti dal morbo, perch\u00e9 a quel tempo avevano meno contatti commerciali con il continente. Di fronte alla diminuzione della forza lavoro e, di contro, all'aumento della presenza angla, re Brochwel Ysgithrog spost\u00f2 la corte (che era a Caer Guricon) nel Pengwern, vicino all'odierna Shrewsbury, pi\u00f9 facilmente difendibile.\nAttorno al 613 il Powys fu attaccato da Aethelfrith, sovrano della Northumbria, che dava la caccia al suo rivale politico, Edwin, rifugiatosi nel Gwynedd. Selyf, re del Powys, neg\u00f2 ad Aethelfrith il passaggio nel Powys. Questo diede al sovrano northumbriano la scusa per invadere il Powys settentrionale. Selyf fu costretto a precipitarsi in aiuto dell'importante monastero di Bangor-Is-Coed, nel Maelor, minacciato da \u00c6thelfrith. Il re northumbriano costrinse quello del Powys ad una battaglia vicino Chester. Selyf e i suoi alleati furono sconfitti. Subito dopo \u00c6thelfrith, che era pagano, mise a morte i 1200 monaci di Bangor-Is-Coed, dicendo che avevano combattuto contro di lui con le loro preghiere.\nPowys e il suo pi\u00f9 piccolo alleato orientale, il Pengwern, furono coinvolti nelle guerre tra Northumbria e Mercia, combattute negli anni Quaranta del VII secolo. Nella battaglia di Maserfield, combattuta nel 642 forse a Oswestry (\"Albero di Oswald\"), Oswald di Northumbria fu sconfitto e ucciso da Penda della Mercia. Non si sa a fianco di chi il Powys si fosse schierato, ma il risultato fu lo stesso: il Powys fu sconfitto, il Pengwern saccheggiato, la sua famiglia reale massacrata e le grandi zone dei confini orientali del Powys furono annesse dalla Mercia. Questi eventi sono ricordati nei poemi gallesi, che narrano del dolore che attanagli\u00f2 il cuore della principessa Heledd (Canu Heledd) quando apprese della morte di suo fratello, Cynddylan (Marwnad Cynddylan), re del Pengwern.\nIl Powys conobbe un periodo di rinascita a seguito di alcune fortunate campagne contro gli inglesi: nel 655, nel 705-707 e nel 722. A partire dal 717 la corte fu spostata al castello di Mathrafal, nelle regioni montagnose del Powys, forse da re Elisedd ap Gwylog (morto attorno al 755). I successi di Elisedd spinsero il re sovrano merciano Aethelbald a costruire il Fosso di Wat. Quest'opera sembrerebbe essere stata continuata da Offa (morto nel 796), che realizz\u00f2 l'omonimo fosso (\"Clawdd Offa\" in gallese. Quest'ultimo rest\u00f2 a lungo il confine tra lingua gallese e lingua inglese, sebbene nel XII secolo il gallese avesse recuperato la zona conosciuta come Perfeddwlad, situata tra il Dee e il Conwy.\nRhodri, Hywel, &amp; Gruffydd.\nIl Powys fu unito al Gwynedd quando Merfyn Frych, re del Gwynedd, spos\u00f2 la principessa Nest ferch Cadell, sorella del sovrano del Powys, Cyngen ap Cadell, l'ultimo rappresentante della dinastia Gwertherion. Con la morte di Cyngen nell'855 Rhodri divenne re del Powys, avendo ereditato il Gwynedd l'anno precedente. Ci\u00f2 costitu\u00ec la base delle rivendicazioni avanzate per i successivi 443 anni dal Gwynedd sul Powys. Rhodri il Grande regn\u00f2 sulla maggior parte dell'odierno Galles fino alla sua morte (877). Il pi\u00f9 vecchio dei suoi figli, Anarawd ap Rhodri eredit\u00f2 sia il Gwynedd sia il Powys, creando la dinastia di Aberffraw, mentre il suo secondo figlio, Cadell fond\u00f2 la casata di Dinefwr.\nA partire dal 942 Hywel ap Cadell, sovrano del Deheubarth, (discendente da Cadell e quindi nipote di Rhodri) prese il Powys ed il Gwynedd alla morte di suo cugino Idwal Foel. Egli mantenne stretti rapporti con Atelstano d'Inghilterra, visitando spesso la sua corte. Hywel studi\u00f2 il sistema legale inglese e riform\u00f2 le leggi del Galles e and\u00f2 in pellegrinaggio a Roma nel 928. Hywel incoraggi\u00f2 l'uso della moneta nel Galles, coniandone di proprie a Chester. Nel 945 Hywel tenne un'assemblea a Whitland per codificare il suo codice legislativo, sebbene lo abbia fatto con l'aiuto del famoso chierico Blefywryd. Alla sua morte, il Gwynedd torn\u00f2 alla dinastia di Aberffraw, sebbene il Powys e il Deheubarth furono divisi tra i suoi figli.\nMaredudd ab Owain ricostru\u00ec il regno di suo nonno Hywel il Buono. Fu re del Deheubarth e del Powys a partire dal 986, quando prese il Gwynedd. Maredudd blocc\u00f2 l'invasione inglese nel Powys e le incursioni vichinghe nel Gwynedd. \u00c8 ricordato per aver pagato un penny come riscatto per ogni ostaggio catturato dai vichinghi. Alla morte di Maredudd nel 999, il Powys pass\u00f2 a suo figlio Llywelyn ap Seisyll, tramite la figlia pi\u00f9 vecchia di Maredudd, la principessa Anghared (che aveva sposato Seisyll ap Owain), mentre il Deheubarth fu diviso tra i suoi figli. Il Gwynedd ritorn\u00f2 per un certo periodo alla dinastia di Aberffraw. Il secolo successivo vide una progressiva dominazione delle famiglie pi\u00f9 antiche e un aumento delle incursioni vichinghe e di usurpatori.\nGruffydd ap Llywelyn un\u00ec tutto il Galles sotto la sua leadership. Con la sua morte, il Deheubarth pass\u00f2 attraverso una serie di sovrani di diversa origine, tornando nel 1063 alla storica dinastia del Dinefwr.\nCasata di Mathrafal.\nLa dinastia di Mathrafal discendeva dalla principessa Anghared (figlia di Maredudd ab Owain del Deheubarth e del Powys) e dal suo secondo marito, Cynfyn ap Gwerstan. Prese il suo nome dal castello di Mathrafal. Il figlio di Anghared, Bleddyn ap Cynfyn, avrebbe ereditato il Powys nel 1063 alla morte del fratellastro materno, Gruffydd ap Llywelyn. Bleddyn, il cui nome significa \"il lupo\" in gallese, si assicur\u00f2 il Gwynedd nel 1063, dopo una battaglia contro Cynan ap Iago di Aberffraw. In quello stesso anno Edoardo il Confessore d'Inghilterra riconobbe le conquiste di Bleddyn. \u00c8 anche ricordato per aver emendato dei codici legislativi di Hywel il Buono.\nBleddyn ap Cynfyn ed il suo fratello Rhiwallon ap Cynfyn combatterono insieme agli anglosassoni contro gli invasori normanni. Nel 1067 si allearono con il merciano Eadric il Selvaggio in un attacco contro i normanni a Hereford e nel 1068 con Edwin, earl di Mercia, e suo fratello Morcar, earl di Northumbria, in un altro attacco contro i normanni. Nel 1070 sconfisse i figli di Gruffydd ap Llywelyn nella battaglia di Mechain. Bleddyn ap Cynfyn fu ucciso nel 1075, mentre stava facendo una campagna militare nel Deheubarth contro Rhys ab Owain. Con la sua morte, il Powys pass\u00f2 ai suoi figli e nipoti. Il Gwynedd, invece, and\u00f2 al cugino Trehaearn ap Caradog, che fu ucciso nel 1081 nella battaglia di Mynydd Carned. Il regno torn\u00f2 allora a Gruffydd ap Cynanalla, esponente della vecchia dinastia di Aberffraw. Il Powys fu diviso fra i figli di Bleddyn: Iorwerth, Cadwgan e Maredudd.\nDopo che Guglielmo di Normandia conquist\u00f2 l'Inghilterra, lasci\u00f2 ai suoi baroni il compito di conquistarsi la signoria sul Galles. A partire dal 1086 l'\"Earl\" normanno Roger Montgomery di Shrewsbury costru\u00ec un castello al guado di Rhydwhiman, sul fiume Severn, chiamato castello di Montgomery dopo la sua sede in Normandia. A partire dal 1090 quasi tutto il Powys e gran parte del Galles era nelle mani dei normanni. I tre figli di Bleddyn ap Cynfyn avrebbero poi condotto la resistenza nel Powys e, gi\u00e0 nel 1096, avevano riconquistato la maggior parte del Powys, compreso il castello di Montgomery. Roger Montgomery si ribell\u00f2 a re Guglielmo II d'Inghilterra e per questo le sue terre furono\nconfiscate nel 1102 e date a Payne Fitzjohn, che incoraggi\u00f2 Philip de Brose ad attaccare Builth e Hugh Mortimer ad attaccare Elfael e Maelienydd.\nNei secoli XII e XIII la casata di Mathrafal lott\u00f2 contro i lord normanni e il Gwynedd (che si stava rafforzando) per mantenere le sue terre nel Powys. Nel 1160 il regno, a causa delle leggi gallesi sulla successione, fu diviso nei principati del nord e del sud, che, ovviamente, erano pi\u00f9 deboli. Mentre il regno settentrionale del Powys Fadog sostenne per lo pi\u00f9 le aspirazioni indipendentistiche del vicino Gwynedd (guidato da Owain Gwynedd, Llywelyn Fawr e Dafydd ap Llywelyn), il regno meridionale del Powys Wenwynwyn si alle\u00f2 spesso con la nemica Inghilterra. Nel 1267 i due Powys resero omaggio all'Ultimo Llywelyn quale principe del Galles, ma Gruffudd ap Gwenwynwyn, signore di Powys-Wenwynwyn, cambi\u00f2 ancora alleanza nel 1277, durante la nuova campagna militare inglese contro Llywelyn. Nel 1282 durante la sua ultima impresa militare, Hugo Le Strange e Roger Mortimer (alleati di Gruffudd) tesero un'imboscata a Llywelyn e lo uccisero. Cos\u00ec ebbe fine l'indipendenza del Galles.\nDopo lo Statuto di Rhuddlan (1284), tutti i titoli nobiliari gallesi furono aboliti e il Powys cess\u00f2 di esistere. Fu diviso tra le nuove contee del Breconshire, Radnorshire, Montgomeryshire e in alcune parti del Denbighshire e rinacque solo nel 1974, quando un cambiamento dei confini dette vita a una nuova \"contea\" del Powys."}
{"id": "325997", "revid": "120534632", "url": "https://it.wikipedia.org/wiki?curid=325997", "title": "Quinto Santoli", "text": "Biografia.\nPersonalit\u00e0 fondamentale nel panorama culturale di Pistoia durante la prima met\u00e0 del Novecento.\nLaureato in lettere nel 1901 a Firenze, si diplom\u00f2 anche in archivistica e paleografia; \ninsegn\u00f2 alla Scuola tecnica di Pistoia, e poi a Melfi e a Reggio Emilia, quindi negli istituti magistrali di Pavia e di Pisa.\nPartecip\u00f2 con i tre fratelli Chiappelli alla fondazione nel 1898 della Societ\u00e0 pistoiese di storia patria; dopo esserne stato nominato segretario all'atto della fondazione, Santoli ne divenne presidente dal 1938 al 1945 (quando fu rimosso per le trascorse simpatie fasciste) e poi dal 1949 fino alla morte.\nNel 1923 fu nominato preside del Liceo ginnasio Forteguerri di Pistoia, assumendo cos\u00ec anche la direzione della Biblioteca Forteguerriana, che, insieme al Liceo, era situata all'interno dello stesso edificio della Sapienza; \nDopo aver riunito il Liceo e il Ginnasio e averli trasferiti in un'altra sede (dicembre 1924), ampli\u00f2 e riordin\u00f2 la Biblioteca, aprendola al pubblico nell'aprile 1926. Negli anni 1937 e 1938 fu anche presidente del Conservatorio San Giovanni Battista.\nNegli anni seguenti riusc\u00ec a ottenere diverse donazioni d'importanti fondi librari e ad acquisirne altri con l'aiuto finanziario della Cassa di risparmio locale e della Provincia, da poco (1927) istituita; fond\u00f2 anche l'Archivio di Stato di Pistoia. Venne collocato a riposo dal Liceo nell'autunno 1941, ma mantenne la direzione della Biblioteca.\nDurante tutta la sua vita fu un attento studioso e divulgatore di storia medievale, soprattutto della citt\u00e0 di Pistoia, pubblicando numerose opere, fra le quali il monumentale \"Liber censuum comunis Pistorii\" in 6 volumi (1905 - 1915)."}
{"id": "325998", "revid": "110157", "url": "https://it.wikipedia.org/wiki?curid=325998", "title": "Funzioni ellittiche di Weierstrass", "text": "In matematica, le funzioni ellittiche di Weierstrass costituiscono uno dei due tipi esemplari di funzioni ellittiche (l'altro essendo costituito dalle funzioni ellittiche di Jacobi). Esse prendono nome dal matematico tedesco Karl Weierstrass (1815-1897).\nDefinizioni.\nCome funzione ellittica di Weierstrass si possono definire tre funzioni strettamente collegate, ciascuna delle quali possiede certi vantaggi. Si tratta di tre funzioni con diversi elenchi di argomenti per le quali si usa lo stesso simbolo, in quanto le differenze relative agli argomenti risultano piuttosto evidenti. La prima funzione ha come argomenti una variabile complessa formula_1 e un reticolo formula_2 nel piano complesso. La seconda ha come argomenti formula_1 e due numeri complessi formula_4 e formula_5 i quali costituiscono un doppietto di generatori, o periodi, per il reticolo. La terza ha come argomenti formula_1 e un modulo formula_7, elemento del semipiano superiore. Questo parametro si collega agli argomenti della seconda funzione con la relazione formula_8, qualora si assuma che i due periodi appartengano al semipiano superiore. Le funzioni del terzo tipo, fissando un valore per la formula_1, diventano le funzioni modulari di formula_7.\nCome funzione avente come argomenti i due periodi formula_4 e formula_5 , la funzione ellittica di Weierstrass \u00e8 definita come:\nSi definiscono allora il reticolo periodico formula_14 e la funzione di Weierstrass di una variabile complessa e del reticolo come:\nSe formula_7 denota un generico numero complesso del semipiano superiore, si pone:\nLa precedente espressione \u00e8 omogenea di grado formula_18 e questo consente di definire la funzione di Weierstrass formula_19 avente come argomenti due periodi generici, come:\nsi pu\u00f2 calcolare formula_19 molto rapidamente in termini di funzioni theta; perch\u00e9 queste convergono molto rapidamente, questa \u00e8 una via molto pi\u00f9 rapida per calcolare formula_19 rispetto alle serie usate per definirla. La formula \u00e8:\ndove:\nC'\u00e8 un polo del secondo ordine ad ogni punto del reticolo (inclusa l'origine). Con queste definizioni, formula_25 \u00e8 una funzione pari e la sua derivata rispetto a formula_1, formula_27, dispari.\nEquazione differenziale.\nCon questa notazione, la funzione formula_19 soddisfa la seguente equazione differenziale:\nnella quale si elimina la dipendenza da formula_4 e formula_5.\nEquazione integrale.\nLe funzioni ellittiche di Weierstrass possono essere definite come l'inverso di un integrale ellittico. Infatti, sia\ndove, \"g\"2 e \"g\"3 sono costanti, allora si ottiene\nCi\u00f2 deriva direttamente dall'integrazione dell'equazione differenziale."}
{"id": "326001", "revid": "1498232", "url": "https://it.wikipedia.org/wiki?curid=326001", "title": "Symbian OS", "text": "Symbian OS \u00e8 stato un sistema operativo per dispositivi mobili, prodotto da Symbian Foundation. Il suo sviluppo \u00e8 stato supportato da Accenture dal 2012 al 2016 ma, dopo l'acquisto da parte di Microsoft della divisione Devices &amp; Service di Nokia che comprendeva anche lo sviluppo di questo OS, nessun hardware lo supporta pi\u00f9.\nStoria.\nSymbian OS \u00e8 l'erede del sistema operativo EPOC, nella sua incarnazione EPOC32, creato dalla Psion alla fine degli anni novanta per la sua linea di palmari. La sua nascita risale al giugno del 1998 con la creazione della compagnia indipendente Symbian Limited nata dalla cooperazione di diverse compagnie telefoniche e dalla stessa Psion. I primi dispositivi mobili a utilizzare questo sistema operativo furono il Sony Ericsson P800 e i Nokia 9210 e 7650. L'ultima versione disponibile del sistema operativo \u00e8 la 10.1.\nNel giugno 2008 Nokia comunic\u00f2 l'intenzione di rilevare le quote azionarie delle altre societ\u00e0 al fine di divenire l'unico proprietario del sistema operativo e, una volta completata l'acquisizione, di renderlo open source con la creazione di Symbian Foundation: essa sarebbe stata formata dai vecchi proprietari e aperta ad altri produttori e si sarebbe occupata di unificare tutte le interfacce in una nuova release del sistema operativo e di gestirne l'apertura agli sviluppatori esterni. Cos\u00ec Symbian \u00e8 diventato, a partire dal 4 febbraio 2010, un sistema operativo libero. Inoltre, anche la documentazione relativa alle API fu resa disponibile pubblicamente.\nL'11 febbraio 2011 Nokia e il suo nuovo AD Stephen Elop scelsero di adottare sul proprio hardware il nuovo sistema operativo di Microsoft, Windows Phone 7, come \"piattaforma principale\" affiancando la piattaforma Symbian. Il 5 aprile 2011 Nokia annunci\u00f2 un cambiamento nei criteri necessari per contribuire al progetto, trasformandolo da un progetto libero a codice aperto a un progetto dove solo le aziende potranno collaborare al suo sviluppo. Il 27 aprile 2011 Nokia annunci\u00f2 che lo sviluppo della piattaforma Symbian sarebbe stato commissionato alla societ\u00e0 Accenture, gi\u00e0 da tempo partner strategico della societ\u00e0 finlandese. L'accordo prevedeva il passaggio di circa 3.000 dipendenti da Nokia ad Accenture.\nIl 24 gennaio 2013 Nokia comunic\u00f2 di non voler pi\u00f9 implementare Symbian sui propri dispositivi. L'11 giugno successivo annunci\u00f2 anche di voler terminare la produzione dei dispositivi dotati di Symbian.\nIl 1\u00ba gennaio 2014 Nokia chiuse Ovi, lo store di Symbian, non accettando pi\u00f9 la pubblicazione di nuovi contenuti n\u00e9 aggiornamenti per le applicazioni gi\u00e0 pubblicate.\nCaratteristiche.\nCome altri sistemi operativi, Symbian dispone di funzionalit\u00e0 di multithreading, multitasking e protezione della memoria. Grande importanza \u00e8 data all'utilizzo della memoria, mediante tecniche specifiche di Symbian che determinano la rarit\u00e0 degli errori dovuti a una cattiva gestione della stessa (\"memory leak\"). Tecniche analoghe permettono un'altrettanto efficiente gestione dello spazio su disco. Il funzionamento di Symbian \u00e8 basato su eventi e la CPU \u00e8 automaticamente disabilitata quando non vi siano eventi attivi: il corretto uso di questa tecnica aiuta ad assicurare alle batterie una durata maggiore (molto importante sui telefoni cellulari).\nInterfacce.\nNumerose interfacce di dispositivi mobili (dette anche \"piattaforme\"), sviluppate direttamente dai produttori dei dispositivi, sono basate su Symbian:\nApplicazioni.\nPer Symbian OS era disponibile un vasto numero di applicazioni, sia gratuite che a pagamento, il che lo rendeva un prodotto espandibile e personalizzabile. Sono stati importati inoltre numerosi giochi da console in versione mobile, ottimizzati per il telefono, e inoltre vi era l'integrazione del navigatore gratuito Ovi Maps. Era anche possibile visionare e modificare direttamente dal telefono documenti nei formati Word, Excel, PowerPoint, Outlook Express e PDF, supportati nativamente, tramite applicazioni integrate (per i telefoni pi\u00f9 recenti) o di terze parti (per quelli pi\u00f9 datati).\nDopo l'acquisizione della gestione di servizi e prodotti Nokia da parte di Microsoft a partire dal 3 settembre 2013, l'11 ottobre seguente \u00e8 stato annunciato che lo store Symbian sarebbe stato chiuso. La chiusura definitiva \u00e8 avvenuta il 1\u00ba gennaio 2014, impedendo cos\u00ec di inserire aggiornamenti per le app gi\u00e0 disponibili sia di pubblicarne di nuove.\nDiffusione.\nSymbian ha avuto tra i suoi concorrenti principali i sistemi operativi per dispositivi mobili come iOS, Windows Phone, Android, BlackBerry OS, Bada. \nCome visibile dalla tabella che segue, il picco percentuale di Symbian nel mercato degli smartphone si \u00e8 verificato intorno al 2005-2006, con quasi 3/4 degli smartphone venduti con Symbian come sistema operativo,dal 2007-2008 le percentuali sono calate in favore di iOS ed Android. A novembre 2006, Symbian raggiunse i 100 milioni di smartphone venduti che lo utilizzavano, mentre a luglio 2009 erano stati complessivamente prodotti 250 milioni di smartphone con Symbian.\nSegue una tabella delle quote di mercato di Symbian OS anno per anno nel mercato dei dispositivi mobili, secondo diverse fonti ed analisti:\nAzionisti.\nLa partecipazione alla nascita della societ\u00e0 nel 1998 era suddivisa tra diverse compagnie che detenevano queste quote di azioni:\nNel 2004, Psion ha venduto la propria partecipazione in Symbian Ltd. Le attuali quote di partecipazione sono le seguenti:\nBench\u00e9 BenQ abbia acquistato la divisione Siemens Mobile da Siemens AG, la relativa partecipazione in Symbian Ltd. non \u00e8 passata di mano automaticamente; perch\u00e9 ci\u00f2 avvenisse \u00e8 stata necessaria l'approvazione del Symbian Supervisory Board.\nA giugno 2008 Nokia annuncia di aver acquisito la totalit\u00e0 delle azioni di Symbian e - insieme a Motorola, Sony Ericsson, NTT DoCoMo, Texas Instruments, Vodafone, Samsung, LG e AT&amp;T - d\u00e0 vita alla Symbian Foundation, un'organizzazione non-profit che gestir\u00e0 Symbian OS, distribuendo la piattaforma sotto licenza EPL, una licenza libera.\nNel luglio 2009 parte del codice di Symbian (in particolare i pacchetti che si occupano delle tecnologie di sicurezza) \u00e8 gi\u00e0 disponibile sotto licenza EPL. Symbian Foundation ritiene tale scelta simbolica in attesa della distribuzione del codice completo."}
{"id": "326003", "revid": "287204", "url": "https://it.wikipedia.org/wiki?curid=326003", "title": "Piero Longhi", "text": "Biografia.\nHa esordito nel 1986 nei rally con una Opel Kadett 1.8. \u00c8 stato campione italiano di specialit\u00e0 nel 2000, su Toyota Corolla e nel 2005 su Subaru Impreza. Nel 2001 ha partecipato a qualche gara del Trofeo Italiano Rallies vincendo il rally dell'Asinara. Nel 2003 e nel 2005 \u00e8 stato anche campione italiano di Gruppo N.\nNel 2006 ha corso con la Subaru Impreza del team Aimont Racing, di cui \u00e8 diventato proprietario alla fine del 2005. In quella stagione ha vinto i rally dell'Adriatico e quello di San Marino. Nel 2007 si \u00e8 imposto nei rally di San Marino e della Costa Smeralda, classificandosi quinto nel Campionato italiano.\nHa vinto tante edizioni del rally 111 minuti (con le Renault Clio Williams gruppo A e con le Super 1600). Ha Partecipato ad alcune edizioni dei Rally Valli Ossolane con la Renault gt turbo. Nel 2008 ha vinto il Monza Master Show. Alla fine dei 2 giorni di gara al Monza Rally Show \u00e8 arrivato terzo con la Subaru Impreza WRC navigato da Capitan Ventosa. Nel dicembre 2008 al motorshow di Bologna si \u00e8 aggiudicato il WRC Italia aggiudicandosi cos\u00ec di diritto la partecipazione al memorial Bettega.\nIl 4 ottobre 2009 Piero ha preso parte alla 5\u00aa edizione del memorial Cristian Zonca al volante della Skoda Fabia S2000. L'11 febbraio 2010 Piero Longhi \u00e8 passato alla Twister corse ed ha corso sulla Peugeot 207 Super 2000 ed il giorno successivo ha effettuato i primi test con la Peugeot 207 Super 2000 sul circuito di Franciacorta.\nNel 2011 ha vinto il campionato sloveno a bordo della SKODA FABIA S2000.\nAttualmente corre nella formula 2000 light nel team Twister Corse, insieme al compagno di squadra Paolo Viero.\nPalmar\u00e8s.\n1\u00ba Classificato Campionato Italiano Rally 2000 su Toyota Corolla WRC\n1\u00ba Classificato Campionato Italiano Rally 2005 su Subaru Impreza WRX STI"}
{"id": "326006", "revid": "1924342", "url": "https://it.wikipedia.org/wiki?curid=326006", "title": "Simply Red", "text": "I Simply Red sono un gruppo musicale pop soul britannico fondato nella prima met\u00e0 degli anni ottanta da Mick Hucknall e due ex componenti della band dei Durutti Column: Anthony Bowers e Chris Joyce.\nIn venticinque anni di carriera hanno venduto circa 55 milioni di dischi. Nel 2009 si sono sciolti in occasione del venticinquesimo anniversario di carriera, per riunirsi poi nel 2014. Durante la loro carriera hanno piazzato diversi singoli ai vertici delle classifiche mondiali inclusi \"Holding Back the Years\" e \"If You Don't Know Me by Now\", che hanno raggiunto il primo posto nella classifica statunitense Billboard Hot 100. Il loro quarto lavoro in studio, \"Stars\" (1991), \u00e8 nella lista degli album pi\u00f9 venduti di sempre nel Regno Unito.\nStoria.\nNascita.\nIspirato da un concerto dei Sex Pistols, tenutosi a Manchester, nel 1976 lo studente d'arte Mick Hucknall decise, all'et\u00e0 di 15 anni, di affrontare la carriera di esecutore musicale; nel giro di pochi anni si ciment\u00f2 per la prima volta in questo ruolo, cantando in un gruppo punk chiamato The Frantic Elevators. Hucknall cerc\u00f2 di persuadere diverse etichette locali a pubblicare il materiale degli Elevators, tuttavia il giovane gruppo si sciolse nel 1984; il loro unico successo \u00e8 stato l'ultimo singolo: \"Holding Back the Years\", portata poi al grande successo internazionale dai Simply Red.\nPrimordi.\nCapendo che la sua potente voce poteva ancora essere fonte di grandi fortune, Hucknall assunse il suo primo manager, Elliot Rashman, che aveva grande entusiasmo per le potenzialit\u00e0 di Hucknall. Agli inizi del 1985 avevano gi\u00e0 creato un gruppo composto da musicisti di alto profilo, componendo brani che interessarono diverse \"major\" discografiche. Adottarono il nome Simply Red (nomignolo di Hucknall, che denota il colore dei suoi capelli) e sottoscrissero un contratto con l'etichetta Elektra. Cominciarono immediatamente a provare e ben presto registrarono del materiale e, nonostante la band fosse gi\u00e0 delineata, questo periodo fin\u00ec con l'essere piuttosto turbolento: diversi artisti che contribuirono allo sviluppo dei Simply Red furono ripagati con insuccessi, e si generarono sentimenti di amarezza e di rivalsa, che in alcuni casi regalarono ad Hucknall la reputazione di operatore spietato.\nL'esordio: \"Picture Book\".\nIl gruppo esordisce con Fritz McIntyre alle tastiere, Chris Joyce alla batteria, David Fryman alla chitarra e Tony Bowers al basso. Il loro primo singolo fu \"Money's Too Tight (to Mention)\" nel 1985, una Top 20 nella classifica britannica e soprattutto una Top 5 in Italia; questa canzone \u00e8 una cover del brano soul dei The Valentine Brothers, uscito pochi anni prima. La potenza vocale di Mick e l'energia della band elesse i Simply Red come \u00abgruppo da tenere sotto osservazione\u00bb. Dopo l'uscita del singolo e del relativo video, Mick licenzia Fryman. Entrano nella band Tim Kellett (tastierista, trombettista, percussionista), ex turnista dei Durutti Column, e il chitarrista Sylvan Richardson.\nUna successiva serie di flop (\"Come to My Aid\" - UK numero 66, \"Holding Back the Years\" - UK numero 56, \"Jericho\" - UK numero 53) fu arrestata un anno dopo, quando \"Holding Back the Years\", un riarrangiamento del brano dei vecchi Frantic Elevators, arriv\u00f2 in testa alla U.S. Chart. Fu poi ripubblicata anche in Gran Bretagna e questa volta raggiunse il numero 2. Subito i Simply Red furono incoronati \"star\", e il loro album di debutto, \"Picture Book\" (1985), fu su tutti gli scaffali dei negozi di musica del mondo. L'immagine di Hucknall come ultimo Oliver Twist, con un bastone da passeggio, maglione di lana ed un berretto di stoffa a coprire una \u00abscopetta\u00bb sregolata di rossi capelli, fu abbastanza distintiva, ma presto sembr\u00f2 inappropriata per il disco di platino che segu\u00ec. Per il tour vengono arruolati il sassofonista Ian Kirkham e la corista Janette Sewell.\n\"Men and Women\".\nPer il secondo album, \"Men and Women\" (1987), fu adottato uno stile pi\u00f9 sobrio: cappelli, bombetta e completi colorati rimpiazzarono il \"look\" da straccione. Anche la musica cambi\u00f2, con l'introspezione sociale commentativa del loro debutto rimpiazzata da una sonorit\u00e0 soul funky pi\u00f9 audace. Fu in questo periodo che Hucknall divenne un bersaglio per la stampa popolare, la quale, piombando sulle suggestive parole della hit \"The Right Thing\", liquid\u00f2 le sue sortite \u00abamorose\u00bb in pochi, violenti articoli, tracciando i primi segni di un'immagine dell'artista come uno spaccone libertino. A dispetto della cattiva stampa, e della cruenta critica, \"Men and Women\" vendette abbastanza per tenere la band a galla. Ci furono per\u00f2 dei cambiamenti nella formazione: a met\u00e0 anno il chitarrista Sylvan Richardson lascia la band e viene rimpiazzato da Aziz Ibrahim che rester\u00e0 solo un anno. Lo si pu\u00f2 vedere nel video \"live\" girato in Brasile per il singolo \"I Won't Feel Bad\", agli inizi del 1988. A sua volta, sar\u00e0 poi sostituito da Heitor Teixeira Pereira (Heitor TP) a luglio di quell'anno. Anche la corista Janette Sewell andr\u00e0 via proprio nello stesso periodo.\n\"A New Flame\".\nPrima di iniziare i lavori sul terzo album, Hucknall prese una decisione: mettere in un unico album tutta musica di qualit\u00e0 mirata alla massa, piuttosto che continuare l'infruttuosa via della credibilit\u00e0. Nell'album \"A New Flame\" (1989) le sonorit\u00e0 dei Simply Red diventano morbide e classiche, perfettamente illustrate dalla reinterpretazione del brano di Harold Melvin, \"If You Don't Know Me By Now\", che raggiunse la prima posizione nelle classifiche degli Stati Uniti e uno dei singoli pi\u00f9 ascoltati al mondo in quell'anno. Dopo questo tipo di successo, il punto di non ritorno venne oltrepassato. Hucknall cominci\u00f2 ad essere ripreso con le pi\u00f9 belle donne e corteggiato dalle celebrit\u00e0 di Hollywood, e i Simply Red si ritrovarono fermamente al posto di superstar. La corista del tour \u00e8 Dolly James e rester\u00e0 fino al concerto di chiusura del marzo 1990, in Inghilterra, che poi uscir\u00e0 in video col titolo \"Let Me Take You Home\". Curiosa l'assenza di Heitor T. Pereira nel video del singolo \"A New Flame\", la title track del long playing.\n\"Stars\".\nNel 1991, Hucknall si dichiar\u00f2 un cittadino europeo ed ammise finalmente che i Simply Red fossero essenzialmente un progetto solista. Infatti, non ci pens\u00f2 due volte a licenziare il batterista Chris Joyce per rimpiazzarlo con il programmatore Gota Yashiki, nel marzo di quell'anno; stessa cosa tocc\u00f2 al bassista Tony Bowers, che pochissimo tempo dopo fu tolto dalla formazione per essere sostituito da Shaun Ward, che il produttore Stewart Levine aveva conosciuto anni prima, per un lavoro con gli Everyday People. Sorte positiva invece nei confronti del sassofonista Ian Kirkham, che viene fatto entrare come membro ufficiale, dopo essere stato solo un collaboratore in studio e in tour, fin dal 1986. Per il lungo tour entrano le coriste Dee Johnson e Myllenda Lay. A margine delle grandi vendite del disco precedente, Mick era insoddisfatto poich\u00e9 i maggiori successi erano arrivati da delle cover, decise quindi stavolta di firmare tutti i brani in prima persona, producendo il suo successo pi\u00f9 articolato e ben formato della sua carriera con \"Stars\" (1991), un album sul quale Hucknall perfeziona inoltre l'arte di mascherare i testi politici in maniera tale da evitare di alienare i suoi fan pi\u00f9 apolitici (\"Wonderland\", una delle ballate all'interno dell'album, per esempio, \u00e8 un attacco nascosto a Margaret Thatcher). Vengono estratti cinque singoli di successo, tra cui \"Something Got Me Started\" e la title track \"Stars\". Fu uno degli album pi\u00f9 venduti sia in Gran Bretagna che in Europa negli anni 1991 e 1992, anche se, paradossalmente, fu il loro ultimo album popolare negli Stati Uniti.\n\"Life\".\nDue lunghi anni di tour e promozione seguirono \"Stars\", ma i Simply Red tornarono pi\u00f9 forti che mai nel 1995. Della formazione del precedente album restano solo Ian, Heitor, Fritz e la corista Dee. Tim Kellett lascia nel 1994 per creare una sua band, gli Olive. Gota Yashiki si interessa al suo lavoro solista e Shaun Ward si dedica alla produzione. Il duo giamaicano pi\u00f9 famoso al mondo, Sly Dunbar e Robbie Shakespeare, sostituisce questi ultimi due alla batteria e al basso come ospiti speciali per l'album \"Life\", anche se per il tour arrivano Velroy Bailey, Steve Lewinson e la corista Sarah Brown, che affianca Dee ricoprendo il ruolo lasciato vacante da Myllenda Lay. Il loro singolo \"Fairground\" stabil\u00ec nuovi record per radio, anche prima della sua emissione sul mercato. L'album vendette pi\u00f9 di un milione di copie solo in Gran Bretagna, diventando il quarto album pi\u00f9 venduto dell'anno. Il brano \"We're in This Together\" fu scelto come inno ufficiale del campionato europeo di calcio 1996; Mick Hucknall esegu\u00ec il brano durante la cerimonia di presentazione al Wembley Stadium di Londra. Quello stesso anno, esce il \"Greatest Hits\", con il singolo \"Angel\" featuring Fugees. Il brano \u00e8 una reinterpretazione di un successo di Aretha Franklin, e presenta delle versioni diverse tra l'edizione in vinile a 12\"\" e le due edizioni su cd singolo. Heitor e Fritz lasciano per proseguire progetti solisti.\n\"Blue\".\nNel 1997 esce \"Night Nurse\", una vecchia canzone di Gregory Isaacs che vanta il \"featuring\" di Sly &amp; Robbie. \"Blue\" (1998) conferma il numero 1 nella classifica inglese. Contiene otto inediti e quattro cover una delle quali proposta in due differenti versioni: \"The Air That I Breathe\" un singolo di Phil Everly degli Everly Brothers incisa nel 1973 ma che conobbe il successo l'anno seguente nella versione degli Hollies.\nLa produzione \u00e8 nelle mani del trio AGM (Andy, Gota &amp; Mick). Questo album infatti segna il ritorno di Gota Yashiki alla batteria e alla programmazione ed anche l'entrata di Andy Wright che aveva collaborato alla produzione di \"Life\" nel 1995. Della vecchia formazione restano Ian Kirkham, Dee Johnson e Sarah Brown. Alle chitarre arrivano Kenji Suzuki e Mark Jaimes, alla tastiera (insieme ad Andy) Tim Vine, al basso Wayne Stobbart e ai fiati John Johnson (fratello di Dee), Chris De Margary e Colin Graham. L'album vende bene in UK, ma, a causa della mancanza di materiale nuovo, perde un po' d'interesse a livello europeo, sebbene i singoli \"Say You Love Me\", \"The Air That I Breathe\", \"Ghetto Girl\" e \"To Be Free\" riscuotano buoni consensi ovunque.\n\"Love and the Russian Winter\".\n\"Love and the Russian Winter\" esce a fine 1999 e, sebbene sia un album valido, non ottiene il consenso sperato. Prodotto nuovamente dal trio AGM, arriva al numero 6 della classifica inglese e vengono estratti due singoli soltanto: la reinterpretazione \"Ain't That a Lot of Love\" e la dolce \"Your Eyes\", che rappresenteranno l'album all'interno del tour intitolato \"The Spirit of Life\". Del gruppo non fanno pi\u00f9 parte Colin Graham (sostituito da Kevin Robinson) e Tim Vine, andati via per altri impegni alla fine del \"Blue Tour\". Nel 2000 esce la compilation \"It's Only Love\", best di canzoni d'amore, che arriva solo al numero 28 in UK.\n\"Home\".\nDopo 4 anni di assenza, ecco che nel 2003 tornano con un lavoro inedito. Il singolo \"Sunrise\", tratto da \"Home\", porta nuovamente i Simply Red in auge, sia a livello d'interesse sia a livello di vendite commerciali. L'album arriva al numero 2 in UK e contiene alcune reinterpretazioni, ma anche brani originali scritti da Mick e dal gruppo stesso. Notevole la scelta di far uscire come secondo singolo \"Fake\", anche nella versione remixata non presente nell'album che la rende ancora pi\u00f9 intrigante e ballabile. \"You Make Me Feel Brand New\" viene scelto come terzo singolo per fine anno e la title track \"Home\" come quarto, nella primavera successiva. Il gruppo va in tour per due anni e ottiene enorme successo e grandi riconoscimenti. Il concerto di Taormina del 24 luglio 2003 viene ripreso per il DVD \"Live in Sicily\". L'album vede nella sua completezza realizzativa i seguenti musicisti: Mick Hucknall, Ian Kirkham, Gota Yashiki, Dee Johnson, Chris De Margary, Kevin Robinson, John Johnson, Mark Jaimes, Andy Wright, Dave Clayton, Steve Lewinson, Kenji Suzuki e Sarah Brown. Andy partecipa solo in veste di collaboratore, in quanto lascia la band per altri impegni. Terminate le registrazioni vanno via sia Mark che Gota per gli stessi motivi. Questi tre torneranno per\u00f2 in futuro come collaboratori. A sostituire Gota entra Pete Lewinson, fratello di Steve, e a sostituire Andy arriva Dave Clayton. Wayne Stobbart aveva lasciato gi\u00e0 la band prima della registrazione dell'album ed era tornato Steve Lewinson.\n\"Simplified\".\nNel 2005, i Simply Red pubblicano \"Simplified\", una collezione dei loro classici, riarrangiati acusticamente, che comprende anche il nuovo brano \"Perfect Love\", numero 30 in UK, e il singolo doppio lato A \"Something Got Me Started\"/\"A Song for You\", che per\u00f2 non entra in classifica. La band \u00e8 la stessa dell\"'Home Tour\": Mick Hucknall, Sarah Brown, Dave Clayton, Chris De Margary, Dee Johnson, John Johnson, Ian Kirkham, Pete Lewinson, Steve Lewinson, Kevin Robinson e Kenji Suzuki.\n\"Stay\".\nNel settembre 2006 viene pubblicato il singolo \"Oh! What a Girl!\" che precede di alcuni mesi l'uscita del decimo album \"Stay\", nel marzo 2007. Il disco \u00e8 anticipato anche, di una settimana, dal brano \"So Not Over You\", che riesce a piazzarsi al secondo posto della classifica italiana, preceduto solo da \"Vorrei dirti che \u00e8 facile\" di Daniele Battaglia e Brenda. La title track \"Stay\" diventa l'ultimo singolo del gruppo a conquistare la Top 100 in UK.\nGreatest hits tour e Farewell tour.\nNel 2009 il gruppo tiene il \"Greatest hits tour 2009\" che vede l'interpretazione dei successi contenuti nella raccolta \"\". Il tour inizia in Germania, passa per l'Italia (in cui un concerto viene aperto dalla cantante Noemi) e termina in Irlanda.\nNel 2007 Mick Hucknall annunci\u00f2 che avrebbe sciolto i Simply Red in occasione del loro 25\u00ba anniversario (nel 2009): il \"Farewell tour\" si tiene nel 2010 con date in Sud America, Asia, Australia ed Europa per concludersi con una serie di concerti tra settembre e dicembre in Inghilterra. Contestualmente all'annuncio del tour di addio \u00e8 stata pubblicata una raccolta dal titolo \"Songs of Love\" che significativamente si chiude con \"Ev'ry Time We Say Goodbye\", il brano di Cole Porter reinterpretato dai Simply Red nel 1987. A conclusione degli impegni con il gruppo Mick Hucknall proseguir\u00e0 la carriera come solista.\nThe Return of Simply Red - Big Love Tour 2015.\nNel 2014 il sito ufficiale del gruppo annuncia il ritorno di Mick Hucknall e della band dal vivo con il \"Big Love Tour 2015\", il cui inizio \u00e8 previsto nel mese di ottobre, in occasione del loro 30\u00ba anniversario. La formazione \u00e8 la stessa degli ultimi anni, con l'eccezione di Roman Roth al posto di Pete Lewinson alla batteria. Segue nel mese di maggio la pubblicazione del nuovo album di inediti \"Big Love\". Il disco debutta al quarto posto in classifica e diventa il tredicesimo lavoro del gruppo nella Top 10 britannica.\n\"Blue Eyed Soul\".\nIl 16 agosto 2019 viene annunciato il dodicesimo album, \"Blue Eyed Soul\", anticipato dal singolo \"Thinking of You\"."}
{"id": "326007", "revid": "120054314", "url": "https://it.wikipedia.org/wiki?curid=326007", "title": "Michele Barbi", "text": "Biografia.\nL'attivit\u00e0 accademica.\nFiglio di Francesco e di Caterina Borri, nacque il 19 febbraio 1867 e comp\u00ec gli studi superiori a Pistoia, sotto la guida di Giovanni Procacci, poeta ed insegnante che ne comprese le capacit\u00e0 letterarie. Allievo poi della Scuola Normale Superiore di Pisa, si laure\u00f2 nel 1889 all'Universit\u00e0 di Pisa con Alessandro D'Ancona, presentando una tesi intitolata \"Della fortuna di Dante nel secolo XVI\" (pubblicata poi nel 1890). Nominato professore incaricato di storia della letteratura italiana nell'Universit\u00e0 di Messina nel 1901, fu nel 1923 professore ordinario di letteratura italiana presso l'Universit\u00e0 di Firenze fino al suo congedo avvenuto nel 1937. Fu socio dell'Accademia dei Lincei, membro dell'Accademia della Crusca, socio corrispondente dell'Accademia delle Scienze di Torino, Commendatore dell'Ordine della Corona d'Italia (nominato il 12 gennaio 1922), Grande ufficiale dell'Ordine della Corona d'Italia (30 dicembre 1937). \nNel 1935 l'Accademia d'Italia gli confer\u00ec il \"premio Mussolini\" per le lettere.\nSvolse anche incarichi politici con l'elezione a senatore del Regno d'Italia il 20 ottobre del 1939 e con la partecipazione alla Commissione dell'educazione nazionale e della cultura popolare dal 1940 sino alla sua morte, avvenuta a Firenze il 23 settembre 1941.\nGli studi filologici.\nLa metodologia di Barbi.\nIl contributo di Michele Barbi alla filologia italiana e dantesca \u00e8 di grande importanza, in quanto egli fond\u00f2 una metodologia filologica basata sul confronto e la ricerca di pi\u00f9 codici della stessa opera (\"collatio\"), anzich\u00e9 concentrarsi esclusivamente su di un unico codice, metodologia che metter\u00e0 in atto in occasione dell'edizione delle opere dantesche, nel 1920.\nIl culto di Dante.\nLe competenze nel settore filologico, specialmente dantesco, lo portarono ad essere prima segretario e poi vicepresidente della Societ\u00e0 Dantesca Italiana. Per oltre quindici anni, a partire dal 1890, cur\u00f2 la pubblicazione del \"Bullettino della Societ\u00e0 Dantesca Italiana\". Nel 1907 realizz\u00f2 una edizione critica della \"Vita Nuova\", poi integralmente rivista nel 1932, svolta con criteri scientifici, che condusse la filologia italiana al livello di quella europea e che \u00e8 rimasta a lungo esemplare per il metodo e per i risultati. Effettu\u00f2 dettagliati studi sull'origine dei canzonieri antichi, concretizzati con le opere \"La Raccolta Bartoliniana di rime antiche e i codici da essa derivati\" (1900) e \"Studi sul canzoniere di Dante\" (1915). Nel medesimo anno, dimostr\u00f2 la falsit\u00e0 del cosiddetto \"Codice Bardera\". Incaricato di redigere l'edizione nazionale delle opere dantesche, in previsione dei festeggiamenti in occasione del seicentenario della morte di Dante (1921). Sempre nel 1920, Barbi fond\u00f2 un'altra rivista specializzata chiamata \"Studi Danteschi\". \nAltri campi di studio.\nDurante gli ultimi anni di vita, Michele Barbi denunci\u00f2 apertamente lo stato di decadenza della filologia italiana, con il saggio polemico \"La nuova filologia e l'edizione dei nostri scrittori da Dante a Manzoni\" (1938), in cui l'ultrasessantenne filologo critica la mancanza di rispetto nei confronti di tale scienza, surclassata invece dalla critica letteraria che deve basarsi su un corretto esame filologico dei testi. Pertanto, negli ultimi anni, Barbi allarg\u00f2 i suoi interessi alle opere di Boccaccio, Foscolo e Manzoni.\nArchivio.\nIl fondo Barbi \u00e8 conservato presso la Scuola Normale Superiore di Pisa nel 1942 per legato testamentario dello studioso, che intese lasciare alla Scuola Normale i suoi libri, le sue carte e la sua raccolta di canti popolari. L'archivio \u00e8 articolato nelle Serie: \nCarteggio: comprende lettere autografe di Michele Barbi indirizzate a letterati, amici, editori, alla Societ\u00e0 dantesca ed a enti vari: figurano importanti personalit\u00e0 del XX secolo, come Benedetto Croce, Giovanni Gentile, Isidoro Del Lungo, Vittorio Santoli, Elio Vittorini e Nicola Zingarelli. \nManoscritti: i mss. riguardano diversi argomenti letterari: storia delle correnti letterarie, Dante, Foscolo e Manzoni. Fa parte del materiale manoscritto la raccolta di canti popolari e melodie che consta di dieci grossi volumi e di numerosi altri inserti cos\u00ec classificati: I-II) Canti narrativi; III) Canti iterativi ed enumerativi; IV) Canti religiosi, leggende sacre; V) Canzoncine, filastrocche, cantilene; VI) Rispetti; VII) Stornelli; VIII) Scioglilingua, indovinelli, proverbi; IX) Canti di questua; X) Canti a tradizione mista. Gli altri inserti contengono versioni e stampe popolari di varie storie e leggende sacre e profane, canti dell'Istria, della Capitanata e di altre regioni italiane e melodie di canti inseriti nei volumi catalogati dallo stesso Barbi. Il materiale \u00e8 corredato da un inventario a schede.\nRaccolta di materiale bibliografico, giornali, riviste: oltre 8.000 opuscoli ed estratti, catalogati suddivise per soggetto e in ordine alfabetico. Il materiale riguarda gli argomenti di interesse e di studio del Barbi: Boccaccio, Dante, Foscolo, Leopardi e Manzoni.\nRitagli di giornale: corposa raccolta di quotidiani, dal 1883 al 1941. Si tratta di articoli di argomento letterario, relativi agli interessi di studio e ricerca del Barbi, tratti da vari quotidiani italiani ed esteri: \u00abCorriere della Sera\u00bb, \u00abLa Nazione\u00bb, \u00abIl Telegrafo\u00bb, \u00abIl Resto del Carlino\u00bb, \u00abIl Giornale d'Italia\u00bb, \u00abL'Osservatore Romano\u00bb, \u00abL'Unit\u00e0\u00bb e \u00abThe Times\u00bb, nonch\u00e9 da riviste varie, come \u00abIl fanfulla della domenica\u00bb, \u00abLa domenica letteraria\u00bb, \u00abIl Marzocco\u00bb e \u00abLa Fiera Letteraria\u00bb. La raccolta \u00e8 in fase di inventariazione e catalogazione. \nBiblioteca: depositata presso la Biblioteca della Scuola normale, \u00e8 costituita da 7073 volumi dei secoli XIX e XX, principalmente dedicati alla letteratura italiana e ai principali temi di interesse e studio di Barbi, come quello dei canti popolari."}
{"id": "326009", "revid": "121104598", "url": "https://it.wikipedia.org/wiki?curid=326009", "title": "Nyarlathotep", "text": "Nyarlathotep (Il Caos Strisciante) \u00e8 un'entit\u00e0 immaginaria appartenente al Ciclo di Cthulhu. Scaturito dalla fantasia dello scrittore Howard Phillips Lovecraft, Nyarlathotep \u00e8 uno degli Dei Esterni e appare nei lavori dello stesso Lovecraft e di August Derleth, tra gli altri.\nNyarlathotep nei Miti.\nNyarlathotep \u00e8 molto diverso dagli altri d\u00e8i. La maggior parte di essi \u00e8, nel migliore dei casi, indifferente nei confronti della vita organica del nostro universo. Nyarlathotep, invece, \u00e8 attivo e visita frequentemente la Terra (e, presumibilmente, anche gli altri miliardi di pianeti in cui \u00e8 presente vita) sotto le spoglie di un uomo alto e magro. Quasi tutti gli dei di questo pantheon hanno dei fedeli seguaci che li servono, mentre Nyarlathotep sembra servire e prendersi cura delle altre divinit\u00e0. Inoltre, molti dei parlano strani linguaggi alieni, mentre Nyarlathotep pu\u00f2 parlare qualsiasi lingua. Infine, la maggior parte di loro sembra essere tanto potente quanto senza scopo, mentre Nyarlathotep agisce secondo un piano ben congegnato e di grande portata, ossia portare alla follia l'intera umanit\u00e0.\nNyarlathotep agisce secondo il volere degli Dei Esterni, ed \u00e8 il loro messaggero, cuore ed anima; \u00e8 inoltre un servitore di Azathoth, di cui esaudisce immediatamente qualsivoglia desiderio. A differenza degli altri dei, per Nyarlathotep \u00e8 pi\u00f9 importante e piacevole causare pazzia, morte e distruzione che ogni altra cosa.\nSecondo il Necronomicon, Nyarlathotep avr\u00e0 un ruolo importante alla fine dei tempi. \u00c8 scritto che lui permetter\u00e0 a Nyogtha di ripulire la Terra in attesa del ritorno dei Grandi Antichi, anche se non spiega come Nyarlathotep riuscir\u00e0 in questo. Non \u00e8 menzionato nemmeno quando questo accadr\u00e0, anche se presumibilmente sar\u00e0 dopo la caduta di Zothique, circa 5.000 anni nel futuro. Sembra che ai tempi dell'antico Egitto un avatar di Nyarlathotep, o un sacerdote con cui egli stipul\u00f2 un oscuro patto, fosse diventato faraone con il nome di Nephren-Ka, anche conosciuto come Faraone Nero. Un'altra forma del dio ai tempi dell'impero egizio era \"La Bestia\", una specie di sfinge che seminava distruzione e morte. Tale forma era venerata anche dalla \"Fratellanza della Bestia\".\nNyarlathotep in Lovecraft.\nIspirazione.\nIn una lettera del 1921 indirizzata a Reinhardt Kleiner, Lovecraft racconta di un suo incubo descrivendolo come \"il pi\u00f9 realistico e orribile che io abbia fatto dall'et\u00e0 di dieci anni\"; quel terribile sogno serv\u00ec come base per la stesura del racconto intitolato \"Nyarlathotep\". \nNell'incubo, Lovecraft riceve una lettera dall'amico Samuel Loveman che gli suggerisce di andare a vedere lo spettacolo itinerante del mago Nyarlathotep, qualora capitasse dalle parti di Providence. Le esibizioni del mago Nyarlathotep consistono in straordinari esperimenti con apparecchiature elettriche, e non appena Lovecraft ha finito di leggere la lettera, ricorda che il mago \u00e8 da poco giunto in citt\u00e0 e non riesce a resistere alla tentazione di andare ad assistere a un suo spettacolo. Will Murray suggerisce che questa immagine onirica di Nyarlathotep potrebbe essere stata ispirata dall'inventore Nikola Tesla, il quale durante le sue conferenze effettuava frequenti esperimenti con apparecchiature elettriche.\nRobert M. Price pensa che il nome \"Nyarlathotep\" potrebbe derivare dalle opere di Lord Dunsany, un autore molto amato da Lovecraft: secondo Price deriverebbe da Alhireth-Hotep, un falso profeta del racconto \"The Gods of Pegana\", e Mynarthitep, una divinit\u00e0 maligna descritta in \"The Sorrow of Search\".\nNelle opere.\nNyarlathotep appare per la prima volta nell'omonimo racconto di Lovecraft, scritto nel 1920. In questa storia, il dio viene descritto come \"un uomo alto dalla carnagione scura\", che ricorda un faraone dell'antico Egitto. Sotto queste sembianze, Nyarlathotep vaga sulla Terra per raccogliere legioni di seguaci che attira e affascina mostrando loro dei meravigliosi strumenti dall'apparenza magica. I suoi seguaci finiscono col perdere pian piano il contatto con il mondo che li circonda, e come sottolinea il narratore del racconto, cominciano a percepire l'imminente collasso della realt\u00e0 a loro nota. La storia si conclude con il narratore trasformato ormai in un servitore del potente Nyarlathotep. \nIn seguito, Nyarlathotep compare come personaggio principale nel romanzo \"La ricerca onirica dello sconosciuto Kadath\" (1926/27), in cui si manifesta nuovamente sotto le mentite spoglie del faraone egizio. Ne \"La casa delle streghe\" (1933), Nyarlathotep si manifesta davanti a Walter Gilman e alla strega Keziah Mason sotto forma di un uomo dalla pelle nera, una specie di avatar del demonio.\nInfine, in \"L'abitatore del buio\" (1936), il mostro con tentacoli e ali di pipistrello che dimora nel campanile della chiesa appartenente alla setta della \"Saggezza Stellare\" \u00e8 identificato come una manifestazione di Nyarlathotep.\nNyarlathotep appare quindi in quattro racconti di Lovecraft, nonch\u00e9 in un sonetto scritto dallo stesso autore nel 1929/30. Si tratta del Dio Esterno che compare pi\u00f9 volte nei lavori dello scrittore di Providence; inoltre il suo nome viene citato frequentemente anche in altri racconti in cui non \u00e8 il personaggio principale. Per esempio, in \"Colui che sussurrava nelle tenebre\", il nome di Nyarlathotep viene frequentemente citato durante riti in suo onore organizzati dai funghi di Yuggoth.\nNelle lettere.\nScherzosamente Lovecraft afferm\u00f2 di essere un lontano discendente di Nyarlathotep, tracciando un immaginario albero genealogico per lui e Clark Ashton Smith in una lettera a James F. Morton del 27 aprile 1933.\nRappresentazioni successive a Lovecraft.\nL'altra forma con cui Nyarlathotep \u00e8 conosciuto al grande pubblico - un gigante artigliato con un tentacolo vermiglio al posto del volto - non \u00e8 direttamente opera della fantasia lovecraftiana. Questa descrizione del Dio si trova nel racconto \"The dwellers in darkness\" di August Derleth (1944) e, attraverso il gioco di ruolo \"Il Richiamo di Cthulhu\" \u00e8 divenuta iconograficamente famosa. Si noti che la descrizione di esseri dotati di \"un volto che era un nudo cono, terminante con un tentacolo rosso sangue\" \u00e8 in una lettera del 1927 a Donald Wandrei, dalla quale il destinatario trasse il racconto \"The Thing in the Moonlight\" (1941).\n\"Il Ciclo di Nyarlathotep\".\nNel 1996, la casa editrice Chaosium ha pubblicato \"Il Ciclo di Nyarlathotep\", un'antologia relativa ai Miti di Cthulhu focalizzata su parte di quelle opere in cui viene citato il dio Nyarlathotep. Curato da uno studioso di Lovecraft, Robert M. Price, il testo include un'introduzione di Price che delinea una breve presentazione di Nyarlathotep. Altri contenuti dell'antologia sono:\nAltre apparizioni.\nIl creatore di Gta V, Dan Houser ha recentemente rivelato che Trevor Philliphs, il personaggio da lui inventato, \u00e8 l'ultima incarnazione di Nyarlhatotep.\nNyarlathotep appare numerose volte nei videogiochi RPG della serie \"Shin Megami Tensei\" e della sua serie derivata \"Persona\". Nei primi due capitoli di quest'ultima egli svolge il ruolo di antagonista principale che vuole la distruzione dell'umanit\u00e0 intera. Nel primo capitolo del secondo episodio, \"Innocent sin\", egli si presenta ai giocatori con le fattezze del padre di uno dei protagonisti e provoca tramite le leggende urbane, la resurrezione di Hitler e la morte di Maya Amano, la quale provoca la fine del mondo. Philemon, allora propone che i personaggi principali restanti sacrifichino la memoria della loro precedente amicizia in cambio dell'inversione del tempo facendo cos\u00ec che il disastro non accada. Ma Tatsuya Suou, il protagonista, si rifiuta di farlo, e ci\u00f2 d\u00e0 origine agli eventi del secondo capitolo di \"Persona 2\" ,\"eternal punishment\", dove Nyalathotep viene definitivamente sconfitto.\nInoltre, sotto la veste di una graziosa ragazza, \u00e8 la protagonista del recente anime \"Haiyore! Nyaruko-san\", in onda da aprile 2012 su diverse emittenti giapponesi.\nAppare inoltre con le sembianze di ragazzina, per essere poi rappresentata come nei racconti di Lovecraft, nel gioco di carte collezionabili Force Of Will."}
{"id": "326013", "revid": "1369234", "url": "https://it.wikipedia.org/wiki?curid=326013", "title": "Beagle", "text": ""}
{"id": "326014", "revid": "1543377", "url": "https://it.wikipedia.org/wiki?curid=326014", "title": "Glendalough", "text": "Glendalough, nel Wicklow (Irlanda), \u00e8 un villaggio che si trova vicino al sito di un antico monastero. Il monastero fu fondato nel VI secolo dall'eremita Kevin di Glendalough e distrutto nel 1398 dalle truppe inglesi.\nIl sito monastico di San Kevin.\nSan Kevin si ritir\u00f2 nella stretta valle di Glendalough in cerca di un luogo tranquillo e sereno per la sua vita di eremita. Diversi discepoli, volendo seguire i suoi insegnamenti, iniziarono a stabilirsi nella zona, cominciando ad erigere un piccolo villaggio di chiese, cappelle ed abitazioni nella valle sotto la sua capanna. Si form\u00f2 cos\u00ec un monastero che, nel momento di massimo fulgore, fu uno dei principali centri religiosi e di studi dell'Irlanda.\nIl nome \"Glendalough\" deriva dal gaelico \"Gleann D\u00e1 Locha\", ossia la valle dei due laghi. Il monastero si trovava, infatti, tra due laghi, il lago Superiore e il lago Inferiore. Oggi la zona \u00e8 una delle maggiori attrazioni turistiche del Wicklow.\nIl sito monastico comprende anche la torre a base circolare alta 33 metri e la croce di San Kevin. La torre venne costruita negli anni delle incursioni vichinghe (fino al 1066 circa) per custodire le sacre reliquie, i libri ed i calici usati nelle cerimonie religiose.\nAttivit\u00e0 estrattiva.\nAll'estremit\u00e0 occidentale del lago Superiore giacciono le rovine di un villaggio di minatori abbandonato che solitamente \u00e8 accessibile solo a piedi. L'attivit\u00e0 estrattiva, principalmente del piombo, si svolse dal 1850 fino al 1875 circa, ma le miniere nella Valle di Glendalough erano pi\u00f9 piccole di quelle nella valle di Glendasan, che \u00e8 separata dal Monte Camaderry. Nel 1859 le miniere di Glendasan e Glendalough vennero collegate da una serie di cunicoli, oggi allagati, attraverso la montagna. Ci\u00f2 rese pi\u00f9 facile trasportare il minerale a Glendalough e lavorarlo in loco.\nArrampicata su roccia e sentieri.\nLe falesie di granito di Glendalough, sulla riva nord ovest del lago Superiore, sono popolari fra gli arrampicatori. I massi sotto le falesie sono eccellenti per il bouldering.\nLa zona \u00e8 ricca di sentieri di vari livelli di difficolt\u00e0 fra i quali la Wicklow Way, un lungo sentiero escursionistico, che attraversa Glendalough lungo il suo tragitto dal sobborgo dublinese di Rathfarnham a Clonegal, nella contea di Carlow."}
{"id": "326016", "revid": "736476", "url": "https://it.wikipedia.org/wiki?curid=326016", "title": "Statuto di Rhuddlan", "text": "Lo Statuto di Rhuddlan (in gallese: \"Statud Rhuddlan\"), promulgato il 19 marzo 1284 nel castello di Rhuddlan, fu lo statuto che decret\u00f2 il passaggio delle terre del Galles fino ad allora denominate Principato del Galles e detenute da Llywelyn Ein Llyw Olaf ap Gruffydd e brevemente dopo la sua morte da Dafydd ap Gruffydd, alla corona inglese. Lo statuto segn\u00f2 il completamento della conquista militare di quei territori messa in atto da Edoardo I d'Inghilterra tra il 1282 e il 1283.\nLo statuto divise il principato nelle contee di Anglesey, Merionethshire, Caernarfonshire e Flintshire e rimase in vigore fino alla promulga degli \"Laws in Wales Acts\" da parte di Enrico VIII con cui venne riorganizzata l'amministrazione di tutto il Galles."}
{"id": "326020", "revid": "383359", "url": "https://it.wikipedia.org/wiki?curid=326020", "title": "Lira libanese", "text": "La lira libanese (\"lirah\" in arabo, \"livre\" in francese, ISO 4217: LBP) \u00e8 la valuta ufficiale della Repubblica del Libano.\nDal dicembre 1997 la divisa libanese \u00e8 ancorata non ufficialmente al dollaro USA, con un tasso di cambio di lire contro un dollaro.\nAnche causa dell'elevato tasso di inflazione, il dollaro USA ha conteso a lungo alla lira libanese il titolo di moneta legale corrente \"de facto\" del Libano.\nSono attualmente in circolazione monete da 250 e 500 lire, e banconote da , , , , e lire.\nL'autorit\u00e0 monetaria che sovraintende alla circolazione della divisa \u00e8 la Banca del Libano."}
{"id": "326021", "revid": "1711941", "url": "https://it.wikipedia.org/wiki?curid=326021", "title": "Rivitalizzazione linguistica", "text": "La rivitalizzazione linguistica \u00e8 il processo di recupero, da parte di governi, autorit\u00e0 politiche, comunit\u00e0, studiosi o cultori, dell'uso di una lingua che non \u00e8 pi\u00f9 parlata e appresa in casa. L'estinzione linguistica \u00e8 il processo per cui una lingua cessa di essere usata dal popolo che la parlava. La rivitalizzazione linguistica si propone di riportare in uso una lingua estinta o in via di estinzione.\nStoria.\nForse l'esempio pi\u00f9 celebrato di rivitalizzazione linguistica riuscita \u00e8 la lingua ebraica, fino alla fine del XIX secolo esclusivamente liturgica; tornata come lingua vivente, \u00e8 la lingua ufficiale dello stato di Israele ed \u00e8 parlata da 7 milioni di madrelingua. \nAltri tentativi ufficiali di rivitalizzare lingue in pericolo, come la promozione della lingua irlandese nella repubblica d'Irlanda, hanno avuto minore successo. Altre lingue in pericolo che sono state soggetto di campagne rivitalistiche .avida parte di appassionati o governi includono::\nSpesso l'organizzazione rivitalizzatrice sceglie un particolare dialetto, oppure ne standardizza uno da diverse varianti, ed aggiunge nuove forme, soprattutto vocabolario moderno, attraverso neologismi, estensioni semantiche di parole antiche, calchi da lingue vicine (arabo per l'ebraico moderno, gaelico irlandese e scozzese per il mannese), o prestiti diretti dalle lingue internazionali moderne.\nI sostenitori delle altre varianti possono pensare che la forma prescelta non sia quella \u00abvera\u00bb, e che lo scopo originale sia stato contraddetto.\nEuropa.\nIn Europa, nel diciannovesimo e all'inizio del ventesimo secolo, l'uso di lingue sia locali che erudite declin\u00f2 quando i governi centrali imposero la propria lingua vernacolare come standard nell'istruzione e nell'uso ufficiale (fu il caso della Francia e dell'Italia).\nNegli ultimi decenni, i movimenti dei diritti umani e di nazionalismo locale hanno favorito una politica pi\u00f9 multiculturale negli stati europei. Campagne hanno migliorato i profili delle lingue locali al punto che alcune lingue locali hanno acquisito lo status di lingua ufficiale, insieme alla lingua nazionale. L'azione del Consiglio d'Europa in quest'area (vedi Carta europea per le lingue regionali e minoritarie) contrasta con la concessione di stato ufficiale da parte dell'Unione europea ad un numero ristretto di lingue (vedi lingue dell'Unione europea).\nA queste lingue possono essere aggiunte:\nNel mondo.\nPi\u00f9 di 750 lingue si sono gi\u00e0 estinte nel mondo. Altre ancora hanno pochissimi locutori: queste lingue sono in pericolo.\nL'ONU stima che pi\u00f9 di met\u00e0 delle lingue parlate oggi hanno meno di 10.000 locutori e che un quarto hanno meno di 1.000 locutori e che, a meno che non si facciano sforzi per mantenerle, nei prossimi cento anni se ne estinguer\u00e0 la maggior parte.\nLo \"Endangered Language Fund\" \u00e8 un fondo dedicato alla preservazione e rivitalizzazione delle lingue in via di estinzione."}
{"id": "326023", "revid": "767487", "url": "https://it.wikipedia.org/wiki?curid=326023", "title": "Chavannes-sur-Moudon", "text": "Chavannes-sur-Moudon (toponimo francese) \u00e8 un comune svizzero di 223 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "326025", "revid": "348618", "url": "https://it.wikipedia.org/wiki?curid=326025", "title": "Amelia (nome)", "text": "Varianti.\nVarianti in altre lingue.\nAnelia\nOrigine e diffusione.\nSi tratta di una variante del nome Amalia, che deriva dal germanico \"amal\", \"lavoro\", e vuol dire quindi \"laboriosa\".\nOnomastico.\nL'onomastico si festeggia il 5 gennaio in ricordo di sant'Amelia, vergine e martire in Catalogna durante il IV secolo."}
{"id": "326028", "revid": "11684", "url": "https://it.wikipedia.org/wiki?curid=326028", "title": "Etrusco", "text": ""}
{"id": "326033", "revid": "123679072", "url": "https://it.wikipedia.org/wiki?curid=326033", "title": "Eleutherotypia", "text": "Eleftherotypia (in Greco: \u0395\u03bb\u03b5\u03c5\u03b8\u03b5\u03c1\u03bf\u03c4\u03c5\u03c0\u03af\u03b1) \u00e8 stato un quotidiano greco con sede ad Atene. Molto seguito in Grecia, contendeva da vicino il primato di \"Ta Nea\" per numero di lettori.\nStoria.\nEleftherotypia \u00e8 stata fondata nel 1975 da Christos Tegopoulos, un giornalista. Dalla sua prima apparizione nelle edicole, il foglio incontr\u00f2 subito il favore del pubblico soprattutto perch\u00e9 dietro non c'erano grossi nomi della finanza che cercassero di influenzare il corpo elettorale.\nAl giornale fu attribuito un nomignolo, \"il giornale dei redattori\", proprio a sottolineare la sua indipendenza da qualsiasi centro di potere, peculiarit\u00e0 gi\u00e0 evidente, del resto, nel titolo stesso; resa in italiano, la testata suona cos\u00ec: \"Stampa Libera\".\nCome l'altro quotidiano greco To Vima si rivolge alla media borghesia ma ne diverge per i toni spartani.\n\"Stampa Libera\" \u00e8 stata fin dall'inizio un foglio di orientamento di sinistra che contribu\u00ec alla sconfitta del partito conservatore Nea Dimokratia allo scrutinio del 18 ottobre 1980 favorendo la vittoria del socialista Andreas Papandreou. Il quotidiano sostenne Papandreou anche nel successivo confronto elettorale del 2 giugno 1985.\nL'idillio si interruppe bruscamente nel 1988, sulla scia della bomba dello scandalo Koskotas, preparata dal giornale Ethnos e fatta esplodere proprio da Eleftherotypia con un articolo dal titolo \"Lettera aperta ad Andreas Papandreou\", firmata dallo stesso editore Christos Tegopoulos che svelava in forma chiara le gravi responsabilit\u00e0 del primo ministro nello scandalo.\nL'idillio fu comunque restaurato quando l'editore ritratt\u00f2 con abilit\u00e0 di parola quanto aveva scritto, di fronte ai giudici del Tribunale speciale (in greco: Eidiko Dikastirio) chiamati a deliberare sul caso. Fu la sua deposizione ad evitare al premier un verdetto di colpevolezza.\nNegli anni immediatamente successivi il quotidiano si distinse per un'accanita campagna contro Kostantinos Mitsotakis, \"leader\" del partito conservatore Nea Dimokratia divenuto primo ministro dopo lo scrutinio dell'8 aprile 1990. Gli articoli che si presentevano sempre con stile rigorosamente professionale e rivelavano ottime fonti a posteriori, alienarono al premier conservatore la sua gi\u00e0 scarsa popolarit\u00e0. Cos\u00ec quando il suo governo cadde per il venir meno della esigua maggioranza parlamentare fu facile per Andreas Papandreou vincere le successive elezioni anticipate.\nVoci ricorrenti secondo le quali sul giornale incomba l'ombra del potente armatore Vardis Vardinoyannis non sono mai state confermate.\nTravolto dalla crisi economica, il quotidiano chiude a fine 2011, ma viene rilanciato nel 2013 prima col sito internet poi con la versione cartacea, per chiudere nuovamente a novembre 2014."}
{"id": "326035", "revid": "1776051", "url": "https://it.wikipedia.org/wiki?curid=326035", "title": "Montet", "text": "Montet (Gl\u00e2ne) (toponimo francese, ufficialmente Montet (Gl\u00e2ne)) \u00e8 un comune svizzero di 391 abitanti del Canton Friburgo, nel distretto della Gl\u00e2ne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "326037", "revid": "1442080", "url": "https://it.wikipedia.org/wiki?curid=326037", "title": "Funzioni ellittiche di Jacobi", "text": "In matematica, le funzioni ellittiche di Jacobi costituiscono una famiglia di funzioni ellittiche basilari che sono state introdotte dal matematico tedesco Carl Gustav Jakob Jacobi intorno al 1830. Esse e le funzioni theta (queste con ruoli ausiliari) hanno importanza storica e presentano molte caratteristiche che contribuiscono a far emergere un'importante struttura; inoltre hanno diretta rilevanza per talune applicazioni, ad esempio per le equazioni del pendolo. Esse inoltre presentano utili analogie con le funzioni trigonometriche, come rivelato dalla scelta della notazione \"sn\" per una funzione associabile alla funzione \"sin\". Oggi sappiamo che le funzioni ellittiche di Jacobi non sono gli strumenti pi\u00f9 semplici per lo sviluppo di una teoria generale, come si vede anche nell'attuale articolo: strumenti migliori sono le funzioni ellittiche di Weierstrass. Le funzioni di Jacobi presentano comunque vari motivi di interesse.\nIntroduzione.\nCi sono dodici funzioni ellittiche Jacobiane. Ognuna di queste corrisponde a una freccia tracciata da un angolo a un altro di uno stesso rettangolo. Gli angoli del rettangolo vengono chiamati, per convenzione, s, c, d, n. Il rettangolo \u00e8 inteso giacente sul piano complesso, con s nell'origine, c corrisponde al punto \"K\" sull'asse reale, d corrisponde al punto \"K\" +\"iK' \"ed n \u00e8 sul punto \"iK' \" sull'asse immaginario. I numeri \"K\" e \"K' \" sono detti i quarti di periodo. Le dodici funzioni ellittiche di Jacobi sono quindi pq, dove p e q denotano una delle lettere s,c,d,n. \nLe funzioni ellittiche Jacobiane sono quindi le uniche doppiamente periodiche e sono funzioni meromorfe (v. funzione meromorfa) che soddisfano le seguenti tre propriet\u00e0:\nLe funzioni ellittiche Jacobiane sono quindi le uniche funzioni ellittiche che soddisfano le suddette propriet\u00e0.\nPi\u00f9 in generale, non \u00e8 necessario imporre un rettangolo; un parallelogramma \u00e8 sufficiente. Comunque, se \"K\" e \"iK' \" venogno mantenuti rispettivamente sull'asse reale ed immaginario allora le funzioni ellittiche di Jacobi pq \"u\" assumono valori reali quando \"u\" \u00e8 reale.\nDefinizione tramite integrali ellittici.\nSi possono definire le funzioni ellittiche di Jacobi in un modo equivalente: come l'inversa di un integrale ellittico incompleto del primo tipo. Sia:\nAllora la funzione ellittica formula_2 \u00e8 definita da:\ne formula_4 \u00e8 definita da:\nInoltre:\nL'angolo formula_7 \u00e8 detto \"ampiezza\".\nDefinizione con funzioni theta.\nLe funzioni ellittiche di Jacobi si possono anche definire tramite le funzioni theta di Jacobi. Abbreviando con formula_8 la funzione formula_9, e allo stesso modo scrivendo formula_10 al posto di formula_11 rispettivamente, il modulo ellittico \u00e8:\nPonendo formula_13 si ha:\nLe funzioni di Jacobi sono definite mediante il modulo ellittico formula_17, quindi si deve invertire la sua espressione e trovare formula_18 in funzione di formula_19. Partendo dal modulo complementare formula_20, come funzione di formula_18 esso ha la forma:\nSia:\nDefinendo formula_24 ed espandendo formula_25 come serie di potenze nella variabile formula_26, si ha:\nInvertendo la serie:\nDal momento che ci si pu\u00f2 ricondurre al caso in cui formula_29, si pu\u00f2 assumere che formula_30."}
{"id": "326039", "revid": "339392", "url": "https://it.wikipedia.org/wiki?curid=326039", "title": "Dominion del Sudafrica", "text": ""}
{"id": "326041", "revid": "1776051", "url": "https://it.wikipedia.org/wiki?curid=326041", "title": "Ecublens (Friburgo)", "text": "Ecublens (toponimo francese) \u00e8 un comune svizzero di 344 abitanti del Canton Friburgo, nel distretto della Gl\u00e2ne.\nStoria.\n 1969 ha inglobato i comuni soppressi di Eschiens e Villangeaux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEcublens \u00e8 servito dalla stazione di Ecublens-Rue sulla ferrovia Pal\u00e9zieux-Lyss. .\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "326043", "revid": "767487", "url": "https://it.wikipedia.org/wiki?curid=326043", "title": "A.D.O.R.", "text": "Sperimentatore nel rap underground, A.D.O.R. \u00e8 famoso per il suo flow frenetico, per l'ispirazione che trae dal jazz e la sua continua ricerca dell'innovazione musicale. \u00c8 sicuramente un talento del genere, anche se non compreso da tutti, ma questa sua peculiarit\u00e0 lo rende una personalit\u00e0 nell'underground ed un artista complesso ed enigmatico nel panorama commerciale.\nBiografia.\nEddie nasce a Washington Heights, New York, il padre \u00e8 un musicista di professione che per il figlio ha in mente lo stesso futuro. Eddie segue costantemente il padre nei suoi spettacoli, a sei anni la sua famiglia si trasferisce a Mt. Vernon. Al liceo stringe amicizia con Sean Combs, Heavy D, Al B. Sure e Pete Rock. Inizia ad appassionarsi al rap ed all'hip hop pi\u00f9 in generale, scrivendo liriche e rappando. Ribattezzatosi A.D.O.R. (\"Another Dimension Of Rhytm\", ma anche \"A Declaration Of Revolution\"), produce alcuni demotapes e ottiene un contratto dall'etichetta Uptown Records. Dopo poco, DJ Eddie D, membro degli Heavy D &amp; the Boyz, lo scrittura per la Untouchables Entertainment, etichetta per cui produce nel 1992 \"Let It Hang Out\", distribuito dalla Atlantic Records.\nPuff Daddy \u00e8 uno dei suoi primi estimatori, ascoltando in prima persona la sua musica e acquistando le sue produzioni. \"Let It Hang Out\", prodotto da Pete Rock (diventato intanto un quotato beatmaker), sale fino alla top 10 hit della classifica di Billboard e diventa una delle pi\u00f9 importanti produzioni dell'underground. A.D.O.R. ha la possibilit\u00e0 di eseguire in occasione dello show della Fox \"In Living Color\": il risultato si rivela positivo ed il rapper riscuote nuovi consensi.\nMarley Marl e Kevin K-Def Hanson producono il suo secondo singolo, \"One Of The Trouble\", a cui segue una partecipazione nell\"'Old Skool Mix\" con il brano \"Renegade Master\". Dopo aver supportato in tour Notorious B.I.G. e Tupac Shakur, Eddie si decide a produrre il suo primo LP, \"The Concrete\". Diversi problemi con la produzione fanno s\u00ec che venga sciolto il contratto e qualsiasi legame con essa: l'MC ritorna costituendo l'etichetta Tru Reign Records ed producendo il singolo, curato da Pete Rock, \"Enter The Center\". Il brano, del 1996, ha dei buoni dati di vendita e riceve un massiccio aiuto da parte delle radio. Presto A.D.O.R. ritorna con \"Shock Frequency\", LP che vede la luce nel 1998. L'anno seguente viene firmato il contratto con la Sumthing Distribution, etichetta di Nile Rogers. Nel 2000 esce \"Animal\", nel 2003 \"Classic Bangerz, Vol. 1\" che \u00e8 una compilation con tracce inedite. Lo stesso anno A.D.O.R. produce l'album \"Signature Of The Ill\"."}
{"id": "326048", "revid": "81296097", "url": "https://it.wikipedia.org/wiki?curid=326048", "title": "Funzione ellittica di Weierstrass", "text": ""}
{"id": "326050", "revid": "111373", "url": "https://it.wikipedia.org/wiki?curid=326050", "title": "Moudon", "text": "Moudon (toponimo francese; in tedesco \"Milden\", desueto) \u00e8 un comune svizzero di 6\u00a0114 abitanti del Canton Vaud, nel distretto della Broye-Vully.\nStoria.\nGi\u00e0 capoluogo della baronia del Vaud (XIII-XVI secolo), fino al 2008 \u00e8 stato capoluogo del distretto di Moudon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nMoudon \u00e8 servito dall'omonima stazione, sulla ferrovia Pal\u00e9zieux-Lyss."}
{"id": "326056", "revid": "599", "url": "https://it.wikipedia.org/wiki?curid=326056", "title": "Serie ipergeometriche", "text": ""}
{"id": "326058", "revid": "767487", "url": "https://it.wikipedia.org/wiki?curid=326058", "title": "Polinomi di Gegenbauer", "text": "In matematica i polinomi di Gegenbauer, chiamati anche polinomi ultrasferici, costituiscono una famiglia di successioni di polinomi ortogonali. Essi traggono il loro nome dal matematico austriaco Leopold Gegenbauer (1849-1903). Essi si possono definire come particolari serie ipergeometriche in casi nei quali tali serie si riducono a somme finite:\ndove formula_2 denota il fattoriale crescente. (Vedi Abramowitz &amp; Stegun p. 561)"}
{"id": "326059", "revid": "599", "url": "https://it.wikipedia.org/wiki?curid=326059", "title": "Polinomi ultrasferici", "text": ""}
{"id": "326061", "revid": "547034", "url": "https://it.wikipedia.org/wiki?curid=326061", "title": "Tacfarinas", "text": "La sua figura viene associata a quella di altri capi ausiliari refrattari all'obbedienza a Roma come Giulio Civile e Arminio.\nBiografia.\nL'insurrezione viene narrata da Tacito, che riporta: \"questo stesso anno (17) scoppi\u00f2 una guerra in Africa. Gli insorti avevano come capo un Numida di nome Tacfarinas\" (\"Annales\", II, 52).\nTacfarinas aveva prestato servizio nelle truppe ausiliarie di Roma prima di disertare e radunare intorno a s\u00e9 un banda di irregolari. Col tempo, per\u00f2, sfruttando il malcontento delle trib\u00f9 indigene amministrate dai Romani, riusc\u00ec a porsi a capo della potente trib\u00f9 dei Musulami e attir\u00f2 a s\u00e9 numerosi Mauri, il cui sovrano, Tolomeo, figlio di Giuba II, era sempre pi\u00f9 un imbelle fantoccio dei romani. Ed anche i re dei Garamanti fornirono il loro aiuto al ribelle, mentre dalla stessa provincia d'Africa (l'attuale Tunisia) gli giungevano rinforzi, cosicch\u00e9 l'esercito romano doveva combattere su un fronte vastissimo, che andava dalla piccola Sirte a est fino alla Mauretania ad ovest. La guerra dur\u00f2 sette anni, e fu una delle pi\u00f9 importanti ribellioni dei Berberi contro i Romani.\nIl primo scontro, avvenuto nel 17, vide la vittoria delle truppe romane della Legio III Augusta ed il successivo riorganizzarsi delle bande berbere per procedere a frequenti azioni di guerriglia che impedivano il pacifico e completo controllo del territorio.\nNel 19 Tiberio decise di trasferire temporaneamente, dalla Pannonia, l'intera IX Legione \"Hispana\" e distaccamenti legionari della legio VIII Augusta, agli ordini di Quinto Giunio Bleso che inflisse all'esercito di Tacfarinas una pesante sconfitta, ma non riusc\u00ec a ucciderlo o catturarlo, cos\u00ec permettendogli di tornare a nuocere nel giro di pochi mesi. Alla fine, nel 24 il proconsole Dolabella riusc\u00ec a porre fine alla guerra, espugnando, dopo un lungo assedio, la fortezza di Auzea in cui si era asserragliato Tacfarinas. Quest'ultimo, sconfitto, evit\u00f2 la cattura con il suicidio.\nL'immagine del ribelle che non si sottomette alla forza di un impero ha molto colpito la fantasia dei Berberi del XX secolo, che nel processo di riscoperta delle proprie origini anteriori all'islamizzazione gli riservarono un posto d'onore. Cosicch\u00e9 oggi molti danno ai loro figli il nome di \"Tacfarinas\". A conferma di questa popolarit\u00e0, un giovane cantante cabilo, Ahsen Zermani, ha assunto il nome d'arte \"Takfarinas\" (da molti abbreviato in \"Tak\")."}
{"id": "326064", "revid": "599", "url": "https://it.wikipedia.org/wiki?curid=326064", "title": "Polinomio di Gegenbauer", "text": ""}
{"id": "326065", "revid": "6923", "url": "https://it.wikipedia.org/wiki?curid=326065", "title": "Gru (macchinario)", "text": "La gru \u00e8 una macchina utilizzata per il sollevamento e lo spostamento di merci e materiali, solitamente in presenza di dislivelli, barriere o ostacoli al suolo che rendono difficile o impossibile movimentarli in altro modo.\nSolitamente si usano le gru per coprire distanze pi\u00f9 brevi possibile, perch\u00e9 lo spostamento con mezzi di terra \u00e8 molto pi\u00f9 pratico, pi\u00f9 veloce e meno rischioso.\nStoria.\nMesopotamia.\nUno dei primi tipi di macchina classificabile come \"gru\" era lo shaduf, che aveva un meccanismo a leva e veniva usato per sollevare l'acqua per l'irrigazione. Fu inventato in Mesopotamia intorno al 3000 a.C. Lo shaduf apparve successivamente nell'antica tecnologia egizia intorno al 2000 a.C.\nAntica Grecia.\nUna gru per il sollevamento di carichi pesanti fu sviluppata dagli antichi Greci alla fine del VI secolo a.C. Reperti archeologici mostrano che entro e non oltre il 515 a.C. su blocchi di pietra di templi greci iniziano ad apparire dei fori che indicano l'uso di un dispositivo di sollevamento, e poich\u00e9 si trovano al di sopra del baricentro del blocco o in coppie equidistanti da un punto sopra il baricentro, secondo gli archeologi sarebbero delle prove dell'esistenza della gru.\nL'introduzione dell'argano e del paranco su puleggia porta presto a una diffusa sostituzione delle rampe come principale mezzo di movimento verticale. Per i successivi 200 anni, i cantieri dell'antica Grecia hanno assistito ad una forte riduzione della grandezza dei pesi movimentati, poich\u00e9 la nuova tecnica di sollevamento rendeva pi\u00f9 pratico l'uso di tante pietre pi\u00f9 piccole rispetto a poche pietre pi\u00f9 grandi. Contrariamente al periodo arcaico con il suo schema di blocchi sempre pi\u00f9 grandi, i templi greci dell'et\u00e0 classica come il Partenone presentavano blocchi di pietra di peso inferiore a 15-20 tonnellate. Inoltre, la pratica di erigere grandi colonne monolitiche fu praticamente abbandonata a favore dell'uso di diversi tronchi di colonna.\nSebbene le circostanze esatte del passaggio dalla rampa alla tecnologia delle gru rimangano poco chiare, \u00e8 stato sostenuto che le instabili condizioni sociali e politiche della Grecia erano pi\u00f9 adatte all'impiego di piccoli team di costruzione professionali che di grandi corpi di lavoro non specializzato, rendendo la gru preferibile alla rampa, che era stata maggiormente adottata nelle societ\u00e0 autocratiche dell'Egitto o dell'Assiria.\nLa prima inequivocabile prova letteraria dell'esistenza del sistema di pulegge composte appare nei problemi meccanici (Mech. 18, 853a32\u2013853b13) attribuiti ad Aristotele (384-322 a.C. circa).\nAntica Roma.\nIl periodo di massimo splendore della gru nei tempi antichi si ebbe durante l'impero romano, quando si increment\u00f2 l'attivit\u00e0 di costruzione e gli edifici raggiunsero dimensioni enormi. I romani adottarono la gru greca e la svilupparono ulteriormente. Si hanno informazioni abbastanza precise sulle loro tecniche di sollevamento grazie a resoconti piuttosto lunghi degli ingegneri Vitruvio (De Architectura 10.2, 1\u201310) e Erone di Alessandria (Mechanica 3.2\u20135).\nLa gru romana pi\u00f9 semplice, la \"trispastos\", consisteva in un braccio monotrave, un argano, una fune e un blocco contenente tre pulegge. Aveva un vantaggio meccanico di 3:1; \u00e8 stato calcolato che un singolo uomo che azionava il verricello potesse sollevare 150\u00a0kg (3 pulegge \u00d7 50\u00a0kg = 150\u00a0kg), supponendo che 50\u00a0kg rappresentino il massimo sforzo che un uomo pu\u00f2 esercitare per un periodo abbastanza lungo di tempo. I tipi di gru pi\u00f9 pesanti presentavano cinque pulegge (\"pentaspastos\") o, nel caso di quella pi\u00f9 grande, un set di tre pulegge tre per cinque (\"polyspastos\") e erano provviste di due, tre o quattro alberi, a seconda del carico massimo. I polispasti, azionati da quattro uomini su entrambi i lati del verricello, potevano sollevare facilmente 3.000\u00a0kg (3 funi \u00d7 5 pulegge \u00d7 4 uomini \u00d7 50\u00a0kg = 3.000\u00a0kg). Nel caso in cui al posto dell'argano era utilizzata una ruota a pedale, il carico massimo poteva essere raddoppiato a 6.000\u00a0kg impiegando met\u00e0 della forza lavoro, poich\u00e9 la ruota a pedale presenta un vantaggio meccanico maggiore. Ci\u00f2 significa che rispetto alla costruzione delle antiche piramidi egiziane, dove erano necessari circa 50 uomini per spostare un blocco di pietra di 2,5 tonnellate sulla rampa (50\u00a0kg a persona), la capacit\u00e0 di sollevamento dei polispasti romani era 60 volte superiore (3000\u00a0kg a persona).\nFunzionamento.\nIl carico da sollevare e/o spostare \u00e8 generalmente ancorato alla gru attraverso un gancio, una benna, un elettromagnete o pinze a gancio.\nLa base della gru pu\u00f2 essere fissata al suolo oppure mobile.\nL'azionamento della gru pu\u00f2 essere svolto manualmente oppure elettricamente oppure attraverso un circuito idraulico.\nPer assicurare la stabilit\u00e0 delle gru, si utilizzano spesso zavorre e contrappesi.\nTipi di gru.\nLa forma pi\u00f9 semplice di gru \u00e8 una carrucola azionata a braccia, fissato in alto ad una trave, con un gancio all'altra estremit\u00e0 della corda in basso. Partendo da questa semplicissima struttura, esistono molti altri tipi diversi di gru:\nGru a ponte.\nUna gru a ponte \u00e8 costituita da una coppia di binari paralleli situati in alto sopra i lati di un edificio (ad esempio un capannone), attraverso i quali scorre un ponte di metallo mobile (trave), dove \u00e8 collocato l'organo di presa.\nGru a cavalletto.\nLe gru a cavalletto hanno funzionamento analogo a quello delle gru a ponte, con la differenza che la travatura che ne costituisce il ponte non poggia sulla struttura di un edificio, ma su pilastri di acciaio che scorrono su binari posti al suolo.\nGru a cavalletto zoppo.\nLe gru a cavalletto zoppo sono una via di mezzo tra le gru a ponte e le gru a cavalletto. Il loro ponte scorre da un lato lungo una rotaia poggiante sulla struttura dell'edificio e dall'altro lato su un pilastro di acciaio che scorre attraverso un binario al suolo.\nGru a fune.\nLe gru a fune hanno un funzionamento simile alle gru a ponte, con la differenza che la trave dove si trova l'organo di presa \u00e8 sostituita da una fune.\nGru a braccio.\nLe gru a braccio sono una tipologia di gru dove l'organo di presa si trova all'estremit\u00e0 di un braccio meccanico.\nGru a portale.\nLe gru a portale sono particolari gru a braccio inserite in un telaio, spesso a forma di \"U\" rovesciata, in grado di agganciare un carico dall'alto.\nGru a torre.\nNelle gru a torre il braccio della gru si trova sopra una torre metallica verticale che pu\u00f2 ruotare su s\u00e9 stessa, permettendo cos\u00ec al braccio di potere girare in tutte le direzioni oltre al sollevamento e alla discesa del carico.\nAutogr\u00f9.\nLe autogr\u00f9 sono gru mobili posizionate su automezzi (ad esempio un autocarro). Generalmente sono provviste di gru con braccio telescopico.\nQuando \u00e8 utilizzata per il sollevamento di persone, si parla pi\u00f9 propriamente di \"piattaforme di lavoro elevabili\" (PLE).\nGru visita imperiale.\nGru per l'accesso e la manutenzione sull'imperiale (tetto-parte superiore) dei rotabili ferroviari.\nAdatte all'utenza ferroviaria, o pi\u00f9 in generale nel settore del trasporto su rotaia. Consentono la manutenzione e l'ispezione dei componenti sulla parte alta del rotabile, creando una condizione di lavoro in sicurezza per gli operatori. Si tratta di attrezzature brevettate.\nGru idrauliche.\nVengono cos\u00ec denominate le gru che vengono installate sugli autocarri.\nTali gru sono utilizzate principalmente per la movimentazione (carico e scarico) dei carichi che devono essere trasportati dall'autocarro stesso.\nSono dette impropriamente \"idrauliche\", in effetti sono \"oleodinamiche\". Questo perch\u00e9 i loro movimenti sono ottenuti per mezzo di martinetti ad azionamento oleodinamico, attivati da un impianto e da una pompa mossa generalmente dal motore dell'autocarro.\nLe gru per autocarro sono composte generalmente da un basamento dotato di traverse estensibili con martinetti stabilizzatori, da una colonna rotante, da un primo braccio infulcrato alla colonna e da un secondo braccio infulcrato al primo. Il secondo braccio \u00e8 di tipo telescopico. Alla sua estremit\u00e0 \u00e8 applicato il carico da sollevare.\nAlcune gru per autocarro possono essere dotate, come accessorio opzionale, di un terzo braccio telescopico applicato all'estremit\u00e0 del secondo. \nLe loro capacit\u00e0 di sollevamento vengono rappresentate attraverso diagrammi di carico detti anche targhe di portata.\nSono da non confondere con le autogr\u00f9: le gru per autocarro sono quelle destinate al sollevamento di ci\u00f2 che trasportano, mentre non \u00e8 cos\u00ec per le autogr\u00f9 che non sono progettate per caricare sul mezzo ci\u00f2 che sollevano.\nApplicazioni.\nLe gru si usano in moltissimi ambiti: nell'edilizia, nei trasporti, nelle officine metalmeccaniche, nelle fabbriche. Sono insostituibili nel carico e scarico delle navi nei porti, nei cantieri edili e navali. Esistono gru di ogni forma e dimensione, adatte agli ambienti e agli usi pi\u00f9 disparati, capaci di sollevare pesi fino a migliaia di tonnellate.\nNormativa.\nAlcune delle norme che si applicano alle operazioni con gru sono:\nRischi per la sicurezza.\nI rischi per la sicurezza durante le operazioni con le gru sono di vario tipo e includono:"}
{"id": "326066", "revid": "599", "url": "https://it.wikipedia.org/wiki?curid=326066", "title": "Polinomio ultrasferico", "text": ""}
{"id": "326067", "revid": "767487", "url": "https://it.wikipedia.org/wiki?curid=326067", "title": "ATPC", "text": "ATPC o A.T.P.C. (acronimo di Alta Tensione Produzioni Clandestine) \u00e8 un gruppo hip hop italiano. Il duo, originario di Torino, era inizialmente conosciuto semplicemente come Alta Tensione, ed \u00e8 costituito da Rula (all'anagrafe Filippo Brucoli) e Sly (Gianluca Correggia), entrambi nati nel 1972.\nStoria.\nDalla prima met\u00e0 degli anni novanta, nel panorama hip hop italiano, il duo esordisce con l'album \"Eureka\", pubblicato nel 1994 di produzione musicale di dj basic bass (Devastatin Posse).\nQuattro anni dopo, esce il secondo album, dal titolo \"Anima e corpo\". All'interno di questo progetto, in cui collaborano con artisti locali come Tsu, Maury B e Gente Guasta, realizzano il brano \"Sulla Mia Pelle\" con il giovane cantante Tiziano Ferro.\nNel 2000 gli ATPC pubblicano l'album \"Nel Bene e nel Male\".\nNel 2004 esce \"Idem\", che comprende partecipazioni di Boris (Trib\u00e0), Bassi Maestro, Africa Unite, Tormento e altri artisti della Suite Foundation. Quest'ultimo progetto li vede pi\u00f9 maturi rispetto alle precedenti produzioni e consente loro un salto di qualit\u00e0 a livello di esposizione mediatica e di live. Sono presenti con una traccia in 60 Hz.\nCon i singoli \"Movida\" e \"Se Fossi in te\", gli ATPC partecipano inoltre a tutte le tappe del \"TimTour 2005\" toccando buona parte della penisola italiana. All'album \"Idem\" segue a ruota il progetto \"Re-idem\", in cui i migliori produttori hip hop remixano i brani del precedente lavoro.\nDurante la loro carriera, si sono sempre dedicati al supporto e allo sviluppo della cultura hip hop italiana fondando La Suite Records, producendo vari gruppi emergenti quali OneMic, Principe, DJ Fede, Palla &amp; Lana, Tsu e altri. Inoltre hanno dato vita a progetti importanti come 50 Mc\u2019s, Suite Foundation e Sopravvissuti. La loro partecipazione a svariati mixtapes, compilation e progetti a livello nazionale li ha resi uno tra i gruppi pi\u00f9 influenti del rap italiano.\nGli ATPC gestiscono inoltre Hip Hop City, un negozio di dischi e abbigliamento, diventato un vero punto di riferimento per i devoti del genere nella citt\u00e0 di Torino.\nIl 25 settembre 2009 esce il loro album dal titolo \"Solido\", anticipato dall'omonimo singolo.\nNel mese di ottobre 2010 il gruppo fa uscire due mixtape scaricabili in esclusiva dal loro Myspace ufficiale chiamati \"The Lost Files 1\" e \"The Lost Files 2\", per festeggiare il loro ventesimo anniversario sulla scena. Il primo volume contiene inediti o comparse su mixtape degli ATPC dal 1990 al 2000, pi\u00f9 un inedito del 2010 dal titolo \"C'ho una fissa\". Il secondo volume contiene sempre inediti o comparse su mixtape del duo dal 2000 al 2010.\nGli artisti annunciano in seguito su Facebook che, a seguire al progetto \"The Lost Files\", ci sar\u00e0 un nuovo street-album targato ATPC entro la fine del 2010.\nA inizio 2011 gli ATPC annunciano l'uscita del loro nuovo street-album intitolato \"Adesso\", che comprende varie collaborazioni e segna una svolta nel loro stile musicale, capace di adeguarsi anche alle sonorit\u00e0 pi\u00f9 moderne come il new style hip-hop.\nVerso la fine del 2011, pubblicano un nuovo street album di nuovo in download gratuito e, a seguire, un album vero e proprio che ripercorrer\u00e0 tutto il loro cammino musicale dall'inizio ad adesso.\nNel 2013 esce l'ultimo disco \"Veramente\"."}
{"id": "326069", "revid": "47767", "url": "https://it.wikipedia.org/wiki?curid=326069", "title": "Bello (nome)", "text": "Origine e diffusione.\nIl nome deriva dal latino \"bellus\" e significa semplicemente \"bello\". E meno diffuso della sua variante femminile, Bella.\nDa questo nome tardomedievale, utilizzato come patronimico deriva il cognome Belli.\nVa notato che \"Bello\" \u00e8 anche un nome africano, con un'etimologia diversa da quello italiano, e significa \"aiutante [dell'Islam]\".\nOnomastico.\nL'onomastico si pu\u00f2 festeggiare il 26 novembre, in ricordo di san Bellino, vescovo di Padova."}
{"id": "326096", "revid": "92723", "url": "https://it.wikipedia.org/wiki?curid=326096", "title": "Simbolo atanasiano", "text": "Il simbolo atanasiano (\"Quicumque vult\") \u00e8 un simbolo della fede che prende questo nome perch\u00e9 attribuito dalla tradizione cristiana al vescovo Atanasio di Alessandria (295-373). \u00c8 significativo soprattutto per la dottrina trinitaria, che esso esprime in maniera forte per combattere l'arianesimo.\nNella liturgia della Chiesa occidentale era recitato nell'ufficio divino domenicale di prima. Nel rito ambrosiano invece, viene usato come inno dell'Ufficio delle Letture, al posto del \"Te Deum\", la domenica della Santissima Trinit\u00e0; la Chiesa orientale, invece, non l'ha mai usato.\n\u00c8 stato tramandato in greco e in latino. La maggioranza dei critici ritiene che sia stato scritto originariamente in latino e non in greco; e non nel IV secolo, ma almeno un secolo pi\u00f9 tardi. La teologia che ne traspare \u00e8 molto vicina a quella di Ambrogio da Milano.\nAttribuzione del testo.\nI critici non concordano sull'attribuzione:"}
{"id": "326097", "revid": "7077", "url": "https://it.wikipedia.org/wiki?curid=326097", "title": "Simbolo Quicumque", "text": ""}
{"id": "326101", "revid": "123637842", "url": "https://it.wikipedia.org/wiki?curid=326101", "title": "Rivelazione privata", "text": "Nella dottrina della Chiesa cattolica si parla di rivelazione privata, o rivelazione speciale, per indicare le visioni e le rivelazioni che si sarebbero manifestate, in genere a conclusione del Nuovo Testamento (anche se sono presenti in alcuni casi nella bibbia), a una o pi\u00f9 persone con il dono della profezia. Tali rivelazioni, il cui carattere privato le distingue dalle rivelazioni pubbliche, che riguardano invece i profeti propriamente detti, non appartengono al deposito della fede.\nAlcuni casi famosi.\nAlle rivelazioni private appartengono le apparizioni mariane. Nel corso di 2000 anni di storia della Chiesa, le presunte apparizioni di questo tipo sarebbero pi\u00f9 di 2400, ma soltanto quattordici, fino al 2005, erano state approvate ufficialmente dalla Chiesa cattolica e, tra queste, le Apparizioni di Lourdes, F\u00e1tima, La Salette, Guadalupe, Apparizioni dell'Incoronata e Rue du Bac.\nLe ultime apparizioni mariane, in senso cronologico, riconosciute dalla Chiesa cattolica, sono quelle di Nostra Signora del Laus (durate per cinquantaquattro anni, dal 1664 al 1718, e riconosciute ufficialmente dal vescovo di Gap Jean-Michel di Falco il 4 maggio 2008), quelle di Nostra Signora del Buon Soccorso di Champion (che hanno avuto l'approvazione diocesana ufficiale l'8 dicembre 2010, da parte di monsignor David Ricken, vescovo di Green Bay) e quelle di Nostra Signora del Rosario di San Nicol\u00e1s (avute da \"Gladys Quiroga de Motta\" dal 1983 a San Nicol\u00e1s de los Arroyos, in Argentina, e riconosciute ufficialmente dal vescovo di San Nicol\u00e1s, monsignor H\u00e9ctor Cardelli, il 22 maggio 2016).\nAlle rivelazioni private appartengono anche visioni e rivelazioni di Ges\u00f9 che avrebbero avuto, tra gli altri, santa Caterina da Siena, santa Margherita Maria Alacoque, santa Faustina Kowalska, santa Brigida di Svezia, sant'Ildegarda di Bingen, la beata Anna Katharina Emmerick, la venerabile Mar\u00eda di \u00c1greda e Teresa Neumann; di quest'ultima \u00e8 iniziato nel 2005 il processo di beatificazione.\nAlcune rivelazioni sarebbero avvenute in modo onirico. San Giovanni Bosco avrebbe ricevuto in sogno indicazioni sulla sua missione riguardo ai giovani e, successivamente, anticipazioni profetiche sul futuro della Chiesa.\nTra le altre rivelazioni, ci sono quelle che avrebbero ricevuto Alphonse Marie Ratisbonne e Andr\u00e9 Frossard: entrambi atei, si convertirono in seguito alle loro singolari esperienze del divino, vissute appunto come rivelazioni private. Un caso per certi aspetti simile riguarda la conversione dell'avventista Bruno Cornacchiola (Roma, 1913-2001), che diventato avventista era diventato un fanatico anticattolico, la sua conversione fu legata alle presunte apparizioni della Vergine della Rivelazione.\nAlcune rivelazioni hanno ricevuto giudizio negativo dalla Chiesa cattolica: nel caso di Maria Valtorta relativamente ai suoi scritti, messi all'Indice nel 1959; nel caso di \"Vassula Ryden\" relativamente al personaggio stesso e ai suoi scritti.\nPer le presunte apparizioni di Medjugorje, tuttora in corso, la Chiesa non si \u00e8 ancora pronunciata in modo definitivo: il 17 marzo 2010 la Santa Sede ha formato una commissione per indagare sui fatti.\nSignificato religioso.\nIl termine rivelazione privata viene comunemente chiarito in rapporto alla rivelazione pubblica, ovvero, secondo la religione cattolica, quella compiuta da Ges\u00f9, mediatore e pienezza della rivelazione, e che possiamo ritrovare nella sacra Scrittura e nella sacra Tradizione. La rivelazione pubblica si considera conclusa con la morte dell'ultimo degli Apostoli, ovvero S.Giovanni, e \"non si deve aspettare alcuna nuova rivelazione pubblica prima della gloriosa manifestazione del Signore nostro Ges\u00f9 Cristo\" che avverr\u00e0 alla fine dei tempi.\nEsistono ora due interpretazioni sostanzialmente diverse dell'aggettivo pubblica:\nDa queste due interpretazioni dell'aggettivo pubblica derivano altrettante spiegazioni dell'aggettivo privata:\nGi\u00e0 dalla sola terminologia si evince una disuniforme interpretazione delle rivelazioni private, tanto che si sono sviluppate intorno ad esse pi\u00f9 scuole di pensiero teologico sostanzialmente divergenti e non esiste una posizione dogmaticamente condivisa.\nEsistenza.\nL'esistenza delle rivelazioni private non \u00e8 messa in dubbio dalla dottrina cattolica.\n\"Sono sempre esistite anime in cui si \u00e8 manifestato lo spirito di profezia. \u00c8 un fatto riconosciuto dall'autorit\u00e0 della Chiesa nei processi di canonizzazione. Discutere la possibilit\u00e0 delle rivelazioni private - dice Meynard - sarebbe misconoscere uno dei caratteri della santit\u00e0 esistente nella vera Chiesa e il sovrano potere di Dio.\"\nFenomenologia.\nNella categoria delle rivelazioni private rientrano le visioni mistiche, dette anche intellettuali, le apparizioni, le locuzioni, ovvero le \"voci\", e altri fenomeni conoscitivi. Comunemente, quando trattasi di visioni o di apparizioni, invece di profeta, o di carisma profetico, si parla di \"veggente\". Ci sono per\u00f2 rivelazioni private che non riguardano la vista e che si manifestano con l'ascolto, la scrittura, la parola, il sogno, la dettatura, o una combinazione delle cose. Il termine \"veggente\", quindi, non sempre \u00e8 da ritenersi appropriato alle rivelazioni private.\nAlcune rivelazioni private avvengono in concomitanza di un'estasi, come nel caso di santa Caterina da Siena, ma in generale ci\u00f2 non accade. Viceversa ai fenomeni di estasi, le visioni o le locuzioni non \u00e8 sempre attribuita origine divina. Vi sono casi in cui i teologi considerano questi fenomeni di origine non divina o addirittura diabolica.\nL'autorit\u00e0 ecclesiastica esamina e decide se riconoscere ufficialmente un fenomeno come rivelazione privata.\nDottrina della Chiesa cattolica.\nLe rivelazioni private appartengono alle grazie \"gratis datae\", ovvero a quei doni gratuiti di Dio al di fuori della potenza naturale ma anche al di fuori del merito soprannaturale della persona che le riceve. Le rivelazioni private secondo la qualifica fatta da san Paolo appartengono alla profezia.\nLa fede cristiana non pu\u00f2 accettare \"rivelazioni\" che pretendano di superare o correggere la Rivelazione di cui Cristo \u00e8 il compimento, quindi le rivelazioni private, se autentiche, non possono mai contraddire la Rivelazione di Cristo, in quanto Dio non pu\u00f2 contraddire se stesso.\nQuestioni dottrinali.\nIl Catechismo della Chiesa Cattolica (67) riporta:\nUna rivelazione privata non \u00e8 vincolante per la fede dei credenti, anche se questa viene prudentemente giudicata veritiera dalla Chiesa cattolica e addirittura nemmeno se viene riconosciuta la santit\u00e0 dello stesso veggente.\nSull'assenso da prestare alle rivelazioni che la Chiesa ritiene autentiche e che vengono approvate dall'autorit\u00e0 ecclesiastica, ha raccolto un parziale consenso la posizione del cardinale Prospero Lambertini, successivamente papa Benedetto XIV, che nel suo trattato sulla beatificazione e canonizzazione dei servi di Dio si esprime cos\u00ec: \"Bisogna sapere che questa approvazione non \u00e8 nient'altro che il permesso, dopo maturo esame, di pubblicare [tali rivelazioni] per l'edificazione e l'utilit\u00e0 dei fedeli: cosicch\u00e9 alle rivelazioni cos\u00ec approvate, sebbene non si debba n\u00e9 si possa prestare un assenso di fede cattolica, \u00e8 dovuto tuttavia un assenso di fede umana secondo le regole della prudenza, per cui queste rivelazioni sono probabili e si possono religiosamente credere\".\nQuesta posizione teologica risulta essere condivisa dal cardinale Joseph Ratzinger, successivamente papa Benedetto XVI, che la cita nel suo commento teologico dell'anno 2000 alla presentazione del \"terzo segreto di F\u00e1tima\".\nPer contro, l'idea che alle rivelazioni private si debba dare ossequio di fede divina, \u00e8 largamente diffusa nella teologia.\nPer quanto riguarda la questione relativa al deposito della fede esistono diverse posizioni: alcuni teologi, come ad esempio Antonio Royo Mar\u00edn, pur ritenendo che le rivelazioni private debbano essere credute per fede divina, non ritengono che possano far parte del deposito della fede, altri teologi esprimono posizioni di apertura sul poter considerare queste rivelazioni come un patrimonio da assimilare al deposito.\nPer quanto riguarda l'obbligo di farne uso o meno ai fini della professione della fede il cardinale Joseph Ratzinger, in qualit\u00e0 di Prefetto della Congregazione per la Dottrina della Fede, nell'anno 2000 afferm\u00f2: \"Un tale messaggio pu\u00f2 essere un valido aiuto per comprendere e vivere meglio il Vangelo nell'ora attuale; perci\u00f2 non lo si deve trascurare. \u00c8 un aiuto, che \u00e8 offerto, ma del quale non \u00e8 obbligatorio fare uso.\"\nUna posizione particolare sul tema delle rivelazioni la offre san Giovanni della Croce che afferma: \"chi volesse interrogare il Signore e chiedergli visioni o rivelazioni, non solo commetterebbe una stoltezza, ma offenderebbe Dio, perch\u00e9 non fissa il suo sguardo unicamente in Cristo e va cercando cose diverse o novit\u00e0 al di fuori di Lui.\" Questa espressione non vuole negare la possibilit\u00e0 delle rivelazioni private che la Chiesa, sin dalle origini, non ha mai messo in dubbio, ma vuole ammonire i fedeli a non interrogare, chiedere o peggio pretendere tali doni che sono invece elargiti da Dio, come grazie \"gratis datae\", con somma libert\u00e0 e sapienza. \"Dio infatti non vuole che le anime ricerchino la conoscenza per via soprannaturale\"\nDiscernimento.\nPer essere approvata, naturalmente, non deve essere in contrasto con la rivelazione pubblica e non deve (n\u00e9 pu\u00f2 se \u00e8 vera, secondo la Chiesa) aggiungere nulla ad essa. Il giudizio ufficiale della Chiesa \u00e8 comunque importante per i fedeli in modo da evitare di essere ingannati (in caso di giudizio negativo) o di non perdere un'occasione che spinga alla conversione e ad una fede pi\u00f9 solida (in caso positivo).\nMolte apparizioni mariane, ad esempio, sono state approvate anche grazie a eventi straordinari, ritenuti dalla Chiesa veri miracoli dopo accurate indagini mediche e scientifiche, come nel caso di alcune guarigioni a Lourdes. Secondo altri studiosi, invece, non esiste alcuna evidenza della realt\u00e0 di queste apparizioni, guarigioni o rivelazioni.\nQuindi, l'approvazione ecclesiastica di una comunicazione celeste significa primariamente che in essa non vi \u00e8 nulla contro la fede e i buoni costumi; secondariamente che \u00e8 permesso di pubblicarla; in terzo luogo che i fedeli sono espressamente autorizzati ad accordarle prudentemente il loro assenso.\nLa posizione della scienza.\nL'ambito religioso delle \"rivelazioni private\" viene affrontato in ambito scientifico con scetticismo. Come per il caso delle apparizioni mariane, la scienza riconduce il fenomeno a diverse patologie della psiche. A seconda dei casi, le apparizioni vengono valutate come manifestazioni allucinatorie o invenzioni derivate da stati di profonda suggestione, quando non veri e propri falsi creati ad arte da persone in malafede per gli scopi pi\u00f9 diversi."}
{"id": "326103", "revid": "125436726", "url": "https://it.wikipedia.org/wiki?curid=326103", "title": "Segreteria di Stato della Santa Sede", "text": "La Segreteria di Stato della Santa Sede \u00e8 il dicastero della Curia romana che collabora pi\u00f9 da vicino con il Papa nella guida della Chiesa cattolica, sia coordinando i vari uffici della Santa Sede sia curando i rapporti con gli Stati e gli organismi internazionali.\nStruttura.\n\u00c8 presieduta dal \"segretario di Stato\", il massimo esponente dell'attivit\u00e0 politica e diplomatica della Santa Sede.\nDa novembre 2017 si articola in tre sezioni, la Sezione per gli affari generali, la Sezione per le relazioni con gli Stati e la Sezione per il personale di ruolo diplomatico della Santa Sede, nonch\u00e9 dell'Ufficio del protocollo.\nI Sezione: affari generali.\nLa \u201cprima sezione\u201d \u00e8 una sorta di ministero per gli affari interni, si occupa della direzione e del coordinamento di tutti gli uffici della Santa Sede: custodisce il Sigillo papale (con cui vengono autenticati gli atti pi\u00f9 importanti del pontefice) e l'anello piscatorio (con cui vengono sigillati i brevi) e pubblica gli \"Acta Apostolicae Sedis\" (il bollettino ufficiale della Santa Sede). \nPrima della creazione del Dicastero per la comunicazione, nel 2015, vigilava anche sugli organi di informazione della Santa Sede.\n\u00c8 posta sotto la direzione del \"sostituto per gli affari generali\" (di regola un arcivescovo titolare, dal 15 ottobre 2018 Edgar Pe\u00f1a Parra), coadiuvato dall\"'assessore per gli affari generali\" (di regola un prelato, dal 24 ottobre 2019 Luigi Roberto Cona).\nII Sezione: relazioni con gli Stati.\nLa \"seconda sezione\" (gi\u00e0 Congregazione per gli affari ecclesiastici straordinari) \u00e8 l'equivalente di un ministero degli affari esteri; cura, anche attraverso le Nunziature apostoliche, i rapporti diplomatici della Santa Sede con gli Stati stranieri e gli altri organismi internazionali; gli compete anche la stipula di accordi e concordati. \u00c8 posta sotto la direzione del Segretario per i rapporti con gli Stati (di regola un arcivescovo titolare, dall'8 novembre 2014 Paul Richard Gallagher), coadiuvato dal \"Sotto-Segretario per i rapporti con gli Stati\" (di regola un prelato, dal 24 ottobre 2019 Miros\u0142aw Stanis\u0142aw Wachowsk) ed \u00e8 assistito da una commissione di vescovi.\nIII Sezione: personale di ruolo diplomatico della Santa Sede.\nLa \u201cterza sezione\u201d \u00e8 stata istituita da papa Francesco il 21 novembre 2017.\nQuesta sezione si occupa delle questioni attinenti alle persone che lavorano nel servizio diplomatico della Santa Sede o che vi si preparano.\n\u00c8 posta sotto la direzione del \"Segretario per le rappresentanze pontificie\" (di regola un arcivescovo titolare, dal 7 dicembre 2015 Jan Romeo Paw\u0142owski), coadiuvato dal \"Sotto-Segretario per le rappresentanze pontificie\" (di regola un prelato, dal 17 dicembre 2020 Mauricio Rueda Beltz).\nUfficio del protocollo.\nL'\u201cufficio del protocollo\u201d, oltre a occuparsi dei rapporti con il corpo diplomatico, \u00e8 incaricato delle procedure relative al \"placet\" per i nuovi ambasciatori, dell'accoglienza al loro arrivo in Roma, delle prime visite protocollari al \"Sostituto per gli affari generali\" per la consegna delle copie delle \"lettere credenziali\" e al \"Segretario per i rapporti con gli Stati\" della comunicazione ufficiale dell'\"udienza solenne\" per la presentazione delle lettere credenziali al Pontefice e di tutte le altre formalit\u00e0 di rito che riguardano gli altri funzionari diplomatici accreditati presso la Santa Sede. Esso si occupa, inoltre, delle richieste di visite al Santo Padre, dell'invio di \"missioni pontificie temporanee\" o di \"inviati speciali\", ecc. \u00c8 posta sotto la direzione del \"capo del protocollo\" (di regola un prelato, dal 22 marzo 2018 Joseph Murphy).\nIl segretario di Stato.\nIl 15 ottobre 2013 papa Francesco ha nominato \"segretario di Stato\" l'arcivescovo Pietro Parolin, nunzio apostolico in Venezuela e gi\u00e0 sottosegretario per i Rapporti con gli Stati.\nStoria.\nUfficio delle lettere latine.\nLe origini della Segreteria di Stato sono da ricercare negli organismi burocratici creati dai pontefici nel XV secolo. Papa Martino V (1417-1431) chiam\u00f2 a Roma alcuni eminenti umanisti e intellettuali dell'epoca affidando loro il compito di redigere la corrispondenza ufficiale in lingua latina della Santa Sede (\"Scrittori delle lettere apostoliche\"). Tra di loro vi era un rapporto paritario: ognuno lavorava in autonomia. Negli anni di Martino V e nei primi anni di pontificato del successore Eugenio IV (1431-1447), il decano riconosciuto fra i segretari fu Antonio Loschi (1368 ca.-1441), \"primus inter pares\".\nPapa Niccol\u00f2 V (1447-1455) scelse, tra gli scrittori al suo servizio, Pietro da Noceto (esperto di diritto e notaio) come \"Secretarius secretus\" (\u201cSegretario particolare\u201d), carica di nuova istituzione. L'attribuzione di tale incarico segn\u00f2 una svolta nella strutturazione della Segreteria papale, ora organizzata in forma gerarchica e non pi\u00f9 orizzontalmente.\nOrgano al servizio del Cardinal nipote.\nNel 1487 papa Innocenzo VIII cre\u00f2 la \"Secreteria Apostolica\", una commissione di 24 prelati con funzioni di segretari apostolici presieduta da un \"Secretarius domesticus\" con un ruolo di coordinamento. Contestualmente assegn\u00f2 loro dei locali nel Palazzo apostolico e concesse loro diversi privilegi: li dichiar\u00f2 ufficiali della Cancelleria apostolica, familiari del Papa, notai della Santa Sede e stabil\u00ec che uno di loro ricoprisse l\u2019incarico di Segretario domestico del pontefice. Per diversi decenni la nomina fu prerogativa del papa.\nAll'inizio del secolo seguente, Leone X (1513-1521) affianc\u00f2 a questa figura un esperto di questioni politiche, il \"Secretarius intimus\" (non sempre un prelato), cui assegn\u00f2 l'incarico di curare sia la corrispondenza con i sovrani cattolici (in Italia e Oltralpe), sia il carteggio diplomatico. \nCon l'affermarsi del nepotismo, le funzioni della Segreteria Apostolica passarono al Cardinal nipote, un congiunto del pontefice, sempre assistito dal \"Secretarius intimus\", che era anche incaricato di curarne la formazione. Il suo ruolo crebbe costantemente, fino a quando nel 1566 Pio V assegn\u00f2 al cardinal nipote la carica di \u00abSovrintendente generale dello Stato ecclesiastico\u00bb. Durante il pontificato di Paolo V (1605-1621), il titolo di \"Secretarius intimus\" venne mutato in quello di \"Segretario di Stato\" (sempre affiancato al cardinal nipote, ma a lui subordinato); a partire da papa Innocenzo XI, questa carica pot\u00e9 essere attribuita solo a un cardinale. \nDirezione politica generale dello Stato Pontificio.\nNel 1678 Innocenzo XI, preoccupato per il dilagare del commercio delle cariche, ridusse il numero dei segretari apostolici da trenta a due soli, cio\u00e8 il \"Segretario de\u2019 brevi\", che si occupava dei brevi e dei diplomi pontifici; e il \"Segretario de\u2019 brevi ai principi\", cio\u00e8 delle lettere pontificie ai monarchi ed ai principi. Entrambe le cariche beneficiavano della dignit\u00e0 cardinalizia. Innocenzo XII, con la bolla \"Romanum decet pontificem\" (23 giugno 1692), mise fine al nepotismo. Da allora il Segretario di Stato occup\u00f2 il ruolo lasciato vacante dalla scomparsa del cardinal nipote.\nNel 1814 il segretario della cifra divenne anche sostituto della Segreteria di Stato. Nel 1833 Gregorio XVI prepose alla Segreteria di Stato due segretari, uno per gli affari interni e uno per quelli esteri, ma Pio IX riun\u00ec, nel 1846, le due funzioni in una sola persona pur lasciando l'ufficio diviso in due sezioni. Dopo la fine dello Stato Pontificio (1870), la Segreteria di Stato (insieme a tutta la Curia Romana) venne profondamente rinnovata con la costituzione apostolica \"Sapienti consilio\" (29 giugno 1908) da papa Pio X; venne nuovamente riformata dopo il Concilio Vaticano II da Paolo VI, con la costituzione apostolica \"Regimini Ecclesiae universae\" (15 agosto 1967), con la quale il Papa approv\u00f2 tra le altre cose l'abolizione dell'antico ufficio della Cancelleria di Santa Romana Chiesa, dandone le funzioni alla Segreteria di Stato. \nGiovanni Paolo II con la costituzione apostolica \"Pastor Bonus\" (28 giugno 1988) gli ha conferito una nuova fisionomia. Con quest'ultima riforma, non si fa pi\u00f9 menzione del segretario della cifra.\nPapa Francesco il 21 novembre 2017 ha annunciato la creazione della terza sezione della Segreteria di Stato, guidata dal delegato per le rappresentanze pontificie, che fino ad allora era un officiale della seconda sezione."}
{"id": "326104", "revid": "1522738", "url": "https://it.wikipedia.org/wiki?curid=326104", "title": "Faer\u00fbn", "text": "Faer\u00fbn \u00e8 un continente immaginario, il pi\u00f9 importante del pianeta Abeir-Toril, ed \u00e8 il luogo dove si svolgono i principali avvenimenti dell'ambientazione \"Forgotten Realms\" per il gioco di ruolo fantasy \"Dungeons &amp; Dragons\".\nIl nome significa \"terra\" in un'antica lingua umana dell'ambientazione.\nStoria.\nLa sua storia, lunga oltre 35.000 anni e raccontata dettagliatamente in numerosi manuali, \u00e8 la pi\u00f9 sviluppata dell'ambientazione.\nNella parte settentrionale del continente \u00e8 in uso il Calendario delle Valli: l'assegnazione dell'anno zero \u00e8 attribuita al momento in cui la Corte Elfica di Cormanthor ha permesso ai primi umani che hanno attraversato il Dragomare di costruire i propri insediamenti nelle sue foreste, fondando le Valli. L'evento, accaduto nell'Anno dell'Alba, \u00e8 stato ricordato dagli elfi con la posa della Pietra Verticale.\nColoro che utilizzano questo sistema raramente si riferiscono agli anni (o meglio, agli \"inverni\", poich\u00e9 usualmente gli anni vengono visti come passaggi di inverni o estati) utilizzando i numeri, ma piuttosto li chiamano con il nome che gli \u00e8 stato assegnato dalla Saggia Perduta Augathra la Pazza e successivamente dal veggente Alaundo centinaia di anni prima. Cos\u00ec, ad esempio, il 212 CV (anno della nascita dell'arcimago Elminster) viene usualmente chiamato Anno del Risveglio della Magia. Usanza vuole che il nome sia legato ad eventi che accadranno in quell'anno. Per indicare gli anni antecedenti l'anno zero viene anteposto il segno \"meno\".\nIl calendario per mesi e giorni pi\u00f9 utilizzato \u00e8 il Calendario di Harptos. Esso rende il nome dal suo inventore, il defunto mago Harptos di Kaalinth. Utilizzato soprattutto nella parte settentrionale del continente, \u00e8 entrato in uso all'incirca nel -200 CV, in corrispondenza della fondazione della citt\u00e0 di Candlekeep. Secondo il calendario di Harptos (si tratta di un calendario solare, cio\u00e8 basato sul ciclo delle stagioni), un anno nel Faer\u00fbn dura 365 giorni, divisi in 12 mesi di 30 giorni ciascuno; sono presenti inoltre cinque giorni aggiuntivi, posti a seguito di quattro mesi diversi, considerati festivit\u00e0:\nSociet\u00e0.\nIn linea generale la vita faer\u00fbniana ha tratti del tutto simili a quella dell'Europa medievale tra il XIII e il XIV secolo, prima che venisse introdotta la polvere nera e il successivo sviluppo delle armi da fuoco: i suoi abitanti passano la vita a coltivare i campi, bere birra servita ai tavoli delle taverne, intrattenere con l'arte della conversazione, ma non mancano elementi tipicamente fantasy come lo studio della magia, la caccia a tesori nascosti, i duelli con temibili mostri e le avventure nei pi\u00f9 oscuri dungeon. Nel continente per\u00f2 sono presenti anche zone in cui la vita \u00e8 ispirata a quella araba mediorientale, indiana, dell'antico Egitto e dei nativi americani, anche se la differenza non \u00e8 cos\u00ec netta ma appare come un \"amalgama\" fra le varie culture. Le numerose divinit\u00e0 del pantheon faer\u00fbniano, ma anche societ\u00e0 segrete (buone e malvagie), losche gilde di ladri e potenti organizzazioni mercantili influenzano la vita quotidiana degli abitanti di Faer\u00fbn.\nLa magia \u00e8 presente e molto diffusa; quella arcana viene chiamata \"Arte\", mentre quella divina \u00e8 chiamata \"Potere\".\nLe razze di Faer\u00fbn sono moltissime; quelle pi\u00f9 diffuse sono per\u00f2 solo circa una decina (quelle semiumane e alcune umanoidi), e, fra queste, la dominante \u00e8 quella umana. Per alcune razze viene fatta un'ulteriore distinzione in sottorazze:\nGeografia.\nFaer\u00fbn si estende da nord a sud per circa 4.000 chilometri e da ovest a est per circa 5.500. Il continente \u00e8 caratterizzato da ogni tipo di clima e da ogni tipo di bioma, con aridi deserti, dense foreste che si estendono a perdita d'occhio, imponenti montagne, laghi e mari scintillanti. Confina ad ovest con il Mare Senza Tracce, a sud con il Grande Mare, ad est con il continente Kara-Tur e a nord con immense distese di ghiacci: Pelvuria (o Grande Ghiacciaio), Ghiacciaio Reghed e Grandi Ghiacci. A Faer\u00fbn appartengono inoltre alcune grandi isole ed arcipelaghi, come l'isola di Ruathym e l'arcipelago Ossa della Balena. I numerosi laghi, fiumi e golfi che costellano tutto il territorio consentono di spostarsi per le vie fluviali molto pi\u00f9 rapidamente che procedendo via terra, circostanza che favorisce il commercio. Il continente ha un grande bacino idrico, il Mare delle Stelle Cadute (o Mare Interno), che influenza notevolmente il clima, rendendo le zone circostanti miti e temperate.\nIl Nord.\nQuesta regione comprende la Valle del Vento Gelido, la citt\u00e0 di Waterdeep, la Frontiera Selvaggia, le Marche d'Argento (Luruar), la Grande Foresta e la Brughiera Sterminata. Nonostante la diffusa civilizzazione del Faer\u00fbn, il Nord rimane una zona selvaggia, caratterizzata da alti picchi e catene montuose frastagliate perennemente innevate, da estati brevi e fredde, inverni lunghi e gelidi e da pianure spazzate dal vento del nord. Le poche citt\u00e0 e i pochi insediamenti umani, elfici e nanici sono in perenne contesa con orchi, troll e con le trib\u00f9 barbare; ma \u00e8 anche una terra ricca di risorse minerarie. Nelle Marche d'Argento, neonata alleanza fra gli abitanti della zona, c'\u00e8 la meravigliosa citt\u00e0 di Silverymoon, la Gemma del Nord. I territori a nord lungo la Costa della Spada, decisamente pi\u00f9 civilizzati, fanno eccezione, grazie alla presenza di citt\u00e0 come Luskan, Neverwinter e Waterdeep (chiamata anche Citt\u00e0 degli Splendori, \u00e8 la citt\u00e0 pi\u00f9 importante del Faer\u00fbn con oltre 130.000 abitanti. Forzatamente ospita sotto di s\u00e9 lo sterminato dungeon di Sottomonte); il clima meno rigido favorisce il commercio e consente condizioni di vita migliori.\nLe trame della maggior parte dei videogiochi che hanno scelto \"Forgotten Realms\" come ambientazione si svolgono nel Nord.\nAnauroch.\nL'origine di questo terribile e immenso deserto non \u00e8 naturale. Centinaia di anni fa, nel luogo dove ora si trova la distesa di sabbia e rocce, i ghiacci non si erano ancora ritirati, e al loro posto c'erano fertili pianure, laghi, foreste e praterie sconfinate, dominate dall'impero di Netheril. I phaerimm, razza con poteri psionici abitante del Sottosuolo, hanno causato la caduta di questo grande impero utilizzando incantesimi che hanno ridotto l'Anauroch al suo stato attuale.\nTerre Centrali Occidentali.\nFanno parte di questa regione la Costa della Spada (con la famosa citt\u00e0 di Baldur's Gate) e l'Alta Brughiera. \u00c8 un territorio caratterizzato da terreni aperti, ampie e fertili pianure, lande interrotte da basse colline e vasti altopiani. Generalmente utilizzata come passaggio per raggiungere il Nord o le regioni del sud, \u00e8 una regione che ospita numerosi e resistenti citt\u00e0 indipendenti e villaggi fortificati. La sua storia vede imperi caduti (le cui rovine sono ancora visibili) e numerose battaglie, fra le quali la Battaglia delle Ossa (1090 CV, Anno della Strage). I castelli e le rovine, nonch\u00e9 i numerosi dungeon sotterranei, sono ottime opportunit\u00e0 per gli avventurieri. La Costa della Spada deve il suo nome alle altissime scogliere che la caratterizzano, che si stagliano sul mare come spade; questo impedisce alle navi di attraccare, e di conseguenza non vi sono citt\u00e0 costiere.\nTerre dell'Intrigo.\nSituati a sud-ovest, l'Amn, il Tethyr e il Calimshan sono conosciute sia come \"Terre dell'Intrigo\" a causa dei tradimenti, delle cospirazioni, degli assassini a sfondo politico e degli intrighi all'ordine del giorno, sia come \"Imperi delle Sabbie\" a causa delle ampie zone secche e del clima, generalmente caldo, che caratterizza questi territori, rendendoli relativamente inospitali. L'Amn \u00e8 una nazione dominata dai mercanti ed \u00e8, anche grazie all'abbondanza di risorse naturali, una delle zone pi\u00f9 ricche del Faer\u00fbn, dove il commercio \u00e8 l'attivit\u00e0 principale; qui il denaro \u00e8 la cosa pi\u00f9 importante. Nel 1361\u00a0CV (Anno delle Fanciulle), la compagnia mercenaria della Legione d'Oro, al soldo del Concilio dei Sei che governa Amn, scopre Maztica, che chiama Nuovo Mondo, fondando la colonia Nuovo Amn. Il Tethyr \u00e8 una delle regioni pi\u00f9 vecchie di Faer\u00fbn, dominata per 1.500 anni e fino a pochi anni fa da una famiglia reale spesso scossa da guerre di successione; \u00e8 caratterizzata da intrighi politici, agitazioni civili, pregiudizi contro chi non \u00e8 umano; l'area \u00e8 destabilizzata da nobili corrotti e da fanatici religiosi. Il regno di Calimshan, governato solo simbolicamente da un Pasha, \u00e8 una terra di magia e di mistero, pericolosa ma caratterizzata da edonismo e ricerca del piacere.\nTerre Centrali.\nIl Regno del Cormyr, la Sembia, le Valli e la foresta di Cormanthor, che si trovano a nord del Mare delle Stelle Cadute, sono il cuore di Faer\u00fbn. Sono terre di \"fantasy classico\", con re, nobili avidi di denaro e potere, avventurieri alla ricerca di fama e gloria, maghi e potenti magie. Il Cormyr \u00e8 da sempre governato dalla Casata Obarskyr, una famiglia reale che ora fa sedere sul trono l'ultimogenito, il neonato re Azoun V, succeduto al padre, Azoun IV, morto in battaglia nel 1371\u00a0CV (Anno dell'Arpa Non Suonata) per difendere il suo regno dall'invasione di un esercito di goblin, orchi ed ogre guidati da un drago rosso. Data la tenera et\u00e0 del re, formalmente governa la condottiera Alusair Obarskyr, seconda figlia di Azoun IV, soprannominata \"Reggente d'Acciaio\" per il suo temperamento forte e per il suo passato ribelle, che ha combattuto con onore durante l'invasione dell'orda Tuigan. Azoun IV ha governato per molti anni rendendo la sua terra prosperosa e donandogli una relativa pace, grazie anche al clima temperato e alla collocazione geografica favorevole, protetto da alte catene montuose e situato sulla costa. La sicurezza viene mantenuta dall'esercito reale, i Draghi Purpurei (oltre 12.000 soldati), che combattono quotidianamente i mostri che infestano i boschi e le foreste, e dai Maghi della Guerra, incantatori molto potenti al servizio del re (fra cui spicca Vangerdahast, Consigliere Reale, ora ritiratosi dalla carica). La Sembia \u00e8 un forte e florido regno costiero abitato da capaci e volenterosi contadini, da abili artigiani e furbi mercanti. L'economia \u00e8 fortemente basata sul commercio e, come per l'Amn, la capacit\u00e0 di accumulare monete d'argento rappresenta la via pi\u00f9 facile per acquisire potere. Le Valli sono situate nelle zone libere dagli alberi della foresta di Cormanthor, nel cui cuore \u00e8 presente la Corte Elfica (Everlor), ovvero la pi\u00f9 grande comunit\u00e0 di elfi e mezzelfi rimasta a Faer\u00fbn dopo l'inizio della Ritirata verso gli antichi regni elfici. La foresta una volta era patria di un fortissimo impero elfico, il Cormanthyr, il cui centro di potere era Myth Drannor, la Citt\u00e0 della Canzone, di cui ora non \u00e8 rimasto nient'altro che rovine infestate dopo la sua caduta nel 714\u00a0CV a causa dell'Armata delle Tenebre. L'antico patto fra gli elfi e i primi umani giunti nella foresta \u00e8 stato suggellato dalla posa della Pietra Verticale e dalla decisione di assegnare a questo importante momento lo zero del Calendario delle Valli. Le Valli ufficialmente conosciute sono quindici, ognuna indipendente e diversa dalle altre per quanto riguarda la gestione interna. Grazie al Patto delle Valli per\u00f2 viene mantenuta la pace, e l'istituzione del Consiglio delle Valli permette di prendere decisioni importanti di comune accordo. Le Valli hanno in comune la prosperit\u00e0, la floridit\u00e0, il senso di unione e la forza d'animo per la presenza di comunit\u00e0 rurali che, duramente, si occupano di agricoltura e di allevamento, vendendo al di fuori del territorio (grazie anche alla vicinanza con la Sembia) i prodotti della terra. Caratteristica di questa terra \u00e8 l'ospitalit\u00e0 nei riguardi di importanti personalit\u00e0 faer\u00fbniane (come, ad esempio, il Saggio Elminster, Signore di Shadowdale) che spesso si ritirano dalla loro pericolosa vita di avventuriero e trovano rifugio qui, anche se gli abitanti rimangono comunque sospettosi e cauti nei rapporti con gli estranei.\nCosta del Drago.\nQuesta zona, in cui si trovano numerose citt\u00e0 indipendenti, \u00e8 una piccola striscia di terra situata nel ramo sud-ovest del Mare delle Stelle Cadute chiamato Dragomare. Come la Sembia, sua diretta rivale, l'economia si basa sul commercio ma, data l'elevata presenza di pirati, di mercenari senza scrupoli, di avidi mercanti, di spie e di abili ladri e assassini prezzolati, \u00e8 un luogo tutt'altro che tranquillo. Gli abitanti pensano soprattutto a s\u00e9 stessi, e la corruzione serpeggia in tutti gli ambienti.\nGolfo di Vilhon.\n\u00c8 chiamata cos\u00ec l'area, in cui il clima \u00e8 umido e subtropicale, che circonda il Golfo di Vilhon, a sud del Mare delle Stelle Cadute. Ne fanno parte il Turmish, le Pianure Scintillanti, il Chondath e il Sespech. Famosa per la qualit\u00e0 dei suoi mercenari, \u00e8 anche una terra di abili e cordiali mercanti. La citt\u00e0 pi\u00f9 importante \u00e8 Alagh\u00f4n, capitale del Turmish, una grande citt\u00e0 portuale; il territorio ospita altre poche citt\u00e0, la cui sicurezza \u00e8 garantita da numerose milizie cittadine. Per il resto \u00e8 campagna, pianure e alte montagne. Pi\u00f9 che in ogni altra parte del Faer\u00fbn la natura \u00e8 rispettata; l'Enclave di Smeraldo, una potente societ\u00e0 di druidi, si occupa di mantenere intatti i territori selvaggi.\nLo Splendente Sud.\nLa grande fascia meridionale di Faer\u00fbn comprende il Chult e i paesi nelle vicinanze, lo Shaar, Halruaa, il Dambrath, il Luiren e le Terre Splendenti (Durpar, Estagund, la Dorata Var e Veldorn). Il Chult \u00e8 una terra quasi completamente ricoperta da fitte giungle che ha ospitato antichi imperi ormai caduti. Rovine, potenti magie perdute, miniere di gemme e mostri preistorici caratterizzano questo misterioso territorio. Il territorio dello Shaar, costituito da immense praterie, pianure e altopiani spazzati dal vento, ospita solo numerose comunit\u00e0 nomadi, bande di predoni e pastori; non ci sono citt\u00e0, e gli unici edifici importanti sono le rovine di antichi templi. Ad est lo Shaar \u00e8 meno rigoglioso, e l'erba lascia il posto all'aridit\u00e0 delle sabbie del deserto del Raurin. La Grande Crepa \u00e8 un'enorme spaccatura di 500 per 80\u00a0km situata a sud entro i confini dello Shaar; qui si trova la pi\u00f9 grande comunit\u00e0 di nani dorati di tutto il Faer\u00fbn. Halruua, ricco ma isolato reame dove la magia \u00e8 estremamente diffusa nella societ\u00e0, \u00e8 famoso, oltre che per le sue scuole di magia, per gli edifici e le navi volanti e per le numerose miniere di electrum. \u00c8 una terra strana, dominata dai maghi; difficilmente si interessa delle altre vicende del Faer\u00fbn, e conserva gelosamente tutti i suoi segreti. Il Dambrath \u00e8 un regno particolare, poich\u00e9 la societ\u00e0 \u00e8 dominata da mezzelfi drow. Il Luiren \u00e8 una piccola ma florida terra popolata solamente da halfling.\nRegni di Confine.\n\u00c8 una striscia di terra situata lungo la costa sud-est del Lago dei Vapori, costituita da numerose citt\u00e0 indipendenti che lottano per il predominio della zona.\nIl Vast.\n\u00c8 una piccola zona costiera che si affaccia sul Golfo del Drago, un ramo del Mare delle Stelle Cadute, quasi completamente circondato da alti rilievi. \u00c8 un territorio prevalentemente costituito da grandi spazi aperti e da campi coltivati. A causa dei numerosi orchi che infestano le montagne circostanti, contendendosi i domini con i nani (una volta il Vast era l'impero orchesco conosciuto come Vastar), la maggior parte della popolazione vive nella zona costiera, in particolare concentrata nelle citt\u00e0 di Calaunt, Tantras, Ravens Bluff e Procampur.\nTerre Fredde.\nSono chiamate cos\u00ec Damara e Vaasa (le \"Terre della Pietra di Sangue\"), Narfell, la Grande Terra Grigia di Thar (parte di un antico impero orchesco), Sossal e la Prateria (un'arida steppa). A causa della vicinanza con il Grande Ghiacciaio (fino a poco pi\u00f9 di 300 anni fa alcune terre erano ancora coperte dai ghiacci) hanno un clima freddo e rigido, e questo limita la presenza di insediamenti umani, mentre favorisce la presenza di grosse bande di orchi, goblin e trib\u00f9 barbare nomadi.\nAntichi Imperi.\n\u00c8 chiamato cos\u00ec l'arido territorio a sud, sud-est del Mare delle Stelle Cadute e che comprende il Chessenta, l'Unther, Mulhorand e Murgh\u00f4m. Questi regni un tempo ospitavano un grande impero, il cui splendore oggi \u00e8 ormai in declino dopo migliaia di anni di dominio, anche se rimangono terre di grande cultura. Gli abitanti sono generalmente sospettosi e indifferenti, e si considerano il centro di Faer\u00fbn. Mulhorand \u00e8 l'impero pi\u00f9 antico di Faer\u00fbn (la capitale, Skuld, \u00e8 stata fondata oltre 3.500 anni fa). Un tempo i suoi confini comprendevano anche Murgh\u00f4m, che ora \u00e8 indipendente. Il regno \u00e8 governato dal faraone Horustep III, discendente mortale della divinit\u00e0 Horus-Re. Approfittando della morte della divinit\u00e0 Gilgeam, che tiranneggiava Unther da centinaia d'anni, per mano di Tchazzar durante il Periodo dei Disordini, nel 1371\u00a0CV Mulhorand ha invaso l'Unther con un esercito di 20.000 soldati, incontrando poca resistenza a causa del caos in cui era precipitato il territorio; dopo circa un anno di guerra ha oramai conquistato quasi tutto il regno, anche se deve fare i conti con forti sacche di resistenza. Chessenta \u00e8 una ricca e fertile terra famosa nel Faer\u00fbn per i suoi danzatori, acrobati e attori comici. \u00c8 costituita da citt\u00e0 indipendenti, anche se fino a 400 anni fa erano tutte unificate sotto l'unico tirannico governo dell'eroico guerriero Tchazzar (il drago Tiamat in forma umana, che, grazie alla devozione degli ignari abitanti del Chessenta, \u00e8 riuscito a salire al rango di divinit\u00e0 minore).\nIrraggiungibile Est.\nNell'est di Faer\u00fbn si trovano l'Impiltur, il Rashemen, Thay, Aglarond, il Thesk e la Grande Valle. L'Aglarond, situato sulla costa est del Mare delle Stelle Cadute, sembra avere la sola funzione di impedire a Thay di avere sbocco sul mare, proteggendo il resto di Faer\u00fbn; \u00e8 governato dalla regina e potente arcimaga chiamata la Simbul. Rashemen \u00e8 una terra di praterie governata dal Signore di Ferro, scelto fra le Streghe, un gruppo di un centinaio di incantatrici molto potenti che dominano il territorio. La loro potenza \u00e8 tale da essere riuscite a fermare l'orda Tuigan quando Szass Tam riusc\u00ec a convincerla di non attaccare Thay. L'Impiltur \u00e8 un regno nato solo 300 anni fa dall'unificazione di alcune citt\u00e0 indipendenti per fronteggiare l'avanzata di orde di umanoidi che minacciavano di invadere il territorio; oggi, rappresentando l'unico passaggio per raggiungere l'ovest, sta accrescendo la sua ricchezza. La Grande Valle \u00e8 un territorio particolarmente rigoglioso simile alle Valli, la cui sicurezza \u00e8 garantita dal potente e misterioso mago Nentyarch e dalle numerose bestie feroci che dominano le foreste. Il Thesk \u00e8 diventata una terra desolata dopo che, nel 1360 CV, l'orda Tuigan (trib\u00f9 barbare nomadi della Desolazione Sconfinata riunite sotto un unico comando, quello del feroce condottiero Yamun Khahan) ha invaso il Faer\u00fbn; il territorio \u00e8 stato teatro dell'epico scontro fra l'Orda e l'esercito formato dall'alleanza delle terre dell'ovest, guidato da re Azoun IV, che \u00e8 riuscito, al termine della crociata, a fermare e disperdere gli invasori. Ora il Thesk sta cercando di risollevarsi, anche se rimane infestato da numerosissime bande di orchi del Thar, rimasti l\u00ec dopo essere stati inviati dagli Zhentarim in appoggio all'Alleanza. Il Thay \u00e8 una ricca nazione esotica il cui territorio si sviluppa verso l'alto in una successione di altopiani e mesa. Qui dominano i malvagi Maghi Rossi; questa confederazione di maghi \u00e8 particolarmente pericolosa, poich\u00e9 mira a conquistare le altre terre del Faer\u00fbn per derubarle delle loro conoscenze magiche, con lo scopo di aumentare il proprio potere, compiendo malvagit\u00e0 e subdole manovre politiche. I maghi pi\u00f9 importanti sono gli \"zulkir\", ovvero gli esponenti pi\u00f9 potenti di una determinata scuola di magia. Szass Tam, zulkir della necromanzia, \u00e8 il Mago Rosso pi\u00f9 influente, ed \u00e8 una delle menti pi\u00f9 malvagie e affilate dell'intero Faer\u00fbn.\nTerre dell'Orda.\nViene chiamata cos\u00ec, dopo l'invasione dell'orda Tuigan, la terra conosciuta un tempo come Desolazione Sconfinata. \u00c8 il collegamento tra Faer\u00fbn e Kara-Tur, in cui dominano trib\u00f9 barbare, nomadi e predoni.\nRegni delle Isole.\nSono molte le isole e gli arcipelaghi che si trovano ad ovest delle coste faer\u00fbniane. Alcune sono cos\u00ec importanti da costituire dei veri e propri regni, come Evermeet (situata per\u00f2 a migliaia di chilometri da Faer\u00fbn, \u00e8 un antico regno elfico), le Isole Moonshae, Lantan (terra abitata dagli gnomi e di grandi invenzioni ingegneristiche, a cui la divinit\u00e0 Gond ha donato un composto simile alla polvere nera), Nimbral (piccola isola, dimora di maghi potentissimi, ma di cui si dubita l'esistenza) e le Isole Nelanther.\nSottosuolo.\n(\"Underdark\" in inglese - Buio Profondo o Mondo Sotterraneo nei romanzi) - Sotto Faer\u00fbn si estende un sub-continente fatto di un infinito dedalo di gallerie, tunnel e gigantesche caverne, la maggior parte delle quali collegate fra loro, scavato nella terra dai nani e da altre razze antiche. Il termine originariamente apparso per AD&amp;D 1a edizione nel \"Dungeoneer's Survival Guide\" e come parte integrante di Greyhawk, \u00e8 universalmente riconosciuta da tutti gli abitanti come la zona pi\u00f9 pericolosa di Faer\u00fbn. Localit\u00e0 importanti sono Menzoberranzan (la citt\u00e0 drow pi\u00f9 grande), Mithral Hall e Skullport (chiamato Porto dell'Ombra, \u00e8 il \"negativo\" sotterraneo di Waterdeep situato al terzo livello di Sottomonte)."}
{"id": "326105", "revid": "125173562", "url": "https://it.wikipedia.org/wiki?curid=326105", "title": "Congregazione (Curia romana)", "text": "Le congregazioni sono dicasteri della Curia romana che collaborano col papa nel governo spirituale e materiale della Chiesa cattolica.\nStoria.\nLe congregazioni romane sorsero nel corso del XVI secolo dopo un periodo di gravi sconvolgimenti (dal grande scisma d'Occidente alla riforma protestante) a cui segu\u00ec il consolidamento dell'autorit\u00e0 e del governo papale e la conseguente ristrutturazione della Curia.\nTali dicasteri nacquero all'interno del collegio cardinalizio come commissioni ristrette e temporanee per l'esame di problemi particolari (sia concernenti il governo temporale dello Stato Pontificio, sia il governo spirituale della Chiesa Universale) e divennero progressivamente permanenti e direttamente soggette al papa, che ne selezionava i membri e ne nominava i prefetti.\nSorsero cos\u00ec, tra le altre, le congregazioni dell'inquisizione universale (1542), del concilio (1564), dell'indice (1572) e per i vescovi (1573): con la costituzione apostolica \"Immensa Aeterni Dei\", del 22 gennaio 1588, Sisto V riordin\u00f2 le congregazioni fino ad allora create e ne fond\u00f2 di nuove (il loro numero venne portato a quindici), facendone la struttura portante del governo papale, con un funzionamento burocratico non dissimile da quello dei ministeri degli stati moderni (che, per alcuni storici, presero a modello proprio la Curia romana per l'organizzazione dei loro governi centrali).\nNel corso dei secoli successivi vennero create numerose altre congregazioni ed altre ancora cessarono di funzionare: il loro primo sostanziale riordinamento avvenne il 29 giugno 1908, con la costituzione apostolica \"Sapienti consilio\" di Pio X, che ne port\u00f2 il numero da venti a undici (vennero soppresse, tra le altre, le sei congregazioni che si occupavano dell'amministrazione civile dello Stato pontificio).\nIn forza del motu proprio \"Cum iuris canonici\" del 1917, le Congregazioni Vaticane acquisirono il \u00abcompito ordinario\u00bb di emanare, \u00abquando se ne veda l\u2019opportunit\u00e0\u00bb, le istruzioni utili a \u00abportare maggior luce\u00bb ed \u00abaumentare l\u2019efficacia\u00bb delle norme sia del diritto ecclesiastico interno che del diritto ecclesiastico esterno con gli altri Stati sovrani (es. i Patti Lateranensi) e con gli organismi internazionali.\nLa situazione rimase sostanzialmente inalterata fino al Concilio vaticano II, quando i padri conciliari, col decreto Christus Dominus del 28 ottobre 1965, auspicarono che fosse dato alle congregazioni un nuovo ordinamento, pi\u00f9 adatto alle necessit\u00e0 dei nuovi tempi: accogliendo le istanze del Concilio, Paolo VI, con la costituzione apostolica \"Regimini Ecclesi\u00e6 universae\" del 15 agosto 1967, port\u00f2 da dodici a dieci il numero delle congregazioni. L'ultima riforma della Curia romana \u00e8 avvenuta sotto il pontificato di papa Giovanni Paolo II con la costituzione apostolica \"Pastor Bonus\", del 28 giugno 1988. Le congregazioni hanno perso, a favore della Segreteria di Stato, il primato curiale, pur restando l'asse portante del governo papale: il loro numero \u00e8 stato portato a nove e molti dei loro compiti sono stati delegati a organismi di nuova istituzione quali i consigli, le commissioni e altri uffici.\nOrganizzazione.\nSono delle commissioni permanenti composte da cardinali, arcivescovi e vescovi incaricate di particolari affari ecclesiastici. I membri vengono nominati dal papa per un quinquennio: al raggiungimento del settantacinquesimo anno di et\u00e0, ogni membro \u00e8 tenuto a presentare le sue dimissioni; decadono comunque dall'incarico in caso di morte del pontefice.\nOgni congregazione \u00e8 retta da un cardinale \"prefetto\" di nomina pontificia: anche un arcivescovo pu\u00f2 essere elevato a tale carica ma, in questo caso, l'arcivescovo regge il dicastero con il titolo di pro-prefetto fino a quando viene nominato cardinale, nel concistoro successivo. Il prefetto, per quanto riguarda la direzione delle persone e la trattazione degli affari del dicastero, si avvale della collaborazione di un segretario (di regola un arcivescovo) e di un sottosegretario; durante la vacanza del soglio papale, i segretari si occupano del governo ordinario delle congregazioni: qualora prendano dei provvedimenti di urgenza, questi hanno bisogno di essere confermati dal nuovo pontefice entro tre mesi dalla sua elezione.\nI provvedimenti pi\u00f9 importanti vanno discussi e approvati in una sessione plenaria e hanno comunque bisogno dell'approvazione papale. Le congregazioni si avvalgono della collaborazione di un collegio di consultori nominati tra gli esperti delle materie da trattare (in genere, religiosi docenti presso le universit\u00e0 pontificie). La costituzione apostolica \"Pastor Bonus\" ha riordinato le congregazioni e ha ridefinito le materie di loro competenza: in casi di conflitto di competenza tra le congregazioni, il Supremo tribunale della segnatura apostolica ha il compito di dirimere le contese.\nCongregazioni attive.\nPertanto oggi sono attive:\nCongregazioni soppresse nel corso dei secoli.\nVengono qui raccolte tutte le congregazioni cardinalizie presenti nel corso dei secoli e via via soppresse sino ai giorni nostri:"}
{"id": "326107", "revid": "599013", "url": "https://it.wikipedia.org/wiki?curid=326107", "title": "Congregazione per i vescovi", "text": "La Congregazione per i vescovi (\"Congregatio pro episcopis\") \u00e8 una delle nove congregazioni della Curia romana.\nStoria.\nFu istituita il 22 gennaio 1588 da papa Sisto V con la costituzione apostolica \"Immensa Aeterni Dei\" sotto il nome di \"Congregazione per l'erezione delle chiese e le provviste concistoriali\", cambiato poi in quello di \"Sacra congregazione concistoriale\". Papa Pio X con la costituzione apostolica \"Sapienti consilio\" del 29 giugno 1908 ne ampli\u00f2 le attribuzioni, assegnandole la competenza relativa all'elezione dei Vescovi, all'erezione delle diocesi e dei capitoli dei canonici, alla vigilanza sul governo delle diocesi, al regime, disciplina, amministrazione e studi dei Seminari, gi\u00e0 spettanti ad altre congregazioni (dei vescovi e regolari, Concilio e Sant'Uffizio) e commissioni soppresse; e le attribu\u00ec il compito di dirimere i dubbi circa la competenza delle congregazioni. Lo stesso Papa ne era il prefetto.\nCon la costituzione apostolica \"Regimini Ecclesiae universae\" del 15 agosto 1967 di Papa Paolo VI, venne di nuovo mutato il nome in quello attuale e fu data una nuova specificazione delle sue competenze.\nLe sue competenze sono state nuovamente specificate con la costituzione apostolica \"Pastor Bonus\", emanata da papa Giovanni Paolo II il 28 giugno 1988.\nFunzioni.\n\u00c8 il dicastero che, per la Chiesa latina e ad eccezione dei territori di missione, ha il compito di erigere le nuove diocesi, le province e le regioni ecclesiastiche e costituire gli ordinariati militari; provvede inoltre alla selezione e alla nomina dei nuovi vescovi ed amministratori apostolici e dei loro coadiutori e ausiliari; vigila sul governo delle diocesi e organizza le visite \"ad limina\" (i viaggi che, di regola, ogni cinque anni i vescovi di tutto il mondo devono compiere a Roma per rendere conto alla Santa Sede dello stato della loro diocesi).\nCronotassi.\nPrefetti.\nDal 1588 al 1965 con il titolo di segretario (poich\u00e9 a capo del dicastero vi era il Papa). Dal 1965 ad oggi con il titolo di prefetto."}
{"id": "326108", "revid": "2020909", "url": "https://it.wikipedia.org/wiki?curid=326108", "title": "Congregazione per le Chiese orientali", "text": "La Congregazione per le Chiese orientali (\"Congregatio pro Ecclesiis orientalibus\") \u00e8 una delle nove congregazioni della Curia romana.\nStoria.\nLe origini di una congregazione per i cristiani di rito orientale risalgono a Papa Gregorio XIII che, nel 1573, su impulso delle comunit\u00e0 albanesi del meridione d'Italia, istitu\u00ec la \"Congregatio de rebus graecorum\", alla quale furono affidate la trattazione dei problemi relativi ai cattolici di rito bizantino, nonch\u00e9 la difesa e la diffusione della fede fra i cristiani d\u2019Oriente.\nNel 1622 fu eretta la Congregazione \"de Propaganda fide\", il cui fine specifico era quello di provvedere sia alle missioni fra i pagani sia alle attivit\u00e0 da svolgere nell'Oriente cristiano sotto il giogo degli infedeli. Ben presto fu avvertita la necessit\u00e0 di costituire, all'interno della stessa \"Propaganda fide\", delle commissioni appositamente per gli orientali: nacquero la Commissione \"super dubiis orientalium\" (1627) e la Commissione \"super correctione euchologii graecorum\" (1636-1645). Quest\u2019ultima, nel 1719, vide estese le proprie competenze e modificata la propria denominazione in \"Congregatio super correctione librorum Ecclesia orientalis\". \nIn seno a questo dicastero, il 6 gennaio 1862 papa Pio IX eresse la \"Congregatio de Propaganda Fide pro negotiis ritus orientalis\" con il breve \"Romani Pontifices\". L'organismo venne reso autonomo da papa Benedetto XV con il \"motu proprio\" \"Dei Providentis\" del 1\u00ba maggio 1917 e assunse il nome di \"Congregatio pro Ecclesia orientali\". \nA capo del dicastero vi era il papa, che delegava le sue funzioni al Segretario (di norma un cardinale). Il principio della delega valeva anche tra Segretario ed Assessore, il terzo livello gerarchico: se il Segretario svolgeva le funzioni del Prefetto della Congregazione, il prelato con il titolo di Assessore ricopriva il ruolo di Segretario. Alla nuova Congregazione furono attribuite, per i riti orientali, le facolt\u00e0 di cui godevano le varie congregazioni romane per le cose e le persone di rito orientale, ad eccezione delle funzioni disciplinari, che rimasero di competenza dei tribunali della Santa Sede.\nNel 1938, per unificare l\u2019opera di apostolato nelle regioni orientali, la Sacra Congregazione per la Chiesa orientale ottenne piena ed esclusiva giurisdizione sui fedeli, sulla gerarchia, sulle opere e gli istituti, sia di rito latino sia di rito orientale. Il nome attuale del dicastero (\"Congregatio pro Ecclesiis orientalibus\") fu scelto da papa Paolo VI con la costituzione apostolica \"Regimini Ecclesiae universae\" del 15 agosto 1967. Da tale data alla guida del dicastero non vi \u00e8 pi\u00f9 il papa. Sotto il pontificato di Giovanni Paolo II, con la costituzione apostolica \"Pastor Bonus\" del 28 giugno 1988, ha assunto l'attuale fisionomia.\nFunzioni.\nIl dicastero si occupa di favorire la crescita, di salvaguardare i diritti e il patrimonio liturgico, disciplinare e spirituale delle comunit\u00e0 cattoliche orientali di rito armeno, bizantino, copto e siro. Queste comunit\u00e0, pur dopo lo scisma del 1054, tornarono in piena comunione col Pontefice Romano, mantenendo per\u00f2 la loro liturgia e il loro diritto canonico. \nNelle regioni dove risiedono queste comunit\u00e0 (Italia meridionale e Sicilia, Albania meridionale, Bulgaria, Cipro, Egitto, Eritrea, Etiopia settentrionale, Giordania, Grecia, Iran, Iraq, Libano, Palestina, penisola del Sinai, Siria e Turchia) la Congregazione per le Chiese orientali ha anche giurisdizione assoluta sui vescovi, sul clero e sui religiosi."}
{"id": "326109", "revid": "767487", "url": "https://it.wikipedia.org/wiki?curid=326109", "title": "Vulliens", "text": "Vulliens (toponimo francese) \u00e8 un comune svizzero di 466 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "326110", "revid": "125273339", "url": "https://it.wikipedia.org/wiki?curid=326110", "title": "Pneumatologia", "text": "Pneumatologia \u00e8 un termine greco che deriva da \u03c0\u03bd\u03b5\u1fe6\u03bc\u03b1 (pneuma=spirito) e \u03bb\u03cc\u03b3\u03bf\u03c2 (logos=discorso, studio) che letteralmente significa \"scienza dello spirito\". Viene utilizzato per indicare la disciplina che studia le sostanze spirituali ed il loro principio vitale; indica sia una branca della filosofia, sia una branca della teologia cristiana che studia la dottrina dello Spirito Santo.\nSebbene siano di stessa etimologia, il termine non va confuso n\u00e9 con pneumologia (branca della medicina che si occupa delle vie respiratorie) n\u00e9 con pneumatomachia (corrente eretica del IV secolo).\nFilosofia e spiritualit\u00e0.\nLa pneumatologia, intesa come lo studio generico delle \"sostanze spirituali\", cio\u00e8 lo spirito, diventa quindi uno studio molto vasto, cui i concetti filosofici e teologici sulla definizione di \"spirito\" si intrecciano a pi\u00f9 riprese lungo i secoli. Nella spiritualit\u00e0 e nelle filosofie dell'estremo Oriente si usavano termini come \"namas\", una voce Hindi per indicare l'inchino o la riverenza allo spirito divino interiore di ogni individuo. Oppure l\"'atman\", che si poteva definire sommariamente come \"energia spirituale interiore individuale\" e che si doveva tentare di fondere con \"Brahman\", la grande energia universale.\nUn concetto di \"spirito\" ripreso anche dal buddhismo, sommariamente tradotto col termine di \"buddhit\u00e0 interiore\".\nNella filosofia della Grecia classica, il semplice concetto di \"pneuma\"=soffio, respiro, alito, si svilupp\u00f2 presto nel concetto di \"anima-psyche\" (anch'esso legato al significato di vento, soffio, respiro), e da quest'ultimo non pi\u00f9 ristretto alla sola natura fisica umana.\nLa separazione pi\u00f9 netta tra \"pneuma\" e \"psyche\" si ebbe con Socrate e soprattutto con Platone, a partire dal 400 a.C. circa. In merito alla natura di entit\u00e0 a met\u00e0 strada tra Uomo e Dio, inizialmente si part\u00ec da un concetto simile a quello di \"genio sovraumano\" \"energia al di sopra\" o \"al di fuori\" dell'essere umano, che fu chiamato entit\u00e0 \"daimon-demon\", significato che non va confuso con connotazioni negative successive.\nParimenti, il soffio, il respiro di carattere divino e divinizzante assunse invece il nome di \"pneumata, pneumatos\", ad indicare un \"essere\", una \"entit\u00e0\" un \"soffio\" separato dalla nostra dimensione e vita umana, e poi concepita, nella sua accezione dualistica, in \"spirito benigno\" e \"spirito maligno\", ad esempio come entit\u00e0 angeliche nel Bene, e demoniache nel Male.\nLo stoicismo ellenico del 300 a.C. lo defin\u00ec come \"principio attivo di natura spirituale\", aggiungendolo come elemento ai quattro conosciuti allora in natura (acqua, aria, terra, fuoco).\nCos\u00ec anche gli gnostici cominciarono a separare l'uomo iliaco (ileo=corpo, involucro materiale) dall'uomo psichico e dall'uomo puramente \"pneumatico\", cio\u00e8 solo dello spirito.\nIl termine \"spirito\" nacque dai latini, che lo interpretarono sommariamente come il leggero \"soffio\" di vita (come i termini \"espirare, spirare\"), ad indicare, appunto, la vita, intesa proprio come vitalit\u00e0, dinamicit\u00e0, vento, respiro, soffio, cio\u00e8 caratterizzata dalla respirazione aerobica degli esseri viventi pi\u00f9 evoluti come l'uomo.\nIn particolare, il carattere divino del pneuma fu soprattutto legato alla interpretazione della Torah ebraica, dove nel Libro della Genesi Jahv\u00e9 Dio \"soffi\u00f2\" l'alito della vita (il \"soffio sacro\", in ebraico il \"ruah hakodesh\") nelle narici di Adamo (vedi anche Spirito Santo).\nPaolo di Tarso oper\u00f2 una distinzione fra \"cose del soma\" (carne/corpo/uomo) e \"cose del pneuma\" (lo \"Spirito\"), e afferm\u00f2 una tripartizione della natura personale umana in: soma (corpo), psych\u00e9 (mente, anima) e pneuma (lo spirito). \nSecondo Pietro apostolo (), lo Spirito Santo Dio parl\u00f2 per bocca dei profeti e soltanto per Suo tramite le profezie possono essere interpretate in vista di una loro pubblica proclamazione.\nContestualmente, la stessa parola \"spirito\" venne quindi associata a vita, vitalit\u00e0, brio, energia esuberante, tanto da indicarne, in estensione, un significato materiale di bevanda alcoolica e relativi effetti (la parola \"alcool\" infatti deriva dalla parola \"spirito\", in lingua araba).\nNei secoli prese sempre pi\u00f9 forma la differenza semantica del termine \"psyche\" come la sola \"anima\" umana, mente e personalit\u00e0, dal termine \"pneuma\" per indicare propriamente lo \"spirito divino\", e cio\u00e8 la parte profonda, pura, sacra e divina dell'anima stessa.\nLa pneumatologia filosofica, chiamata poi \"pneumatica\", venne poi ripresa abbondantemente da Leibniz, come la \"scienza degli spiriti\", o dottrina dello spirito, superiore alla psyche, ed intesa come una ricerca gnostica oltre le anime ed oltre le sostanze semplici.\nIl termine pneumatologia poi che si ritrova in Wolff, continu\u00f2 a indicare lo studio dell'insieme di energie spirituali nell'ambito della psicologia e della teologia naturale, ma nel corso del XVIII e XIX secolo assume significati ancora pi\u00f9 specifici.\nIn Christian August Crusius (1715-1775), la pneumatologia \u00e8 \u00abla scienza dell'essenza necessaria di uno spirito\u00bb, mentre per D'Alambert \u00e8 \u00abla prima parte della scienza dell'uomo\u00bb ovvero \u00abla conoscenza speculativa dell'anima umana\u00bb\nLa pneumatologia si leg\u00f2 particolarmente alla nascente psicologia come studio profondo dell'anima umana, e delle sue parti pi\u00f9 nascoste. Cos\u00ec accadde soprattutto grazie al teologo e filosofo cristiano Rosmini.\nTeologia cristiana.\nNel Cristianesimo la pneumatologia indica la scienza teologica dello Spirito Santo, in relazione alla Trinit\u00e0 e alla storia della salvezza (soteriologia).\nSe lo stesso Paolo ed i primi testi biblici neo-testamentari distinsero le \"cose del soma\" ovvero carne/corpo/uomo, dalle \"cose del pneuma\" (lo \"spirito\"), vero \u00e8 altrettanto che, nel primo cristianesimo la concezione dello stesso \"Spirito di Dio\", lo Spirito Santo, fu presto indicata anche come lo Spirito di Verit\u00e0, lo Spirito Consolatore e lo Spirito detto il \"Paraclito\", \"Paracleto\" = dal greco \"para-kaleo\" = \"invoco presso\".\nLa storia della Chiesa cristiana contiene varie discussioni, che sono servite a definire progressivamente la pneumatologia cristiana, intesa come la dottrina dello Spirito Santo.\nLa patristica della Chiesa cristiana d'Oriente e d'Occidente fu presto impegnata in un primo dibattito sulla divinit\u00e0 dello Spirito Santo. Dapprima con Ario, che riteneva lo Spirito Santo fosse solo una \"creatura\", una \"entit\u00e0\" o un \"angelo primario\", e poi coi suoi seguaci, ad esempio la corrente teologica del Macedonianismo, o detto anche Pneumatomachia di Macedonio di Costantinopoli (360), la quale sosteneva che lo Spirito Santo non fosse a pari dignit\u00e0 gerarchica rispetto al Padre e al Figlio nella Trinit\u00e0 (questa fu ritenuta una eresia nel Primo Concilio di Costantinopoli del 381).\nMa oltre a questi detrattori, vi furono soprattutto dei grandi sostenitori della potenza divina dello Spirito Santo. Il teologo Atanasio di Alessandria gli attribu\u00ec le caratteristiche di immutabilit\u00e0, trascendenza, capacit\u00e0 di santificare e coinvolgimento nella stessa Creazione. Le interpretazioni dei testi biblici del profeta Elia gli attribuirono sette doni per l'Uomo, mentre Paolo ne elenc\u00f2 nove frutti.\nIntorno all'anno mille poi, la pneumatologia si dovette occupare del noto dibattito sul rapporto tra Cristo e lo Spirito Santo, una causa che determin\u00f2 poi il Grande Scisma. Accesissimo fu, in quei tempi di remota cristianit\u00e0, il dibattito controverso intorno al \"filioque\", la dottrina attestante la processione dello Spirito Santo dal Padre e dal Figlio, che a tutt'oggi costituisce una delle motivazioni di distanza fra Chiesa d'Oriente e Chiesa d'Occidente. La Chiesa orientale afferm\u00f2 che lo Spirito Santo \"procede\" solo dal Padre (come indicato nell'avviso originale del Simbolo niceno-costantinopolitano), mentre Agostino di Ippona e tutta la Chiesa medievale cattolica d'Occidente aggiunse il \"filioque\" = e dal Figlio.\nNella Riforma protestante e nella Controriforma europea, il rapporto tra Spirito Santo e Scrittura fu riesaminato. Martin Lutero e Giovanni Calvino ritennero che lo Spirito Santo avesse una certa indipendenza interpretativa delle Sacre Scritture, ma i teologi della Controriforma risposero che fu lo stesso Spirito Santo ad ispirare la Chiesa cattolica come l'autorevole interprete di esse.\nAd oggi, esiste un percorso nella pneumatologia cristiana che parte da una situazione umana, per risalire da essa in una progressiva coscienza di liberazione mediante l'invocazione dello Spirito e la preghiera, e che \u00e8 appunto la profonda visione pneumatologica dell'essere umano che rinnova se stesso e il mondo per il recupero delle caratteristiche divine ed eterne, attraverso l'azione \"vivificante\" e \"creatrice\" dello stesso."}
{"id": "326113", "revid": "647919", "url": "https://it.wikipedia.org/wiki?curid=326113", "title": "Congregazione dei Seminari e degli Istituti di Studi", "text": ""}
{"id": "326118", "revid": "287204", "url": "https://it.wikipedia.org/wiki?curid=326118", "title": "Presidenza del Consiglio", "text": ""}
{"id": "326119", "revid": "1935652", "url": "https://it.wikipedia.org/wiki?curid=326119", "title": "Congregazione per il clero", "text": "La Congregazione per il clero (\"Congregatio pro clericis\") \u00e8 una delle congregazioni della Curia romana.\nStoria.\nL'odierna Congregazione per il clero trae la sua origine dalla Congregazione del concilio, dicastero istituito da papa Pio IV (1559-1565) con la Costituzione apostolica \"Alias Nos\" del 2 agosto 1564 per vigilare sull'applicazione e l'osservanza dei decreti disciplinari del concilio di Trento. \nEssa compare, con il titolo in latino \"Congregatio pro executione et interpretatione concilii Tridentini\", fra le quindici Congregazioni curiali (nove riguardanti la Chiesa cattolica, sei il governo degli Stati pontifici) istituite da papa Sisto V con la costituzione apostolica \"Immensa Aeterni Dei\" del 22 gennaio 1588. Questo documento ne precisa ulteriormente i compiti: interpretare i decreti conciliari relativi alla disciplina della Chiesa; monitorare la regolarit\u00e0 dei concili provinciali e dei sinodi diocesani previsti dal Tridentino ed esaminare i loro \"Acta\"; verificare la periodicit\u00e0 delle visite \"ad limina\" dei vescovi e studiarne le relazioni; controllare l'osservanza dell'obbligo della residenza dei vescovi; attuare la riforma dei fedeli e del clero in tutto il mondo cattolico.\nIl nome della congregazione si \u00e8 poi semplificato in \"Sacra Congregazione del concilio\".\nSuccessivamente, la congregazione conobbe diverse modifiche significative circa le sue attribuzioni. Con la costituzione \"Sancta synodus Tridentina\" del 12 dicembre 1634, papa Urbano VIII le tolse le competenze sulla residenza dei vescovi, attribuite alla nuova Congregazione \"super residentia episcoporum\", a capo del quale vi era il cardinale vicario di Roma, coadiuvato dal segretario della Congregazione del concilio.\nNel 1740, con la costituzione \"Decet Romanum Pontificem\", papa Benedetto XIV istitu\u00ec la Congregazione sullo stato delle Chiese (\"super statu ecclesiarum\") preposta all'esame dei rapporti dei vescovi nelle visite \"ad limina\"; tale dicastero, noto con il nome di \"congregazione del concilietto\", costituiva una sottosezione della Congregazione del concilio, di cui condivideva il prefetto e il segretario.\nContestualmente, la Congregazione vide accrescere le proprie competenze, relative alle cause d'annullamento dei matrimoni (1741) in concorrenza con il Tribunale della Rota Romana, e relative all'annullamento dei voti religiosi (1748) in concorrenza con la Congregazione dei vescovi e regolari. Tutti questi cambiamenti portarono alla necessit\u00e0 di una revisione delle competenze e delle attribuzioni della Congregazione del concilio e ad una sua riforma amministrativa, messa in atto da papa Pio VI il 27 novembre 1775 con il breve apostolico \"Sacrosanctam Tridentinam synodum\".\nNel corso dell'Ottocento sopravvennero nuove modifiche nelle competenze della Congregazione. Infatti, con il moltiplicarsi dei concili provinciali, papa Pio IX opt\u00f2 per affidare l'esame degli \"Acta\" dei concili ad uno specifico dicastero, la \"Congregazione per la revisione dei concili provinciali\", istituita nel 1849 ma poi nuovamente riunita a quella del concilio nel 1908. Inoltre, nel 1879 papa Leone XIII un\u00ec alla Congregazione del concilio la Congregazione dell'immunit\u00e0 ecclesiastica, che aveva ormai perso d'importanza con l'affermarsi del diritto pubblico e della prassi dei concordati.\nNel 1908 papa Pio X oper\u00f2 una radicale riforma della Curia romana e dei suoi dicasteri con la costituzione \"Sapienti consilio\" del 29 giugno. La Congregazione del concilio fu mantenuta con la riformulazione delle sue competenze:\nQueste medesime disposizioni confluirono nel Codice di diritto canonico del 1917.\nCon la riforma della Curia romana stabilita da papa Paolo VI con la costituzione apostolica \"Regimini Ecclesiae universae\" del 15 agosto 1967, entrata in vigore il 10 gennaio 1968, si decret\u00f2: \"Affinch\u00e9 il nome corrisponda pi\u00f9 adeguatamente all'attivit\u00e0, la Sacra Congregazione del Concilio in avvenire sar\u00e0 chiamata Sacra Congregazione per il Clero\".\nCon lo stesso documento l'esame degli atti dei concili provinciali (e cos\u00ec anche degli atti delle conferenze episcopali) \u00e8 stato trasferito alla competenza della Congregazione per i vescovi.\nLe sue competenze sono state nuovamente fissate dalla costituzione apostolica \"Pastor Bonus\", emanata da Giovanni Paolo II il 28 giugno 1988 e a sua volta modificata da papa Benedetto XVI il 16 gennaio 2013 con le lettere apostoliche in forma di \"motu proprio\" \"Ministrorum institutio\" e \"Fides per doctrinam\", e da papa Francesco nel 2017 con il motu proprio \"Sanctuarium in Ecclesia\".\nFunzioni.\n\u00c8 il dicastero che si occupa della promozione e del governo di tutto ci\u00f2 che riguarda la formazione, la vita e il ministero dei presbiteri e dei diaconi sia del clero secolare diocesano sia delle comunit\u00e0 e ordini religiosi cattolici (eccetto, per questi ultimi, ci\u00f2 che riguarda la loro vita come membri di tali comunit\u00e0 e ordini). Assiste i vescovi perch\u00e9 nelle loro diocesi siano coltivate col massimo impegno le vocazioni ai ministeri sacri e nei seminari, da istituire e dirigere a norma del diritto, gli alunni siano adeguatamente educati con una solida formazione sia umana e spirituale, sia dottrinale e pastorale. Vigila attentamente perch\u00e9 la convivenza ed il governo dei seminari rispondano pienamente alle esigenze dell'educazione sacerdotale ed i superiori e docenti contribuiscano, quanto pi\u00f9 \u00e8 possibile, con l'esempio della vita e la retta dottrina alla formazione della personalit\u00e0 dei ministri sacri. Promuove iniziative per l'aggiornamento intellettuale e pastorale del clero, vigila sui consigli pastorali e presbiterali, promuove un'adeguata distribuzione del clero nel mondo, vigila sulla conservazione e sull'amministrazione del patrimonio temporale della Chiesa, cura la congrua remunerazione, la previdenza per la invalidit\u00e0 e l'anzianit\u00e0 e l'assistenza sanitaria del clero."}
{"id": "326123", "revid": "111373", "url": "https://it.wikipedia.org/wiki?curid=326123", "title": "Payerne", "text": "Payerne (toponimo francese; in tedesco \"Peterlingen\", desueto) \u00e8 un comune svizzero di 9\u00a0486 abitanti del Canton Vaud, nel distretto della Broye-Vully del quale \u00e8 capoluogo.\nStoria.\nDal suo territorio nel 1806 fu scorporata la localit\u00e0 di Corcelles-pr\u00e8s-Payerne, divenuta comune autonomo; fino al 2008 \u00e8 stato capoluogo del distretto di Payerne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nPayerne \u00e8 servito dall'omonima stazione sulle ferrovie Friburgo-Yverdon e Pal\u00e9zieux-Lyss."}
{"id": "326125", "revid": "1272592", "url": "https://it.wikipedia.org/wiki?curid=326125", "title": "Divinit\u00e0 di Forgotten Realms", "text": "Questa \u00e8 una lista delle divinit\u00e0 immaginarie appartenenti all'ambientazione \"Forgotten Realms\".\nLe divinit\u00e0 sono divise in pantheon a seconda della razza da cui vengono venerate.\nForgotten Realms e manuali base di D&amp;D.\nLe divinit\u00e0 di altre ambientazioni per \"Dungeons &amp; Dragons\", incluse quelle dei manuali base del gioco derivanti da quelle di \"Greyhawk\", generalmente non fanno parte di \"Forgotten Realms\". Comunque, ci sono alcune sovrapposizioni, in particolare per quelle dei pantheon delle razze non umane. Lolth, divinit\u00e0 principale dei drow in FR, viene specificatamente descritta un aspetto della stessa divinit\u00e0 in altre ambientazioni. Nessuna menzione invece per altre divinit\u00e0 condivise, per le quali non \u00e8 dato sapere se si intendesse rappresentare le stesse divinit\u00e0.\nDivinit\u00e0 suprema.\nLa divinit\u00e0 pi\u00f9 importante e potente \u00e8 il dio supremo Ao. Solo per suo volere nuove divinit\u00e0 possono entrare a far parte dei pantheon di Toril. Non ha per\u00f2 fedeli mortali, poich\u00e9 interagisce con essi solo durante circostanze molto inusuali, come nel Periodo dei Disordini. Alla fine della \"Trilogia di Avatara\" viene lasciato intendere che Lord Ao abbia a sua volta una guida, plausibilmente il \"Dungeon Master\".\nDivinit\u00e0 della razza umana.\nPantheon faer\u00fbniano.\nIl pantheon faer\u00fbniano include la maggior parte delle divinit\u00e0 venerate nel Faer\u00fbn, il principale continente in cui si svolgono gli eventi di \"Forgotten Realms\". Molte delle divinit\u00e0 presenti hanno avuto origine in pantheon di altre culture umane, che nel corso della storia si sono mischiati e ricombinati, mentre altre sono mortali ascesi al rango di divinit\u00e0 o giunti su Toril da altri mondi o ambientazioni attraverso l'uso di artefatti magici.\nPantheon di Kara-Tur.\nMolte persone nelle lontane terre orientali di Kara-Tur seguono una delle due religioni filosofiche chiamate \"Il Sentiero dell'Illuminazione\" (\"The Path of Enlightenment\") e \"La Via\" (\"The Way\"). Nel regno delle isole di Kozakura \u00e8 predominante l'adorazione di un grande numero di spiriti, collettivamente chiamati \"Gli Otto Milioni di Dei\" (\"The Eight Million Gods\"). La gente di Shou Lung crede nell'Impero Celeste presieduto dall'\nche viene servito dai Nove Immortali:\nEssi sono a loro volta aiutati dagli Immortali Minori, chiamati Donne di giada, Spiriti del riso, Donne della luna, Spiriti guerrieri, Signore della compassione, Signori del karma e i Saggi.\nPantheon di Maztica.\nMaztica, continente ad ovest di Faer\u00fbn oltre il Mare Senza Tracce, ha un proprio pantheon.\nGli aspetti di tutte le divinit\u00e0 del pantheon di Maztica sono relativi a concetti ed idee. Questi aspetti sono venerati come un grande numero di divinit\u00e0 individuali, incluso Micat, un aspetto di Zaltec che rappresenta alcuni tipi di serpenti velenosi. Non ci sono state ulteriori pubblicazioni che elencassero questi aspetti.\nPantheon mulhorandi.\nAdorate solamente nel Mulhorand, nell'Unther e nel Thay, queste divinit\u00e0 sono giunte su Toril quando i loro fedeli sono stati trasportati da un altro mondo. I componenti del pantheon mulhorandi sono ispirati alle divinit\u00e0 della mitologia egizia.\nSharess era formalmente una delle divinit\u00e0 del pantheon mulhorandi, sotto il nome di Bast. Ora venerate nelle zone selvagge di Faer\u00fbn, \u00e8 considerata parte del pantheon faer\u00fbniano.\nPantheon di Zakhara.\nA differenza delle divinit\u00e0 faer\u00fbniane, le divinit\u00e0 di Zakhara, continente a sud di Faer\u00fbn, non hanno precise aree di influenza. Invece, ogni divinit\u00e0 esemplifica un singolo tratto o caratteristica. Una fede diffusa in Zakhara \u00e8 quella del Tempio dei Diecimila Dei, che onora ogni divinit\u00e0 esistita o che esister\u00e0 in futuro anzich\u00e9 venerare una divinit\u00e0 specifica.\nInoltre, c'\u00e8 un non specificato numero di divinit\u00e0 locali e semidei, a volte adorate limitatamente ad aree di pochi chilometri. Fra queste, le pi\u00f9 importanti sono: \nDivinit\u00e0 di altre razze.\nPantheon draconico.\nLe divinit\u00e0 draconiane sono venerate dai draghi.\nTiamat \u00e8 venerata anche dai draghi, ma il suo seguito nel Chessenta la colloca nel pantheon faer\u00fbniano.\nPantheon drow.\nNel loro insieme, le divinit\u00e0 drow sono conosciute come Seldarine Oscuri.\nPantheon elfico.\nCollettivamente, le divinit\u00e0 elfiche sono conosciute come Seldarine (\"la compagnia di fratelli e sorelle del bosco\").\nPantheon gnomesco.\nLe divinit\u00e0 gnomesche sono conosciute come Signori delle Colline Dorate.\nPantheon halfling.\nCollettivamente, le divinit\u00e0 halfling sono conosciute come Figli di Yondalla.\nPantheon nanico.\nLe divinit\u00e0 naniche (ad eccezione di Deep Duerra e Ladaguer, che sono divinit\u00e0 della sottorazza nanica duergar) sono conosciute collettivamente come Morndinsamman (\"supremi fratelli degli scudi\" o \"nani superiori\".\nPotenze non divine.\nAlcune potenti creature extraplanari sono in grado di garantire potere ai propri seguaci senza essere in quel momento divinit\u00e0. I culti che venerano gli arcidiavoli o i principi dei demoni sono in genere piccoli e circoscritti Allo stesso modo esistono potenti essere celestiali che possono dare il loro favore a virtuosi mortali; tipicamente non hanno seguaci.\nArcidiavoli.\nGargauth una volta era un arcidiavolo, ma ora \u00e8 una divinit\u00e0 del pantheon faer\u00fbniano.\nArconti supremi.\nGli arconti supremi, collettivamente conosciuti come \"Celestial Hebdomad\", sono l'incarnazione celestiale dell'allineamento Legale Buono. In \"Forgotten Realms\", operano a stretto contatto con il dio Tyr. \nPrincipi dei demoni.\nDopo essere stata scacciata dai Seldarine, Araushnee \u00e8 diventata la signora demoniaca Lolth prima di reclamare il suo rango divino come capo dei Seldarine Oscuri.\nEladrin supremi.\nGli eladrin supremi, collettivamente conosciuti come la Corte delle Stelle, sono l'incarnazione celestiale dell'allineamento Caotico Buono.\nGuardinal supremi.\nI guardinal supremi, Talsid e i Cinque Compagni, sono l'incarnazione celestiale dell'allineamento Neutrale Buono. Rispetto ad altre ambientazione, in \"Forgotten Realms\" hanno un ruolo maggiore dato il grande numero di divinit\u00e0 della natura.\nDivinit\u00e0 morte.\nLe divinit\u00e0 dei \"Forgotten Realms\" possono essere uccise, scomparire per mancanza di fedeli oppure vedere usurpati i loro poteri da altri.\nPantheon dell'Unther.\nIl popolo dell'Unther e le sue divinit\u00e0 (basate sulla mitologia babilonese e sumera) sono giunti su Toril nello stesso tempo e allo stesso modo delle divinit\u00e0 del pantheon mulhorandi, ma la guerra fra questi due imperi e contro le ordi di orchi hanno rivendicato la maggior parte del pantheon dell'Unther, ora il pi\u00f9 grande gruppo identificabile di divinit\u00e0 morte. I componenti rimanenti del pantheon, Assuran (ora Hoar), Ishtar (come Isis) e Tiamat, sono riusciti a sopravvivere trovando un ampio seguito da qualche parte nel Faer\u00fbn."}
{"id": "326128", "revid": "599013", "url": "https://it.wikipedia.org/wiki?curid=326128", "title": "Congregazione per gli istituti di vita consacrata e le societ\u00e0 di vita apostolica", "text": "La Congregazione per gli istituti di vita consacrata e le societ\u00e0 di vita apostolica (\"Congregatio pro Institutis Vitae Consecratae et Societatibus Vitae Apostolicae\") \u00e8 una delle nove congregazioni della Curia romana.\nStoria.\nUna prima Congregazione attinente agli istituti religiosi, con il nome di \"Congregatio super consultationibus regularium\", fu fondata da papa Sisto V il 27 maggio 1586 con il motu proprio \"Romanus Pontifex\" e confermata con la costituzione apostolica \"Immensa Aeterni Dei\" del 22 gennaio 1588.\nNel 1601 papa Clemente VIII la un\u00ec alla \"Congregatio super consultationibus episcoporum\" dando origine ad un nuovo dicastero, noto con il nome di Congregazione dei vescovi e regolari, che rimase attivo fino al 1908, quando venne soppresso.\nNel corso dei secoli, altri organismi della Curia romana furono creati con competenze e attribuzioni relative ai religiosi; tra queste si ricordano la \"Congregazione della disciplina dei regolari\" (1698) e la \"Congregazione sullo stato degli ordini regolari\" (1846), entrambe soppresse nel 1906.\nIn seguito alla riforma della Curia romana voluta da papa Pio X con la costituzione \"Sapienti consilio\" (29 giugno 1908), le competenze relative ai religiosi vennero affidate ad una nuova congregazione, la \"Congregazione per i religiosi\". Dopo il concilio Vaticano II, papa Paolo VI le attribu\u00ec il nome di \"Congregazione per i religiosi e gli istituti secolari\" (costituzione \"Regimini Ecclesiae universae\", 15 agosto 1967).\nHa assunto l'attuale denominazione con la costituzione \"Pastor Bonus\" di papa Giovanni Paolo II (28 giugno 1988), e definito l'assetto in base al quale le compete \"tutto ci\u00f2 che riguarda gli Istituti di Vita consacrata (Ordini e Congregazioni religiose, sia maschili che femminili, Istituti secolari), e le Societ\u00e0 di Vita apostolica quanto a regime, disciplina, studi, beni, diritti, privilegi\".\nFunzioni.\n\u00c8 il dicastero che, solo per quanto riguarda la Chiesa latina, si occupa di tutto ci\u00f2 che attiene agli istituti religiosi (ordini e congregazioni religiose, sia maschili che femminili), gli istituti secolari e le societ\u00e0 di vita apostolica quanto a regime, disciplina, studi, beni, diritti e privilegi. \u00c8 anche competente per quanto riguarda l'approvazione degli statuti dei nuovi istituti e la dispensa dai voti e dalle promesse.\nHa carattere personale, in quanto la sua giurisdizione non si estende a tutti ma soltanto a quanti volontariamente scelgono di abbracciare la vita religiosa.\nIl cardinale brasiliano Jo\u00e3o Braz de Aviz ne \u00e8 stato nominato prefetto il 4 gennaio 2011.\nCronotassi.\nPrefetti.\n\"Per il periodo dal 1588 al 1908: Congregazione dei vescovi e regolari\""}
{"id": "326130", "revid": "93556", "url": "https://it.wikipedia.org/wiki?curid=326130", "title": "Clodoveo III", "text": "Origini.\nViene comunemente considerato presunto figlio illegittimo di Clotario III, ma sulla sua reale identit\u00e0 non ci sono certezze: alcuni lo ritengono figlio di Teodorico III, altri di Childerico II, per altri ancora non era neanche della schiatta dei merovingi.\nBiografia.\nAlla morte del (presunto) padre, Childerico II, nel 675, il precedente maggiordomo di palazzo Ebroino evaso dalla sua prigionia nel monastero di Luxovio, in Burgundia, dopo aver ucciso Leodosio, che lo aveva rimpiazzato come maggiordomo di Neustria, candid\u00f2 il piccolo Clodoveo alla successione ai regni sia di Neustria che di Austrasia, dove fu accettato di buon grado dall'aristocrazia austrasiana che lo proclam\u00f2 re; mentre in Neustria gli fu contrapposto Teodorico III.\nClodoveo mor\u00ec o, molto pi\u00f9 probabilmente, fu chiuso in convento, subito dopo l'acclamazione (676), per cui in Neustria, divenne re Teodorico III, con l'appoggio di Ebroino, ma per l'opposizione di Wulfoaldo, non in Austrasia: quindi a Teodorico III, andarono la Neustria e la Borgogna, ma il potere era nelle mani di Ebroino; l'Austrasia and\u00f2 a Dagoberto II, che fu fatto tornare dal suo esilio irlandese, dopo che Clodoveo non era pi\u00f9 re."}
{"id": "326131", "revid": "1372005", "url": "https://it.wikipedia.org/wiki?curid=326131", "title": "Sigeberto III", "text": "Origini.\nEra l'unico figlio maschio del re dei Franchi Sali della dinastia merovingia, Dagoberto I e della sua concubina, Ragnetrude.\nBiografia.\nIl cronista Fredegario scrive che suo padre, Dagoberto I, nell'ottavo anno di regno, prese come amante una giovane di nome Ragnetrude, che nello stesso anno gli diede un figlio chiamato, Sigeberto.\nIl padre, cedendo alle richieste di autonomia del clero e dei nobili austrasiani, nel 633, concesse loro nuovamente l'indipendenza nominando loro re il suo primogenito, Sigeberto, di circa tre anni, sotto la custodia del Maggiordomo di palazzo Pipino di Landen e del vescovo di Metz, Arnolfo di Metz e dopo la morte di quest'ultimo, del vescovo Cuniberto di Colonia.\nNel 639, alla morte del padre, i regni di Neustria e Borgogna venne ereditata dal pi\u00f9 giovane fratellastro Clodoveo II. Clodoveo II, che aveva solo sei anni, era il figlio della seconda moglie di Dagoberto, Nantechilde che esercit\u00f2 la reggenza per conto del figlio.\nNel 640, alla morte di Pipino di Landen, nonostante Clotario II avesse riconosciuto l'ereditariet\u00e0 di tale carica con l\"'Editto di Parigi\" del 614, il figlio di Pipino, Grimoaldo non venne nominato Maggiordomo di palazzo.\nNel 641 prese parte alla guerra contro il marchese Radulfo, a cui suo padre, Dagoberto I aveva affidato la difesa della Turingia, territorio di frontiera minacciato dai Sassoni, ma che si era ribellato dopo la morte di Dagoberto, nel 639, creando un ducato indipendente. In quell'occasione Sigeberto si leg\u00f2 profondamente a Grimoaldo che gli salvo anche la vita in battaglia e che il re nomin\u00f2 Maggiordomo di palazzo di Austrasia, nel 643, lasciandogli le redini dello Stato.\nNon essendosi mai occupato del governo austrasiano, \u00e8 considerato il primo dei Re fannulloni: si dedic\u00f2 soprattutto alle opere di carit\u00e0 e alla fondazione di monasteri (la tradizione gliene attribuisce dodici, ma di sicuro fece costruire solo i monasteri di Cugnon, Malmedy e St. Martin di Metz). Fu in contatto con papa Martino I che chiese anche il suo sostegno nella lotta contro i monoteliti; mediante i vescovi Amando di Maastricht e Remaclo di Colonia, si adoper\u00f2 anche per la diffusione e il radicamento del cristianesimo nel suo regno.\nNon avendo ancora avuto eredi, Sigeberto adott\u00f2 il figlio di Grimoaldo, Childeberto, e lo nomin\u00f2 suo erede al trono.Poco dopo (attorno al 652) Sigeberto ebbe un figlio dalla moglie Inechilde, Dagoberto.\nSigeberto mor\u00ec il 1\u00ba febbraio del 656, Grimoaldo fece tonsurare ed esiliare Dagoberto che fu inviato in un monastero scozzese, e nello stesso tempo, Grimoaldo proclam\u00f2 re suo figlio, Childeberto, detto l'Adottato. Gli usurpatori vennero presto spodestati e Grimoaldo fu consegnato al sovrano di Neustria, Clodoveo II, che, lo mise in carcere a Parigi e, per aver perseguitato il suo sovrano, fu condannato a morte e fatto morire sotto tortura.Giustiziato l'usurpatore, Clodoveo II si annesse il regno d'Austrasia, che torn\u00f2 autonomo nel 676, quando venne reinsediato il figlio di Sigiberto, Dagoberto II.\nSigeberto III venne sepolto nella chiesa abbaziale di St. Martin a Metz: nel 1063, a causa di un crollo nella cripta, i suoi resti tornarono alla luce e inizi\u00f2 ad essere venerato come santo (il culto venne riconosciuto nel 1070); le sue reliquie vennero poi traslate a Nancy e nel 1742 venne proclamato patrono del ducato di Lorena (i duchi si ritenevano suoi discendenti). Le sue reliquie vennero profanate, bruciate e disperse nel corso della Rivoluzione francese.\nMemoria liturgica di san Sigeberto: il 1\u00ba febbraio.\nMatrimonio e discendenza.\nEgli fu fidanzato inizialmente con Fridiburga, figlia del duca alemanno Gunzo. Successivamente spos\u00f2 successivamente Inechilde, figlia di Bodilon di Treviri e Poitiers e di Sigrada di Verdun, che compare in parecchi documenti di donazioni, con la quale ebbe due figli:"}
{"id": "326132", "revid": "1372005", "url": "https://it.wikipedia.org/wiki?curid=326132", "title": "Clotilde (regina dei Franchi)", "text": "Origini.\nEra figlia del re dei Burgundi, Chilperico II e della moglie, di cui non si conosce il nome. Inoltre era la cugina del futuro re dei Burgundi San Sigismondo, che era figlio di Gundobado fratello di Chilperico\nBiografia.\nClotilde, ancor giovane, rimase orfana di entrambi i genitori; il padre Chilperico II, nel 486 circa, fu ucciso, di spada, dal fratello Gundobado, mentre la madre fu gettata in acqua con un masso legato al collo.Clotilde con la sorella maggiore Sedeleuba (che Gregorio di Tours e l'anonimo cronista del \"Liber historiae Francorum\" chiamano Crona) dallo zio fu inviata in esilio, a Ginevra, presso l'altro zio Godegiselo.Fu in questo periodo che Clotilde e la sorella si convertirono al cattolicesimo.Sempre in questo periodo il re dei Franchi, Clodoveo I, dopo che una delegazione di Franchi aveva visto la giovane Clotilde ed aveva riferito la buona impressione al proprio re, chiese di avere in moglie Clotilde. Gundobado, non osando rifiutare consegn\u00f2 all'inviato del re dei Franchi, Clotilde che, secondo lo storico francese Christian Pfister, nel 493, spos\u00f2 il re dei Franchi, Clodoveo I, che da una concubina aveva gi\u00e0 avuto un figlio, Teodorico.\nClotilde si dedic\u00f2 fin dall'inizio alla conversione del marito pagano, che pur non convertendosi, permise alla moglie di battezzare i figli. Comunque, grazie alla sua influenza, Clodoveo, dopo la guerra contro gli Alemanni abiur\u00f2 la fede dei suoi antenati e, il 24 dicembre 496, onor\u00f2 la sua promessa - secondo Gregorio (Gregorio di Tours, nel suo \"Historia Francorum\", racconta che Clodoveo si convert\u00ec per un voto fatto prima della battaglia di Tolbiacum contro gli Alemanni, ma si tratta probabilmente di una storia ricalcata su quella dell'imperatore Costantino I) - facendosi battezzare a Reims dal vescovo Remigio, assieme alle sorelle, Landechilde e Alboflede.\nNel 511, alla morte del marito, dopo aver diviso il regno tra i quattro figli maschi di Clodoveo, Teodorico (figlio di una concubina) ed i suoi tre figli Clodomiro, Childeberto I e Clotario I, si ritir\u00f2 nel monastero di San Martino a Tours, dove rimase per il resto della sua vita, recandosi a Parigi solo raramente: dal suo ritiro, tent\u00f2 inutilmente di mediare tra i figli che si scontrarono spesso per il predominio sui Franchi. Dovette assistere inerme anche al massacro dei figli di Clodomiro, uccisi nel 524 da Childeberto e Clotario (solo san Clodoaldo riusc\u00ec a mettersi in salvo).\nNel 540 fu raggiunta nel monastero di Tours anche dalla nuora Radegonda, seconda moglie di Clotario I, anch'essa disgustata dalla condotta immorale del marito, che non avendo dato figli al marito si era fatta consacrare diaconessa da san Medardo ed era diventata una religiosa.\nCulto.\nClotilde mor\u00ec il 3 giugno del 545 e venne subito proclamata santa per acclamazione: la sua salma venne portata a Parigi, dove venne sepolta vicino al marito nella basilica parigina dei Saints-Ap\u00f4tres (poi divenuta la chiesa di Santa Genoveffa e oggi il Pantheon di Parigi), sulla collina di Sainte-Genevi\u00e8ve.\nMemoria liturgica il 3 giugno.\nFigli.\nClotilde a Clodoveo diede sei (o sette) figli: "}
{"id": "326134", "revid": "15756", "url": "https://it.wikipedia.org/wiki?curid=326134", "title": "Teodorico III", "text": "Origini.\nEra il secondogenito del re dei Franchi Sali della dinastia merovingia, Clodoveo II e, secondo il continuatore anonimo del cronista Fredegario, della moglie, Batilde, una donna di origine straniera (nella \"Vita Sanct\u00e6 Balthildis\" \u00e8 definita di origine sassone).\nBiografia.\nNel 673, alla morte del fratello primogenito Clotario III, che non aveva eredi diretti (anche se alcuni considerano Clodoveo III suo figlio illegittimo), il trono di Neustria e Burgundia sarebbe dovuto toccare al fratello, Childerico II (gi\u00e0 re di Austrasia), ma Ebroino, maggiordomo di palazzo di Neustria, contro il parere dell'aristocrazia e del clero dei due regni, impose Teodorico.\nApprofittando dei disordini che erano insorti, in quello stesso anno, Chilperico II invase i regni di Neustria e Burgundia, depose Teodorico III e dopo, aver tonsurato sia lui sia Ebroino, li invi\u00f2 nel monastero di Luxovio, in Burgundia e divenne sovrano di tutti i regni franchi, elevando Wulfoaldo a maggiordomo di tutti i regni dei Franchi.\nTornarono entrambi liberi nel 675, dopo la morte di Childerico II (che era stato assassinato da Bodilone, nel 675, insieme al figlio Dagoberto e alla moglie Bilichilde, che era incinta), ma questa volta Ebroino non volle pi\u00f9 sostenere i diritti al trono di Teodorico preferendogli il figlio (presunto) di Clotario III, Clodoveo III gradito anche dagli austrasiani.\nNel 676 Ebroino rinunci\u00f2 a sostenere Clodoveo III, che venne chiuso in un convento, e rimise sul trono Teodorico III, mantenendo la carica di maggiordomo di palazzo di Neustria. Ebroino cerc\u00f2 inoltre di imporre Teodorico III anche come re di Austrasia, ma fu costretto ad accettare come re Dagoberto II, che rientrato dall'esilio divenne re dei Franchi di Austrasia e con l'appoggio del maggiordomo di Austrasia, Wulfoaldo, si scontr\u00f2 spesso con Ebroino e Teodorico III, che nel 677, attaccarono invano l'Austrasia e per un breve periodo vi fu la guerra civile tra i due regni.&lt;br&gt;Fu probabilmente lo stesso Ebroino a organizzare la partita di caccia in cui, nel 679, Dagoberto perse la vita a seguito di un colpo di spada all'inguine da parte di alcuni congiurati.\nDopo la morte di Dagoberto II (679) l'Austrasia and\u00f2 a Teodorico III che cos\u00ec riunific\u00f2 il Regno dei Franchi, ma in pratica rimase indipendente, sotto la guida del maggiordomo Wulfoaldo e dopo la sua morte di Martino e Pipino di Herstal, il figlio di Ansegiso. Dato che molti nobili di Neustria si rifugiavano in Austrasia per sfuggire alle angherie di Ebroino, nel 680, Pipino e Martino attaccarono la Neustria, ma fu Ebroino ad avere la meglio nella battaglia di Leucofao, e, dopo aver messo in fuga gli austrasiani, raggiunse Martino e, con un inganno, lo uccise, con tutti i suoi uomini.\nDopo la morte di Ebroino, Warattone fu nominato maggiordomo da Teodorico III.&lt;br&gt;Nel 682, Warattone fu esautorato dal proprio figlio, Gislemaro, che per\u00f2 poco dopo mor\u00ec, cosicch\u00e9 Warattone torn\u00f2 a essere il maggiordomo di palazzo dei regni di Neustria e Burgundia, fino alla sua morte, avvenuta nel 686.\nDopo la morte di Warattone, Teodorico III nomin\u00f2 maggiordomo di palazzo Bertario. Ma poco dopo la sua nomina, i Neustriani, scontenti del governo di Bertario, cominciarono a migrare verso l'Austrasia e si rivolgevano al maggiordomo di palazzo, Pipino di Herstal, aizzandolo contro Bertario e la Neustria. Allora Pipino invi\u00f2 dei messaggeri al re di tutti i Franchi, Teodorico III, affinch\u00e9 intervenisse a favore di coloro che erano perseguitati, affinch\u00e9 potessero rientrare in Neustria; ma Teodorico, consigliato dal nuovo maggiordomo di Neustria, Bertario, li tratt\u00f2 con superbia e disprezzo. Venutone a conoscenza, Pipino, anche sollecito dai profughi, ormai in miseria, radun\u00f2 l'esercito austrasiano e si diresse verso la Neustria, passando il confine; Teodorico si preparava alla difesa, quando Pipino gli propose di evitare lo scontro, offrendo al suo re oro e argento, ma Teodorico, ancora consigliato da Bertario, rifiut\u00f2. Teodorico III, nel 687, nella battaglia di Textricio, vicino a Vermand, venne allora sconfitto da Pipino, che lo costrinse alla fuga assieme a Bertario. Non molto tempo dopo, nel 688, Bertario fu ucciso dai suoi falsi amici su istigazione della suocera, Ansfida e subito dopo Pipino catturo Teodorico col tesoro reale, e venne dichiarato maggiordomo anche di Neustria, mentre Teodorico III restava re di tutti i Franchi e prese il titolo di \"dux et princeps\" dei Franchi.\nTeodorico mor\u00ec tra la fine del 690 e l'inizio del 691, dopo 17 anni di regno e gli successe il figlio Clodoveo.&lt;br&gt;Teodorico fu sepolto ad Arras, nella chiesa di san Vedasto di Arras.\nMatrimonio e discendenza.\nTeodorico aveva sposato Clotilde, che alcune fonti dicono fosse discendente degli Arnolfingi, addirittura la sorella di Pipino (secondo lo storico francese Christian Settipani, esperto di genealogie era la figlia di Ansegiso), che gli diede tre figli:\nAlcune fonti gli attribuiscono anche un figlio illegittimo (infatti, negli \"Annales Francorum Ludovici Dufour\" \u00e8 scritto che il futuro re, Clotario IV verosimilmente poteva discendere dai re di Neustria, Clodoveo e Teodorico III):"}
{"id": "326136", "revid": "287204", "url": "https://it.wikipedia.org/wiki?curid=326136", "title": "Ebroino", "text": "Biografia.\nNeustriano, entr\u00f2 a corte sotto il regno di Clotario III e, dopo la morte di Ercinoaldo (658), venne nominato maggiordomo: fu un uomo estremamente ambizioso e fautore di una politica tesa alla ricostituzione di un \"Regnum Francorum\" unito (attraverso l'estensione del dominio della Neustria sull'Austrasia) e al consolidamento del potere centrale e assoluto della monarchia (il che gli procur\u00f2 l'ostilit\u00e0 del clero e dell'aristocrazia sia neustriana che austrasiana). Secondo gli Annales Mettenses Priores, era un uomo crudele, con molti vizi.\nMaggiordomo di Clotario III.\nSecondo il continuatore di Fredegario Ebroino fu elevato alla carica di maggiordomo di palazzo con Clotario III, dopo la morte di Ercinoaldo, come conferma anche la \"Domus Carolingicae genealogia\" ed il \"Chronicon Moissiacense\", che data la morte di Ercinoaldo, nel 658.\nIl suo primo atto da maggiordomo fu l'allontanamento da corte della regina Batilde, madre di Clotario III, che fino a quel momento era stata la reggente (Clotario all'epoca aveva solo sette anni) e si ritir\u00f2 nell'abbazia di Chelles; nel 662 mise sul trono di Austrasia (che lui, o il suo predecessore Ercinoaldo, aveva tolto agli usurpatori Grimoaldo I e Childeberto l'Adottato) il fratello minore di Clotario, Chilperico II (di nove anni).\nMaggiordomo di Teodorico III.\nAlla morte di Clotario III, nel 673, senza eredi diretti (anche se alcuni considerano Clodoveo III suo figlio illegittimo), il trono di Neustria e Burgundia sarebbe dovuto toccare al fratello, Childerico II (gi\u00e0 re di Austrasia, in quanto il maggiordomo di palazzo Wulfoaldo, lo aveva elevato al trono), ma Ebroino, senza consultare i notabili del regno proclam\u00f2 re di Neustria e Borgogna il terzo fratello, Teodorico III.&lt;br&gt;L'episodio caus\u00f2 una rivolta dei nobili, che mal sopportavano Ebroino, della quale approfitt\u00f2 Chilperico II, che invase la Neustria e se ne proclam\u00f2 re, depose Teodorico III e dopo, aver tonsurato sia lui che Ebroino li invi\u00f2 nel monastero di Luxovio, in Burgundia, dove a Ebroino fecero prendere i voti. Childerico II divenne sovrano di tutti i regni franchi, elevando Wulfoaldo a maggiordomo di tutti i regni dei Franchi.\nEvaso da Luxovio alla notizia della scomparsa di Chilperico II (che era stato assassinato da Bodilone, nel 675, insieme al figlio Dagoberto e alla moglie Bilichilde, che era incinta), Ebroino torn\u00f2 al potere come maggiordomo di Clodoveo III, figlio presunto (ma gradito agli austrasiani pi\u00f9 di Teodorico III) di Clotario III, dopo aver eliminato, secondo il \"Chronicon Moissiacense\", dopo averlo attirato in un tranello il maggiordomo di palazzo di Neustria e di Borgogna, Leodesio (?-676), figlio di Ercinoaldo, che era stato eletto col suggerimento di Leodegario e di suo fratello Guerino di Poitou, dopo la morte di Clotario III.\nQuindi, nel 676, rimise sul trono Teodorico III, mantenendo la carica di maggiordomo, e si vendic\u00f2 di tutti i suoi nemici (Leodegario di Autun fu ucciso dopo vari tormenti, suo fratello Guerino di Poitou fu trucidato e altri dovettero fuggire e rifugiarsi in Guascogna).&lt;br&gt;Ebroino aveva inoltre cercato di imporre Teodorico III anche in Austrasia, ma fu costretto ad accettare come re, Dagoberto II, che rientrato dall'esilio divenne re dei Franchi di Austrasia e con l'appoggio del maggiordomo di Austrasia, Wulfoaldo, si scontr\u00f2 spesso con Ebroino e Teodorico III, che nel 677, attaccarono invano l'Austrasia e per un breve periodo vi fu la guerra civile tra i due regni.&lt;br&gt;Fu probabilmente lo stesso Ebroino ad organizzare la partita di caccia in cui, nel 679, Dagoberto perse la vita a seguito di un colpo di spada all'inguine da parte di alcuni congiurati.\nEbroino contrast\u00f2 duramente le pretese di autonomia delle varie regioni del regno (particolarmente della Borgogna) e ogni tentativo dell'aristocrazia laica ed ecclesiastica di accrescere il suo potere e i suoi privilegi: ne fecero le spese anche l'abate Filiberto di Jumi\u00e8ges e i vescovi Ennemondo di Lione, Amato di Sion, tutti in seguito canonizzati assieme a Leodegario.\nLo scontro con l'Austrasia e la morte.\nDopo la morte di Dagoberto II (679) l'Austrasia and\u00f2 a Teodorico III che cos\u00ec riunific\u00f2 il Regno dei Franchi, ma in pratica rimase indipendente, sotto la guida del maggiordomo Wulfoaldo e dopo la sua morte di Martino e Pipino di Herstal, il figlio di Ansegiso. Dato che molti nobili di Neustria si rifugiavano in Austrasia per sfuggire alle angherie di Ebroino, nel 680, Pipino e Martino attaccarono la Neustria, ma fu Ebroino ad avere la meglio nella battaglia di Leucofao, e, dopo aver messo in fuga gli austrasiani, raggiunse Martino e, con un inganno, lo uccise, con tutti i suoi uomini.\nNel 681, dato che la Neustria continuava ad essere oppressa da Ebroino, fu organizzata una congiura che lo sorprese di notte e fu ucciso da Ermenefrido, genero di Aega, che poi si rifugi\u00f2 in Austrasia presso Pipino.&lt;br&gt; Dopo la morte di Ebroino, Warattone fu nominato maggiordomo da Teodorico III.\nMatrimonio e discendenza.\nDi Ebroino non si conosce n\u00e9 il nome n\u00e9 gli ascendenti di una eventuale moglie e non si hanno notizie di eventuali figli."}
{"id": "326139", "revid": "399", "url": "https://it.wikipedia.org/wiki?curid=326139", "title": "Architettura MIPS", "text": "In elettronica e informatica l'architettura MIPS (acronimo dell'inglese \"microprocessor without interlocked pipeline stages\") \u00e8 un'architettura informatica per microprocessori RISC sviluppata dalla MIPS Computer Systems Inc. (oggi \"MIPS Technologies Inc\".). Il disegno dell'architettura e del set di istruzioni \u00e8 semplice e lineare, spesso utilizzato come caso di studio nei corsi universitari indirizzati allo studio delle architetture dei processori; tale architettura ha influenzato le architetture di molti altri processori RISC tra i quali si segnala la famiglia DEC Alpha: \u00e8 utilizzata ad es. nel campo dei computer SGI, ed ha trovato grossa diffusione nell'ambito dei sistemi embedded, dei device di Windows CE e nei router di Cisco e anche le console Nintendo 64, Sony PlayStation, PlayStation 2 e PlayStation Portable utilizzano processori MIPS.\nStoria.\nNel 1981 il professore John L. Hennessy della Stanford University avvi\u00f2 un gruppo di ricerca sulle architetture RISC. Le ricerche del team di sviluppo portarono allo sviluppo della prima generazione di processori MIPS. Allora era noto che per incrementare le prestazioni dei processori si sarebbe potuto utilizzare la tecnica delle pipeline. Questa tecnica sebbene fosse semplice da ideare non era semplice da implementare. Le pipeline per funzionare correttamente richiedono che le varie unit\u00e0 siano sincronizzate e che i dati delle varie istruzioni non si sovrappongano, quindi all'interno delle pipeline vengono posti dei blocchi (interblocco) che sorvegliano il completamento delle varie istruzioni e fanno procedere la pipeline solamente quando tutti gli stadi sono pronti. Questo meccanismo garantisce la corretta esecuzione del programma ma introduce spesso stalli nella CPU che deprimono le prestazioni.\nLa caratteristica distintiva del progetto MIPS \u00e8 che tutte le istruzioni dovevano essere completate dagli stadi della pipeline in un solo ciclo di clock in modo da non introdurre ritardi e stalli nella pipeline. Questo permetteva di rimuovere anche molta dell'elettronica legata alla sincronizzazione degli stadi, semplificando il progetto. Questa scelta port\u00f2 a semplificare e velocizzare il progetto ma port\u00f2 anche degli svantaggi molto evidenti come l'eliminazione di istruzioni utili come la moltiplicazione e la divisione. Alcuni osservatori segnalarono che il progetto MIPS (e pi\u00f9 in generale la filosofia RISC) imponevano al programmatore di sostituire le moltiplicazioni e le divisioni con una serie di operazioni pi\u00f9 semplici e che quindi il miglioramento di prestazioni veniva eliminato o notevolmente ridimensionato. Questi osservatori non comprendevano che il miglioramento derivato dalla struttura a pipeline senza stalli compensava ampiamente le moltiplicazioni e le divisioni lente.\nNel 1984 Hennessy si convinse delle potenzialit\u00e0 commerciali del progetto e abbandon\u00f2 temporaneamente l'universit\u00e0 per fondare la MIPS Computer Systems. La societ\u00e0 present\u00f2 l'R2000 nel 1985 e il successore R3000 nel 1988. Questi processori, basati su un'architettura a 32 bit, furono la base di molti sistemi commerciali, tra i maggiori utilizzatori delle CPU si distinse la Silicon Graphics che utilizz\u00f2 le CPU nelle sue workstation. Il progetto commerciale delle CPU MIPS si differenziava dal progetto accademico per la presenza delle istruzioni di moltiplicazione e di divisione e di conseguenza per la presenza di unit\u00e0 di Interlock tra gli stadi che contraddiceva il nome stesso della microarchitettura. Nel 1991 MIPS present\u00f2 il suo primo processore a 64 bit, l'R4000. La MIPS in quel periodo affrontava una seria crisi finanziaria e quindi SGI decise di acquisire la societ\u00e0 per assicurarsi la commercializzazione del processore a 64 bit dato che era fondamentale per le sue workstation. Come sussidiaria della SGI, la societ\u00e0 cambi\u00f2 nome in MIPS Technologies.\nAgli inizi degli anni '90 la MIPS inizi\u00f2 a licenziare i suoi processori a fornitori terzi. Questa scelta era ragionevole considerando la semplicit\u00e0 e la potenza del progetto. I processori MIPS iniziarono a sostituire i processori CISC in molte applicazioni embedded, va ricordato che il prezzo di un processore \u00e8 legato al numero di transistor e al numero di piedini del processore, quindi i processori MIPS risultavano avvantaggiati per il loro basso uso di transistor. Sun Microsystems cerc\u00f2 di replicare il successo dei processori MIPS fornendo in licenza i suoi processori SPARC. Il progetto di Sun non ebbe successo e i processori SPARC non si diffusero nel settore embedded. I processori MIPS durante gli anni novanta acquisirono elevate quote di mercato nel segmento embedded e nel 1997 la societ\u00e0 festeggi\u00f2 il quarantottesimo milione di processori venduti, rendendo il MIPS il primo processore RISC a superare la famosa famiglia Motorola 68000. Nel 1998 la SGI si separ\u00f2 dalla MIPS Technologies e attualmente pi\u00f9 della met\u00e0 dei guadagni della societ\u00e0 dipendono dalle licenze vendute mentre i rimanenti guadagni derivano dallo sviluppo di processori per compratori esterni che verranno prodotti da fornitori esterni.\nNel 1999 MIPS annunci\u00f2 la possibilit\u00e0 di acquistare la licenza per due processori base. Il processore MIPS32 a 32 bit e il processore MIPS64 a 64 bit. NEC, Toshiba e SiByte (in seguito acquisita da Broadcom) ottennero la licenza del MIPS64 appena questa fu annunciata. Philips, e IDT acquisirono la licenza in seguito. Successo dopo successo attualmente i processori MIPS sono tra i processori pi\u00f9 utilizzati per applicazioni ad alta potenza di calcolo ma che richiedono dissipazioni contenute tipo PDA, Set-top box ecc. Un chiaro indicatore della bont\u00e0 del progetto la si ha dalla scelta di Freescale (societ\u00e0 spin-off di Motorola) di utilizzare il core MIPS per i suoi processori invece del core PowerPC di sua propriet\u00e0.\nLa possibilit\u00e0 di utilizzare sotto licenza il core MIPS ha spinto molte persone a fondare delle societ\u00e0 che producessero versioni personalizzate del processore. Una delle prime societ\u00e0 fu la Quantum Effect Devices. Alcuni progettisti MIPS che progettarono il processore R4300 abbandonarono la MIPS per fondare la societ\u00e0 SandCraft e sviluppare l'R5432 per la NEC che in seguito ha sviluppato l'R7100, uno dei primi processori per applicazioni embedded in grado di eseguire istruzioni fuori ordine. I progettisti del primo StrongARM si divisero in due gruppi e fondarono due societ\u00e0 che svilupparono processori basati su core MIPS. Il primo gruppo fond\u00f2 la SiByte e svilupp\u00f2 l'SB-1250 uno dei primi processori systems-on-a-chip (SOC) ad alte prestazioni su architettura MIPS. Il secondo gruppo fond\u00f2 la Alchemy Semiconductor (in seguito acquisita da AMD) che produsse l'Au-1000, un processore SOC) per applicazioni a basso consumo. Lexra utilizz\u00f2 un core tipo MIPS e vi aggiunse estensioni DSP per il trattamento di dati audio e estensioni multithreading per la gestione delle reti locali. MIPS intent\u00f2 contro Lexra due cause legali per violazioni delle sue propriet\u00e0 intellettuali. La prima si risolse rapidamente quando Lexra promise di non pubblicizzare i suoi processori come MIPS compatibili. La seconda causa fu molto pi\u00f9 lunga e danneggi\u00f2 gli affari di entrambe le societ\u00e0; si concluse con MIPS Technologies che forniva a Lextra una licenza gratuita e un ingente risarcimento economico.\nFamiglie MIPS.\nIl primo MIPS commerciale fu l'R2000 che venne presentato nel 1985. Questo processore rispetto alla versione sviluppata all'universit\u00e0 aggiungeva istruzioni per la moltiplicazione e la divisione che venivano trattate in modo indipendente dal processore. Nuove istruzioni furono aggiunte per recuperare i risultati prodotti dalle moltiplicazioni e dalle divisioni. Ironicamente queste istruzioni erano bloccanti (utilizzavano l'interlock) e quindi contraddicevano il nome stesso del processore pur migliorando la densit\u00e0 del codice.\nL'R2000 poteva utilizzare la codifica big-endian o little-endian. Era dotato di 32 registri a 32 bit di uso generale, ma non utilizzava la tecnica della register window dato che era considerata un potenziale collo di bottiglia. La register window invece era utilizzata da processori come l'AMD 29000 e il DEC Alpha. Inoltre il program counter non era direttamente accessibile. L'R2000 poteva gestire fino a quattro coprocessori, di cui uno era integrato all'interno del processore e veniva utilizzato per gestire le eccezioni e le trap mentre gli altri tre erano disponibili per altri usi. Uno poteva essere il processore opzionale R2010, un coprocessore che implementava una FPU con trentadue registri a 32bit, i quali potevano essere utilizzati come 16 registri a 64 bit per la doppia precisione.\nL'R3000 successore dell'R2000 venne presentato nel 1988, aggiunse una cache da 32 KB per istruzioni e dati (in seguito venne espansa a 64 KB) che supportava la coerenza delle cache per facilitare lo sviluppo di sistemi multiprocessore. Sebbene il supporto del multiprocesso fosse parzialmente fallato l'R3000 venne utilizzato da molti sistemi multiprocessore. L'R3000 includeva una MMU, una caratteristica comune per i processori di quell'epoca. L'R3000 fu il primo processore MIPS a vendere pi\u00f9 di un milione di processori. Il processore R3000A venne utilizzato nella console PlayStation della Sony ed era una versione a 40 Megahertz. Come l'R2000 anche l'R3000 poteva essere affiancato da un coprocessore matematico, l'R3010. Pacemips produsse l'R3400 e IDT produsse l'R3500, che non era altro che un R3000 e R3010 in un solo chip. Il Toshiba R3900 \u00e8 virtualmente il primo SoC per i primi palmari basati su Windows CE.\nL'R4000 venne presentato nel 1991 ed estese il set di istruzioni MIPS portandolo a 64 bit. La FPU venne integrata nel processore per creare un singolo chip molto veloce (venne presentato con una frequenza di 100\u00a0MHz). Tuttavia per ottenere una frequenza elevata i progettisti ridussero la cache a 8 KB e ogni accesso richiedeva comunque 3 cicli. L'elevata frequenza venne ottenuta creando una pipeline profonda (chiamata super pipeline dalla societ\u00e0). Dopo la presentazione dell'R4000 molte altre versioni vennero presentate. Tra le varie versioni \u00e8 da segnalare l'R4400 presentato nel 1993. Il processore era dotato di 16 KB di cache, un'architettura a 64 bit e un controller per una cache esterna di secondo livello da 1 megabyte.\nDopo essere diventata divisione della SGI, la MIPS svilupp\u00f2 il processore a basso costo R4200 e in seguito l'R4300, un R4200 con bus esterno a 32 bit. Il Nintendo 64 utilizz\u00f2 il processore VR4300 prodotto dalla NEC che era una versione a basso costo del MIPS R4300i\nQuantum Effect Devices (QED) era una compagnia nata dall'abbandono della MIPS di alcuni progettisti che svilupp\u00f2 i processori R4600, R4700, R4650 e R5000. I progettisti della QED erano rimasti contrariati dalla scelta della famiglia R4000 di sacrificare la cache per ottenere delle frequenze di funzionamento elevate. I progettisti invece enfatizzarono la presenza di una ampia cache ad accesso rapido (due cicli di clock per accedervi) e fecero un uso efficiente del silicio. L'R4600 e l'R4700 vennero utilizzati da SGI per le sue macchine a basso costo SGI Indy. Furono i primi processori di tipo MIPS ad essere utilizzati da Cisco per i suoi router. L'R4650 venne utilizzato per il set-top box WebTV. La FPU dell'R5000 era pi\u00f9 efficiente della FPU dell'R4000, difatti gli SGI Indy basati su R5000 fornivano prestazioni notevolmente migliori nel settore grafico rispetto alle macchine SGI Indy basate su R4000. In seguito la QED present\u00f2 i processori RM7000 e RM9000 per applicazioni embedded come dispositivi di rete e stampanti laser. QED venne acquisita da PMC-Sierra nell'agosto del 2000.\nNel 1994 venne presentato l'R8000 il primo MIPS superscalare. Il processore era dotato di due ALU ed era in grado di eseguire due operazioni per ciclo di clock. Il progetto del processore venne diviso su sei integrati. Un integrato conteneva le unit\u00e0 di esecuzione per gli interi (con una cache da 16 KB per i dati e da 16KB per le istruzioni). Un secondo integrato conteneva l'unita FPU, due integrati contenevano una cache di secondo livello e un integrato arbitrava il bus della cache. L'ultimo integrato era un controller della cache ASIC. Il progetto era basato su due pipeline complete con unit\u00e0 di moltiplicazione e di somma a doppia precisione. Le pipeline venivano alimentate dalla cache di secondo livello da 4 MB. L'R8000 venne utilizzato dai server SGI Power Challenge inizialmente e dai server Power Indigo2 in seguito. Le ridotte prestazioni nel calcolo sugli interi e il suo elevato costo scoraggi\u00f2 molti acquirenti sebbene le prestazioni nel calcolo in virgola mobile furono apprezzate dagli enti scientifici. L'R8000 rimase sul mercato per solo un anno quindi \u00e8 un processore MIPS abbastanza raro.\nNel 1995 venne presentato l'R10000. Il processore era basato su un disegno a singolo integrato ed era progettato per essere molto pi\u00f9 veloce dell'R8000. Era dotato di una cache primaria da 32 KB per i dati e le istruzioni. Il processore era superscalare e gestiva l'esecuzione fuori ordine delle istruzioni. Sebbene fosse dotato di una sola FPU e di una solo bus verso la memoria, le prestazioni elevate nel calcolo sugli interi, il basso costo e la alta densit\u00e0 resero l'R10000 la scelta preferita dalla maggior parte dei clienti. Progetti successivi vennero basati sull'architettura dell'R10000. L'R12000 era una versione miniaturizzata dell'R10000 per poter innalzare la frequenza operativa. Il processore R14000 era una versione a frequenza maggiore con in aggiunta il supporto per le memorie DDR SDRAM per la cache di secondo livello. Inoltre il processore era dotato di un bus esterno a 200\u00a0MHz per aumentare le prestazioni. La versione successiva chiamata R16000 e R16000A era dotata di una frequenza di funzionamento maggiore, una cache di primo livello maggiore e una dimensione minore grazie alla nuova tecnologia di produzione.\nNota: Le specifiche indicate sono le pi\u00f9 comuni ma esistono delle varianti soprattutto per la cache di secondo livello.\nDescrizione.\nLe prime architetture MIPS erano realizzate a 32-bit (generalmente 32-bit per registri e data paths), mentre le ultime versioni sono a 64-bit. Esistono cinque revisioni del MIPS instruction set, chiamate codice_1, codice_2, codice_3, codice_4, e codice_5. L'ultima di queste, codice_5 Release 2, definisce un insieme di registri di controllo come l'instruction set. Molte estensioni \"add-on\" sono anche disponibili, incluso codice_7 che \u00e8 un semplice insieme di istruzioni dedicate SIMD in floating-point per applicazioni 3D, codice_8 che \u00e8 un'istruzione SIMD molto costosa su interi che usa registri floating-point a 64-bit, codice_9 che aggiunge compressione alle istruzioni che creano un programma riducendo lo spazio occupato (una tecnologia simile alla tecnologia Thumb implementata dall'architettura ARM), e il pi\u00f9 recente codice_10, una nuova aggiunta multithreading per i sistemi simili all'HyperThreading implementato da Intel nei processori Pentium 4.\nApplicazioni.\nMolti produttori di workstation hanno utilizzato processori MIPS. Tra i vari segnaliamo la SGI, MIPS Computer Systems Inc., Olivetti, Siemens-Nixdorf, Acer, Digital Equipment Corporation, NEC, e DeskStation. Molti sistemi operativi sono stati portati per le architetture basate su processori MIPS. I pi\u00f9 famosi sono l'IRIX prodotto da SGI, Microsoft Windows NT (sebben il supporto per processori MIPS sia terminato con Windows NT 4.0), Windows CE, Linux, BSD, Unix System V, SINIX, MIPS Computer Systems RISC/OS e altri.\nTuttavia l'utilizzo dei processori MIPS all'interno di computer e workstation \u00e8 in declino costante. SGI ha annunciato la dismissione delle macchine basate su architettura MIPS preferendosi concentrare su macchine basate su processori Intel IA-64. Comunque l'uso dei processori MIPS nelle macchine embedded \u00e8 ancora comune. I processori sono a basso consumo e offrono buone prestazioni quindi sono spesso scelti per macchine portatili. Inoltre l'architettura MIPS \u00e8 diffusa quindi esistono molti tool di sviluppo e programmatori esperti della piattaforma.\nLa quasi totalit\u00e0 dei router sono ormai basati su MIPS su sistema operativo Linux, spesso in versione OpenWrt o DD-WRT, ad esclusione di rari ARM, come ad esempio l'Alice Gate Enterprise che monta un ARM940. La sonda spaziale New Horizons, sviluppata dalla NASA per l'esplorazione di Plutone e del suo satellite Caronte lanciata nel 2006, \u00e8 equipaggiata con un processore MIPS R3000.\nCore.\nNegli ultimi anni molti core MIPS sono stati messi in commercio con tecnologia IP core per permettere una progettazione di sistemi embedded su misura. Core a 32 e 64 bit sono stati immessi sul mercato con i nomi 4K e 5K e sono stati venduti tramite licenza, come anni prima fu fatto per i progetti MIPS32 e MIPS64. I core possono essere collegati ad altre unit\u00e0 come unit\u00e0 FPU, sistemi SIMD e altri dispositivi di input/output, ecc.\nI core MIPS sono stati un successo commerciale e sono utilizzati da molte industrie per realizzare i loro prodotti. Per esempio Cisco e Linksys utilizzano i core per i propri router e modem. I core sono all'interno di molte stampanti laser, lettori di smartcard, set top box, robot, computer portatili, console come la Sony PlayStation 2 e la PlayStation Portable. In dispositivi come i telefoni e i PDA tendenzialmente vengono utilizzati processori ARM che sono principali concorrenti dei processori MIPS nel settore embedded. In questo settore Microchip Technology, uno dei maggiori produttori mondiali di microcontrollori, ha utilizzato il core MIPS 4K per il suo modello di punta PIC32.\nProgrammazione e emulatori.\nEsiste un emulatore gratuito del processori R2000/R3000 chiamato SPIM che funziona su molti sistemi operativi (Unix, Linux, Mac OS X, MS Windows 95/98/NT/2000/XP e MS DOS) che fornisce un buon ambiente per imparare l'assemby MIPS e per impratichirsi con la programmazione di macchine RISC.\nGXemul invece \u00e8 un emulatore molto potente (conosciuto precedentemente come mips64emul project) che non emula solamente i processori (dall'R4000 all'R10000) ma pu\u00f2 emulare le macchine complete. Per esempio si pu\u00f2 utilizzare GXemul per simulare il funzionamento di una macchina DECstation con MIPS R4400 o una macchina SGI O2 con MIPS R10000 e un discreto numero di periferiche come controller SCSI, schede grafiche, ecc.\nQemu \u00e8 un ben noto emulatore opensource e multipiattaforma. Sebbene sia usato principalmente per emulare un processore x86, permette anche di emulare una piattaforma virtuale MIPS based, simulando un processore MIPS32 4Kc. MARS, infine, \u00e8 un emulatore e IDE molto potente, scritto in Java e sviluppato da un gruppo della Missouri State University, con al suo interno vari strumenti ed una finestra di aiuto molto dettagliata.\nAltri modelli e sviluppi futuri.\nLa famiglia MIPS include anche l'R6000, una implementazione ECL dell'architettura MIPS prodotto da Bipolar Integrated Technology. L'R6000 introdusse il set di istruzioni codice_2. Il TLB e l'architettura della cache era diversa da quella degli altri membri della famiglia MIPS. R6000 non aveva le prestazioni che i progettisti speravano e dopo un breve utilizzo da parte di Control Data Corporation venne abbandonato. L'RM7000 era una versione dell'R5000 con 256 KB di cache di secondo livello e un controller per una cache di terzo livello opzionale. Il suo mercato primario erano i dispositivi embedded e i dispositivi di rete, difatti venne utilizzato estesamente da Cisco System. Il nome R9000 non \u00e8 stato mai utilizzato.\nIn quel periodo SGI decise di abbandonare la piattaforma MIPS a favore dei processori Intel Itanium e quindi ferm\u00f2 lo sviluppo dei processori successivi all'R10000. I tempi di passaggio alla piattaforma Itanium furono pi\u00f9 lunghi del previsto e intanto le macchine basate su MIPS venivano migliorate. Nel 1999 comunque era chiaro che lo sviluppo dei processori di fascia alta era stato abbandonato troppo rapidamente e quindi vennero presentati i processori R14000 e R16000 che nonostante il nome non erano molto dissimili dall'R10000. SGI cerc\u00f2 di portare la potente FPU della serie R8000 in altri processori MIPS e di sviluppare una versione dual core, ma problemi finanziari bloccarono il progetto. Inoltre SGI decise di utilizzare la tecnologia QuickTransit per permettere alle macchine basate su Itanium di utilizzare i programmi compilati per MIPS e quindi pose la parola fine allo sviluppo dei processori MIPS per piattaforma IRIX.\nUna versione semplificata della gestione della pipeline \u00e8 la pipeline DLX, possibile grazie alla rinominazione dei registri esplicita."}
{"id": "326140", "revid": "599013", "url": "https://it.wikipedia.org/wiki?curid=326140", "title": "Mail art", "text": "La mail art, anche conosciuta con il termine arte postale, \u00e8 un movimento artistico Popolare che usa il servizio postale come mezzo di distribuzione, tramite l'invio di opere generalmente di piccolo formato creando cos\u00ec un feed-back tra mittente e destinatario. La mail art \u00e8 considerata arte solo dopo la sua spedizione. Gli artisti di mail art vengono regolarmente coinvolti sullo sviluppo di tematiche specifiche per poi realizzare mostre o pubblicazioni.\nI materiali pi\u00f9 comunemente utilizzati per la mail art includono cartoline, carta, collage composti da oggetti di uso comune ed immagini riciclate, francobolli di pelle, francobolli d'artista e dipinti, ma possono anche includere poesie, sound art e musica, tanto che oggi si parla di un network parallelo chiamato \"cassette culture\" o \"tape network\" sviluppatosi con l'introduzione delle musicassette come espressione sonoro-musicale della mail art.\nSe le origini della mail art possono essere rintracciate nei primi esperimenti del futurismo con i collaggi postali di Ivo Pannaggi (1920) o con la creazione di francobolli di Dadaisti come Marcel Duchamp, \u00e8 altres\u00ec vero che la costituzione di un vero e proprio network di \"artisti postali\" risale agli anni '50 e '60, quando dal movimento Fluxus si svilupp\u00f2 in tutto il mondo, con migliaia di partecipanti provenienti da oltre 50 nazioni. Fu poi Ray Johnson e la sua New York Correspondence School a sviluppare il primo network di \"artisti postali\" che si auto-definirono come tali.\nLa comunit\u00e0 degli artisti postali danno valore alla interconnettivit\u00e0 dei partecipanti e promuovono un'etica di egualitarismo che spesso aggira i circuiti ufficiali dell'arte fatti di musei, gallerie e fiere. I mail artist fanno affidamento sulla rete di contatti come principale metodo di diffusione del loro lavoro, piuttosto che dipendere dall'abilit\u00e0 nel trovare spazi espositivi. Questa comunit\u00e0 abbraccia quindi uno status alternativo e da outsider, e si autodefinisce come \"The Eternal Network\" o solo come \"The Network\". Per contro, la mail art si basa sulla comunicazione interpersonale, sullo scambio e sulla creazione di una comunit\u00e0 virtuale di principianti ed amatori, ed in questo senso pu\u00f2 essere vista come anticipatrice delle cyber comunit\u00e0 che possiamo trovare su internet.\nStoria.\nLe radici della mail art tra mito ed industria postale.\nL'artista Edward M. Plunkett, nel descrivere le origini antiche della comunicazione come forma d'arte, dichiar\u00f2 provocatoriamente che le origini storiche e mitologiche della Mail art si trovano nel gesto di Cleopatra che sped\u00ec s\u00e9 stessa a Giulio Cesare arrotolata in un tappeto.\nAltri fanno risalire le origini della Mail art agli articoli di cancelleria postale ('stationery'), dai quali la Mail art \u00e8 ora distinta (se non definita nel suo senso pi\u00f9 lato). Il primo esempio di cancelleria postale sono state le illustrazioni create dall'artista inglese William Mulready (1786-1863) per la riproduzione di massa a mezzo stampa del primo stock di buste pre-affrancate prodotte per il lancio della Penny Post in Gran Bretagna nel 1840. La creazione di Mulready non fu ben accolta dal pubblico e vari disegnatori e artisti produssero delle versioni parodistiche. Comunque si cap\u00ec che era disponibile una innovativa e potente comunicazione basata sull'elementare servizio postale, e nei successivi cinquanta anni milioni di buste illustrate con la pi\u00f9 grande variet\u00e0 di temi e motivi pass\u00f2 attraverso i servizi postali di tutto il mondo, con grafiche che spaziavano dal comico e satirico alla pubblicit\u00e0 commerciale e industriale, passando per la divulgazione di cause sociali come il libero scambio, la pace nel mondo, la fraternit\u00e0 e l'abolizione della schiavit\u00f9. Esistono anche esempi di propaganda con temi patriottici prodotti da alcuni paesi. L'utilizzo entusiastico delle illustrazioni sulle buste continu\u00f2 fino alla seconda met\u00e0 del XIX secolo finch\u00e9 le amministrazioni postali di tutto il mondo cominciarono ad autorizzare l'uso di cartoline illustrate.\nLe origini: I primi esperimenti delle Avanguardie storiche.\nAnche se il termine \"Mail art\" fu coniato solo negli anni '60 ed il network degli artisti postali viene considerato pienamente attivo solo negli anni '50, alcune tra le avanguardie storiche dell'inizio del secolo, sperimentarono il sistema postale fornendo cos\u00ec importanti antecedenti al movimento che si svilupper\u00e0 poi. Gi\u00e0 nel 1920, il futurista Ivo Pannaggi cre\u00f2 e sped\u00ec una serie di piccole opere da lui chiamate collaggi postali. Negli stessi anni Giacomo Balla e Francesco Cangiullo diedero inizio a quello che chiamavano \"corrispondenza creativa\", mentre sono solo di pochi anni dopo i collage di dadaisti come Marcel Duchamp e Kurt Schwitters.\nNegli anni '50, Yves Klein realizz\u00f2 il suo francobollo blu, che fu fatto circolare nei circuiti postali creando problemi alla burocrazia di quel periodo.\nLa nascita ufficiale della mail art va invece datata agli inizi degli anni '60, quando la \"New York Correspondance School\" di Ray Johnson istituzionalizz\u00f2 lo scambio di opere tramite il mezzo postale.\nRay Johnson, la New York Correspondance School e Fluxus.\nGli esperimenti di Ray Johnson con le istruzioni di spedizione ed i solleciti all'attivit\u00e0 dai suoi destinatari si svilupp\u00f2 sul finire degli anni '50 e forn\u00ec alla mail art una planimetria per il libero scambio dell'arte tramite la posta. Nel 1962, Plunkett coni\u00f2 il termine \"New York Correspondence School\" per riferirsi alle attivit\u00e0 di Johnson, che dal canto suo adott\u00f2 questo pseudonimo sbagliandone volontariamente l'ortografia. La scelta deliberata di errori ortografici divenne poi una caratteristica dello spirito ludico della Correspondance School e del suo modo di agire.\nMolti dei membri della Correspondance School erano nomi sconosciuti, e le lettere che mandavano erano spesso composte esclusivamente da adesivi o disegni, spesso insegnando al destinatario a compiere una serie di semplici azioni. Il lavoro di Johnson consisteva principalmente in lettere spesso con l'aggiunta di scarabocchi e stampe gommate che spesso inviava ad amici e conoscenti. La Correspondance School fu semplicemente un network di singolarit\u00e0 che si compiacevano del loro portare avanti una forma d'arte e che apprezzavano il senso di humor di Johnson. Un esempio delle attivit\u00e0 della Correspondance School fu quando in una calling invit\u00f2 tutti coloro che erano devoti all'attrice Anna May Wong.\nIn una intervista del 1968 Johnson trovava interessante la corrispondenza postale proprio per i limiti che questa impone nelle relazioni interpersonali. La corrispondenza \u00e8 \"una strada per trasportare un messaggio o una certa idea non verbale; Non \u00e8 un conforto per le due persone. \u00c8 un oggetto che sar\u00e0 aperto probabilmente in privato... Guardi l'oggetto e forse stimoler\u00e0 il tuo interesse ed in modo molto diretto ti attraversa qualcosa che \u00e8 da un'altra parte...\".\nLa prima importante mostra della New York Correspondence School fu organizzata da Johnson e Maricia Turker al Whitney Museum of American Art di New York nel 1970, e fu la prima vera mostra significativa del genere mail art.\nIl 5 aprile del 1973 Johnson dichiar\u00f2 la \"morte\" della New York Correspondence School in una lettera non pubblicata, inviata al Dipartimento Obitorio del The New York Times ed invi\u00f2 delle copie ai partecipanti al network. Nonostante ci\u00f2 Johnson continu\u00f2 a fare mail art dopo questo evento.\nNel 1973 George Maciunas incluse in uno dei suoi diagrammi, la mail art tra le attivit\u00e0 praticate da Robert Filliou, uno degli artisti di Fluxus. Fu Fillou a coniare il termine \"Eternal Network\", che divenne uno dei sinonimi di mail art. Altri artisti di Fluxus furono coinvolti sin dai primi anni '60 nella creazione di francobolli d'artista (Robert Watts, Stamp Dispenser, 1963), cartoline (Ben Vautier, The Postman's Choice, 1965) ed altri lavori connessi alla comunicazione postale. Comunque il network dell'arte postale contava molti artisti di Fluxus fin dai primi anni '60 ed anche se Johnson non \u00e8 considerato un membro del movimento Fluxus, i suoi interessi e la sua attitudine erano spesso comuni ad un certo numero di Fluxartist.\nLa Mail art negli anni '70 e '80.\nNegli anni '70 la pratica dell'arte postale aument\u00f2 considerevolmente, funzionando come canale di espressione economico e flessibile particolarmente adatto per culture non riconosciute ed underground, dimostrando cos\u00ec una spiccata vitalit\u00e0 laddove la censura degli stati era maggiormente impegnata nel bloccare la diffusione di idee alternative, come nei paesi al di l\u00e0 della cortina di ferro, oppure in Sudafrica.\nNel 1972 gli artisti postali italiani Romano Peli e Michaela Versari fondano a Trento il \"C.D.O.\" Mail Art Archives, trasferendolo a Parma nel 1975 ed attivo fino al 1984, realizzando numerose mostre internazionali con i maggiori esponenti a livello mondiale del circuito della Mail Art, anno in cui scrivono il saggio \"Nascita e vita della Mail Art\" pubblicato sulla rivista D'Ars di Milano. \nNel 1981 Peli fonda la 1\u00b0 Rivista di \"discussione\" sulla mail art \"Mailart-Space International\" e l'anno seguente scrive il 1\u00b0 Manifesto Internazionale dell'Arte Postale (edito nel giugno del 1982 dal CDO e controfirmato da 24 mailartisti). \nLo sviluppo di un network sempre pi\u00f9 ampio di arte postale, fatto di nuove amicizie nate dalla corrispondenza e dall'instaurarsi di nuove relazioni, portarono negli anni '80 alla organizzazione di numerosi festival e convegni dove la comunit\u00e0 della mail art poteva incontrarsi, socializzare, esibirsi, mostrare i propri lavori e programmare altre collaborazioni. Tra questi eventi c'era l\"'Inter Dada Festivals\" organizzato in California ed il \"Decentralized Mail Art Congress\" del 1986.\nNel 1984 l'evolversi delle norme della comunit\u00e0 dell'arte postale fu messa alla prova quando il curatore Ronny Cohen organizz\u00f2 la mostra \"Mail Art Then and Now\" alla Galleria Franklin Furnace di New York. La mostra attraversava aspetti storici per poi esporre nuovi artisti postali, e per mediare tra i due aspetti, Cohen selezion\u00f2 il materiale inviato alla Franklin Furnace, rompendo cos\u00ec la regola non scritta, ma comunemente accettata, secondo cui tutti i lavori inviati dovevano essere mostrati. L'intento di editare, interpretare e censurare venne poi discusso ampiamente in un dibattito in due serate organizzato da Artists Talk on Art nel febbraio dello stesso anno che vide sul palco il curatore con l'artista postale Carlo Pittore e moderato dal critico d'arte Robert C. Morgan. Nella seconda serata, in seguito alla lettura di un Manifesto steso dallo stesso Pittore, Cohen fu deriso dai partecipanti al Panel, che uscirono indignati.\nI lavori inizialmente esclusi furono infine reinseriti nella mostra, ma l'evento risuon\u00f2 e rivel\u00f2 una spaccatura ideologica all'interno della comunit\u00e0 della mail art.\nIl continuo aumento di meeting e congressi di artisti postali nei tardi '80, unito all'articolazione di numerosi \"-ismi\" proclamati dai loro fondatori come movimenti interni alla mail art, fu in parte la risposta della frattura che si fece visibile dopo la mostra alla Franklin Furnace. Anche se durante il Mail Art Congress del 1986 fu proposto satiricamente da H.R. Fricker anche il \"Turismo\" come nuovo movimento dell'arte postale, nondimeno la mail art, nella sua forma pura, continu\u00f2 a funzionare senza ulteriori luoghi d'incontro dei networker. Come artista postale, Anna Banana puntualizz\u00f2 che \"la parte migliore della mail art \u00e8 che tu non debba essere presente di persona per essere dentro un'azione\".\nGli anni '90 e l'impatto dell'era di internet.\nNel 1994 l'artista postale olandese Ruud Janssen ha cominciato una serie di interviste postali che oggi sono riconosciute come un contributo fondamentale nel campo della mail art.\nNegli anni '90, in termini di attivit\u00e0 postale globale, fu raggiunto il picco massimo per la mail art e gli artisti postali, informati di tale aumento, iniziarono una graduale esportazione dei progetti collettivi verso il web ed i nuovi e pi\u00f9 economici mezzi di comunicazione digitale. Internet facilit\u00f2 una veloce propagazione di \"Mail art call\" (inviti alla mail art), precipitando nella partecipazione di un enorme numero di nuovi partecipanti.I blog ed i siti sulla mail art divennero sempre pi\u00f9 di uso comune per la visualizzazione di contributi e documentazioni online, anche se molti artisti postali continuarono a preferire i vecchi mezzi basati sulla cassetta postale.\nCaratteristiche.\nLa mail art \u00e8 \u00abuna pratica artistica d'avanguardia che consiste nell'inviare per posta a uno o a pi\u00f9 destinatari cartoline, buste, e simili, rielaborate artisticamente.\u00bb\nUna caratteristica tipica della Mail art \u00e8 quella dello scambio non commerciale; la Mail art degli inizi era, in parte, una cerchia esclusiva di gallerie d'arte ed eventi che non prevedevano la presenza di una giuria.\nUn presupposto della Mail art \u00e8 che \"i mittenti ricevono\", nel senso che non ci si deve aspettare di ricevere Mail art senza partecipare attivamente al movimento.\nI mail-artisti solitamente si scambiano opere in forma di lettere illustrate, fanzine, timbri, buste decorate o illustrate, figurine d\u2019artista (artist trading cards), cartoline, \"francobolli d'artista\" (artistamp), interviste postali e oggetti tridimensionali come \u2013 ad esempio \u2013 i 'Libri d'Artista' Artist-Book.\nOltre all'attivit\u00e0 dei mail-artisti informali esiste nella storia un'ampia serie di esempi creativi spediti per posta. L'esempio pi\u00f9 familiare sono le illustrazioni sulle buste con il timbro del primo giorno di emissione, che i filatelici chiamano buste \"primo giorno\" (first day cover), ma i mail-artisti si occupano di un altro tipo di \"lettere decorate\", insieme a una vasta gamma di altri procedimenti e supporti come i timbri e la creazione di \"francobolli d'artista\" (Artistamp). Tradizionalmente, ma non sempre, la Mail art si distingue dalla semplice \"arte spedita\", arte che non sfrutta il servizio postale, ma rimane semplicemente arte spedita per posta.\nMail Art Network.\nIl concetto di Mail Art Network affonda le proprie radici nel lavoro di gruppi precedenti, tra cui gli artisti Fluxus e l'idea di \"multipli\" o opere d'arte prodotte in edizioni. Pi\u00f9 comunemente, gli artisti del Mail Art Network producono e si scambiano cartoline, timbri e francobolli (Artistamp) autoprodotti, buste decorate o illustrate personalmente. Ma anche gli oggetti pi\u00f9 grandi e difficili da trasportare sono stati spediti dagli artisti del Mail Art Network, per molti dei quali il messaggio e il mezzo sono sinonimi.\nFondamentalmente, la Mail art nel contesto del Mail Art Network \u00e8 una forma di arte concettuale. \u00c8 un \"movimento\" senza soci e senza leader. L'Unione internazionale degli artisti postali (International Union of Mail Artists, IUOMA) \u00e8 un gruppo di mail-artisti attivi individualmente in molto paesi. IUOMA \u00e8 stata fondata nel 1988 ed ora ha un proprio forum on line. Chiunque pu\u00f2 chiedere di prenderne parte; cos\u00ec il gruppo \u00e8 unito solo concettualmente.\nIl vecchio server Prodigy aveva un grande gruppo di artisti che collaboravano in rete e tramite il servizio postale per creare e partecipare alla Mail art nel 1990. Molti esitavano a definirsi artisti, ma erano incoraggiati ed educati da Arto Posto (Dorothy Harris) una volta entrati nel gruppo. I mail-artisti sono stati tra i primi a percepire e sfruttare le possibilit\u00e0 di diffusione del World Wide Web quando apparve nel 1992 portando la novit\u00e0 della grafica rispetto all'Internet precedente, basato principalmente sul testo. Ma allo stesso tempo, Internet non offriva niente di nuovo a questi artisti (non essendo certo possibile spedire oggetti tramite la rete). I mail-artisti, come i graffitisti, spesso lavorano anonimamente o collettivamente usando pseudonimi.\nAnche le figurine d'artista (Artist Trading Cards o ATCs) possono essere spedite per posta e sono scambiante intensamente dai mail-artisti. Mail art e ATCs sono attivit\u00e0 simili, ma c'\u00e8 una differenza sostanziale tra le due: ci\u00f2 che \u00e8 unico nel concetto delle ATCs \u00e8 lo scambio, specificamente faccia a faccia. Durante le sessioni di scambio (Trading Sessions) le \"carte prendono vita\", prevedono un'attivit\u00e0 sociale. Ci\u00f2 che \u00e8 comune \u00e8 lo scambio senza il tramite del mondo dell'arte e senza il coinvolgimento del denaro.\nSi ritiene che uno dei pi\u00f9 grandi progetti di Mail art sia il progetto Brain Cell di Ryosuke Cohen, iniziato nel 1985. Fino al 2006 sono state create pi\u00f9 di 600 edizioni, e ne vengono create di nuove ogni 8-10 giorni. Ma si veda anche il suo progetto di ritratti eseguiti incontrando personalmente i mail artisti.\nIl progetto Memo(random)/Memo(ry) di Robin Crozier \u00e8 iniziato nei primi anni ottanta. L'archivio TAM Rubberstamp Archive di Ruud Janssen, in cui vengono documentati i timbri usati nel Mail Art Network, \u00e8 iniziato nel 1983. Il progetto Fluxus Bucks di Ex Posto Facto (Garland, Texas USA), che prevede la produzione, la distribuzione e la circolazione di migliaia di \"banconote Fluxus\", \u00e8 iniziato nel 1994."}
{"id": "326143", "revid": "120858802", "url": "https://it.wikipedia.org/wiki?curid=326143", "title": "Santa Petronilla", "text": "Biografia.\nCome molti santi dei primi tempi della Chiesa, poco o nulla si conosce di questa persona. Nella \"Passio\" dei santi Nereo e Achilleo composta nel V-VI secolo si afferma che Petronilla sarebbe figlia di san Pietro.\nLe sole informazioni sicure, riguardanti il suo nome e il fatto che fosse una martire, sono scritte su un affresco del IV secolo presente della Basilica sotterranea della catacomba di Domitilla a Roma. Questo affresco, che \u00e8 tutt'oggi il pi\u00f9 antico affresco della cristianit\u00e0, si trova dietro l'abside della Basilica fatta costruire da Papa Siricio tra il 390 e il 395 nelle catacombe sulla via Ardeatina dette di Domitilla. In questo affresco appare la scritta \"Petronella Mart\".\nCulto e patronati.\nIl sarcofago, che custodiva le spoglie della santa, venne traslato in una cappella nei pressi della antica basilica di San Pietro in Vaticano da papa Paolo I nel 757 che da lei prese nome e posta sotto la protezione dei re di Francia, e tuttora \u00e8 presente in San Pietro. \nCarlo Magno nell'800 visit\u00f2 la cappella dove era custodito il corpo e pare venerasse molto questa santa. La tradizione vuole che Petronilla fosse figlia di san Pietro, anche se non vi sono prove o testimonianze che confermino questo fatto; oggi si ritiene che fu la somiglianza dei due nomi Pietro e Petronilla ad associare le due figure, anche se molti eruditi in passato quale Cesare Baronio ritenevano che Petronilla fosse una discepola molto legata a Pietro, una figlia quindi spirituale e non carnale, e pertanto ne avesse preso il nome. Certo \u00e8 che a motivo di questa supposizione la Francia adott\u00f2 la martire come propria patrona: la Francia \u00e8 la prima figlia della Chiesa, come Petronilla era la figlia del primo capo della Chiesa.\nPetronilla viene festeggiata dalla Chiesa cattolica il 31 maggio.\nViene considerata santa patrona dei seguenti comuni italiani:\nSi trova inoltre una chiesa a lei dedicata nel comune di San Vito al Tagliamento.\nIconografia.\nLa santa \u00e8 raffigurata mentre viene guarita da san Pietro; i primi cristiani la rappresentavano con una scopa; spesso \u00e8 rappresentata come una giovane con un mazzo di chiavi e un ramo di palma. Pi\u00f9 raramente \u00e8 accompagnata da un delfino."}
{"id": "326146", "revid": "327794", "url": "https://it.wikipedia.org/wiki?curid=326146", "title": "Darfur", "text": "Il Darfur (, ossia \"paese dei Fur\") \u00e8 una delle nove province storiche (\"mud\u012briyy\u0101t\") del Sudan, situata nella parte occidentale del Paese, nel deserto del Sahara. \u00c8 in maggioranza abitato da popolazioni musulmane, come nel resto del nord della nazione. Il territorio \u00e8 oggi suddiviso in cinque Stati (\"wilayat\"): Darfur Occidentale (Gharb Darfur), con capitale Al Junaynah, Darfur Settentrionale (Chamal Darfur), con capitale Al Fashir, Darfur Meridionale (Djanub Darfur), con capitale Nyala, Darfur Centrale (Wasat Darfur), con capitale Zalingei e Darfur Orientale (Scharq Darfur), con capitale Ad Daein.\nIslamizzato nel XIV secolo, il sultanato indipendente del Darfur raggiunse la massima potenza tra la fine del XVII ed il XVIII secolo. Inglobato nell'Egitto nel 1874, per questo motivo sostenne il movimento mahdista, da cui poi si allontan\u00f2, ottenendo alla sua sconfitta, nel 1898, una certa indipendenza, persa nel 1916 ad opera dei britannici che deposero l'ultimo Sultano, \u02bfAl\u012b D\u012bn\u0101r a causa del fatto che questi si era schierato a fianco dell'Impero ottomano durante la prima guerra mondiale. Da allora ha condiviso la storia del Sudan.\nGeografia.\nIl Darfur copre una superficie di 493\u00a0180\u00a0km\u00b2. Gran parte del territorio \u00e8 formato da un altopiano. Il centro della regione \u00e8 montuoso, dominato dal monte Marra (Jebel Marra) che raggiunge i 3088 m s.l.m.; il nord del paese \u00e8 coperto di dune sabbiose, mentre il sud \u00e8 dominato dalla savana e gode di precipitazioni medie annue di 700\u00a0mm, concentrate da giugno a settembre (i raccolti sono a novembre). Il Darfur fa parte del Sahel e ne condivide la progressiva desertificazione. Sono stati scoperti dei giacimenti di petrolio.\nLa popolazione \u00e8 stimata in circa 6 milioni di abitanti, in grande prevalenza rurali. Sono nomadi e allevatori di lontana origine araba e arabofoni (Baggara, Abbala) al nord e agricoltori stanziali neri e non arabofoni (Fur, Zaghawa, Masalit) al sud. I centri principali sono Al Fashir e Geneina.\nConflitto.\nDesertificazione, conflitti in Ciad e nel Sud Sudan, unite soprattutto alla scoperta di petrolio (i maggiori giacimenti del Sudan sono in Darfur), hanno generato ed alimentato il conflitto sin dagli anni ottanta.\nDal 2003, il Darfur \u00e8 teatro di un feroce conflitto che vede contrapposte la locale maggioranza nera della popolazione, composta da trib\u00f9 sedentarie, e la minoranza nomade originaria della Penisola arabica, che costituisce maggioranza nel resto del Sudan. Quest'ultima, dai primi del XXI secolo, \u00e8 stata appoggiata dal governo centrale (a stragrande maggioranza araba), a sua volta accusato di tollerare le feroci scorribande dei Janjawid (letteralmente \"demoni a cavallo\", reclutati fra gli Abbala). I contrasti fra popolazioni nomadi e sedentarie (tutte peraltro di religione islamica) nella regione del Sahel risalgono alla notte dei tempi, ma non sono quasi mai tracimati fino ai tempi pi\u00f9 recenti in atti di aperta e violenta ostilit\u00e0 e sono dovuti al diverso utilizzo delle scarse risorse naturali disponibili da parte di questi gruppi. Tuttavia dal 1985, e ancor di pi\u00f9 dal 2002, il governo centrale ha strumentalizzato queste controversie - ingigantite da una crescente e drammatica siccit\u00e0 e dalla conseguente carestia - per fini politici, in particolare allo scopo di reprimere i movimenti autonomisti sorti fra le trib\u00f9 stanziali. Il governo ha quindi tollerato, e in parte sostenuto, gli attacchi dei Janjawid. I sedentari hanno risposto costituendo a loro volta dei gruppi armati, come il Movimento per la Liberazione del Sudan (principalmente composto da Fur e Masalit) e il Justice and Equality Movement (Movimento per la Giustizia e l'Uguaglianza), legato a una corrente islamista fuoriuscita dal governo centrale (principalmente composta da Zaghawa).\nAlcuni mettono il conflitto in relazione alla questione degli approvvigionamenti petroliferi. Il Darfur e il Sudan in generale sono una delle zone col pi\u00f9 basso reddito pro-capite dell'Africa, ma al contempo fra le pi\u00f9 ricche di materie prime. La China National Petroleum Corporation (CNPC) di Pechino, compagnia petrolifera a controllo pubblico, importa dal 65% all'80% dei barili prodotti ogni giorno nel Paese, ed una quota pari all'8% delle importazioni cinesi di petrolio.\nDiversi antefatti del conflitto rilevati sul campo sono riportati nel volume \"Diario di un uomo scimmia\" di R. Sapolskj, neurobiologo e primatologo americano.\nReazioni.\nIn Europa, il movimento Sauver Le Darfour mobilita i cittadini europei.\nIl 21 giugno 2007 \u00e8 stato pubblicato \"Make some noise - The international campaign to save Darfur\", un album discografico in cui grandi esponenti della musica internazionale interpretano alcuni classici del repertorio di John Lennon. I diritti delle canzoni di John Lennon sono stati donati da Y\u014dko Ono, che ha offerto tutte le royalty delle edizioni per la campagna di Amnesty International a favore della popolazione martoriata del Darfur.\nIl 24 febbraio 2010 il presidente J.H.Al-Bashir ha stipulato un accordo di pace a Doha, ma tuttora sono esistenti tensioni e ribellioni."}
{"id": "326147", "revid": "135224", "url": "https://it.wikipedia.org/wiki?curid=326147", "title": "Burgundi", "text": "I Burgundi (\"Burgundes\") erano una trib\u00f9 germanica dell'Est che potrebbe aver migrato dalla Scandinavia verso l'isola di Bornholm, che nella forma del norvegese antico era detta \"Burgundarholmr\" (l'isola dei Burgundi) e da qui poi verso l'Europa continentale. Nella \"\u00deorsteins saga V\u00edkingssonar\", Veseti si stabil\u00ec in un'isola (\"holm\") che era chiamata \"Borgund's holm\", ovvero Bornholm.\nPlinio il Vecchio sosteneva nella sua \"Naturalis Historia\" che questa popolazione facesse parte dei Vandali, insieme a Varinni, i Carini e i Gutoni. La traduzione di Alfredo il Grande di Paolo Orosio usa il nome \"Burgenda land\". Il poeta e antico mitologo Viktor Rydberg (1828-1895) asserisce, da un'antica fonte medioevale \"Vita Sigismundi\", che gli stessi Burgundi mantenevano tradizioni orali sulla loro origine scandinava.\nStoria.\nOrigini.\nLe tradizioni burgunde sulle origini scandinave sembrano trovare conferme nella toponomastica successiva e nelle evidenze archeologiche (Stjerna) e molti ritengono verosimili le loro tradizioni. Fu probabilmente perch\u00e9 la Scandinavia era situata oltre il loro orizzonte che le fonti romane pi\u00f9 antiche non menzionavano questo popolo (ad es. Tacito che menziona solo una trib\u00f9 scandinava, i \"Suiones\") e non ci dicono da dove veniva. Intorno all'anno 270 popolazioni burgunde entrano per la prima volta in contatto con l'Impero romano. Nel III secolo, dopo lo sfondamento del \"limes\" da parte degli Alemanni, i Burgundi si stabilirono nella regione fra Reno e Meno.\nNell'anno 369 l'imperatore Valentiniano I ottenne il loro aiuto nella guerra contro un'altra trib\u00f9 germanica, gli Alemanni. A quel tempo i Burgundi vivevano probabilmente nel bacino della Vistola secondo Giordane, storico dei Goti della met\u00e0 del VI secolo. Tuttavia, i Burgundi sembrano aver avuto relazioni tempestose anche con i Romani, poich\u00e9 razziavano anche le regioni di frontiera e allargavano la loro influenza pi\u00f9 che potevano. I riferimenti che troviamo nelle fonti romane situano i Burgundi a est del Reno, e ritenevano i Burgundi semplicemente una trib\u00f9 germanica orientale. Qualche tempo dopo la guerra contro gli Alemanni, i Burgundi vennero sconfitti in battaglia da Fastida, re dei Gepidi e furono quasi annientati. All'incirca quaranta anni dopo (fine del IV secolo), i Burgundi ricomparvero.\nApprofittando del fatto che Stilicone avesse sguarnito il \"limes\" renano di truppe, richiamandole in Italia affinch\u00e9 la difendessero dalle incursioni di Alarico I dei Visigoti prima e di Radagaiso poi, negli anni 406-408 le trib\u00f9 germaniche settentrionali scavalcarono gli Alemanni a ovest, varcarono il Reno ed entrarono nei territori imperiali (una fase relativamente pacifica delle invasioni barbariche, che corrisponde bene al nome dato loro dagli storici tedeschi: \"V\u00f6lkerwanderung\", ovvero migrazione dei popoli). Tra di loro vi erano gli Alani, i Vandali, i Suebi e probabilmente i Burgundi, i quali migrarono verso occidente e s'insediarono nella valle del Reno. Pare che al tempo ci fossero relazioni amichevoli tra Burgundi e Unni. Era usanza unna quella di allungare artificialmente il cranio delle femmine fasciandolo molto stretto fin da bambine. Nelle sepolture germaniche si trovano talvolta ornamenti unni e crani femminili trattati in questo modo. A ovest del Reno solo le sepolture burgunde contengono un gran numero di tali crani.\n\"Foederati\" insediati nella prima met\u00e0 del V secolo tra Meno e Reno, i Burgundi subirono diversi saccheggi da parte degli Unni di Octar: diecimila di questi furono uccisi da tremila neoconvertiti al cristianesimo alla morte del loro re durante una spedizione nel 430. Nel 436 subirono l'attacco di altri Unni, allora arruolati da Ezio. Lo stesso condottiero romano permise poi ai Burgundi di stanziarsi tra la Saona e il Rodano, in quella che da essi prender\u00e0 il nome di Borgogna, per difendere i passi alpini.\nReligione.\nDa qualche parte nell'Europa orientale i Burgundi furono convertiti al Cristianesimo nella forma ariana, fatto che provoc\u00f2 sospetto e diffidenza tra l'Impero romano d'Occidente (cattolico) e gli stessi Burgundi. Tali sospetti cominciarono a dissiparsi verso l'anno 500 con la stretta amicizia tra re Gundobado, uno degli ultimi re dei Burgundi, e Avito, vescovo di Vienne. I rapporti furono anche migliori con il figlio e successore di Gundobado, Sigismondo che fu egli stesso cattolico e ci sono evidenze del fatto che anche molti Burgundi lo fossero diventati, compresi diversi membri femminili della casa reale. Nel 517 i Burgundi celebrarono il loro concilio nazionale a Epaon.\nRegni burgundi.\nPrimo regno.\nNel 411, il re burgundo Gundicaro (Gundahar o Gundikar, il Gunther della saga dei Nibelunghi) nomin\u00f2 un imperatore fantoccio, Giovino, in collaborazione con Goar, re degli Alani. Con l'autorit\u00e0 del re delle Gallie, da lui controllato, Gundahar si stabil\u00ec sulla riva sinistra (romana) del Reno, tra i fiumi Lauter e Nahe, impadronendosi di Worms, Spira e Strasburgo. Pare che in base ad una tregua l'imperatore Onorio abbia in seguito ufficializzato la situazione e attribuito ai Burgundi le terre che avevano occupato. Subirono diversi saccheggi da parte degli Unni, ma nel 430, alla morte del loro re Octar e a seguito della loro conversione al cristianesimo, uccisero diecimila unni allo sbaraglio con soli tremila uomini. Nonostante il loro \"status\" di \"foederati\", le razzie dei Burgundi nella Gallia Belgica divennero intollerabili e furono bruscamente interrotte nel 436, quando il generale romano Flavio Ezio chiam\u00f2 in aiuto mercenari unni che invasero il regno renano (e la sua capitale sul vecchio insediamento gallo-romano di Borbetomagus, odierna Worms) nel 437.\nGundicaro fu ucciso in combattimento insieme a circa soldati burgundi. La distruzione di Worms e del regno burgundo da parte degli Unni divenne il soggetto di alcune saghe che pi\u00f9 tardi furono incorporate nel \"Nibelungenlied\" (\"La canzone dei Nibelunghi\", celebre saga del XII secolo, che metteva per iscritto una lunga tradizione orale) - sul quale Richard Wagner bas\u00f2 il suo ciclo dell'anello - nel quale re Gunther (Gundahar) e la regina Brunilde hanno la loro corte a Worms, dove Sigfrido viene a reclamare la mano di Crimilde (nelle fonti nordiche i nomi sono Gunnar, Brynhild e Gudr\u00fan). In seguito re Gunther e la sua stirpe sono eliminati da Attila, re degli Unni, come vendetta per aver fatto uccidere l'eroe Sigfrido.\nSecondo regno.\nDopo l'invasione degli Unni, parte del popolo burgundo si stabil\u00ec in Pannonia, mentre agli altri Burgundi, per ragioni non citate nelle fonti, fu concesso per la seconda volta lo status di \"foederati\". Cos\u00ec gli uomini abili alle armi furono integrati nella \"Militia\" (l'esercito romano) e nel 443 ebbero da Ezio il permesso (insieme alle loro famiglie) di insediarsi tra la Saona e il Rodano nella Sapaudia (diversa dall'attuale Savoia), regione che si estendeva tra le Alpi nord-occidentali e la catena del Giura e il cui nome significava \"paese dei pini\". Sebbene la Sapaudia non corrisponda esattamente a nessuna regione moderna, i Burgundi probabilmente vivevano vicino a \"Lugdunum\", l'odierna Lione. Sembra per\u00f2 che la capitale di questo nuovo regno burgundo fosse l'attuale Ginevra.\nL'intenzione di Ezio era probabilmente quella di affidare ai Burgundi la difesa dei valichi alpini. Sembra che dalla morte di Gundicaro abbia regnato un nuovo re di nome Gundioco o Gunderic, presumibilmente figlio di Gundicaro. In totale, otto re della casa di Gundicaro regnarono sui Burgundi fino a che il regno non fu conquistato dai Franchi nel 534. Come alleati della Roma tardo-imperiale, i Burgundi combatterono fianco a fianco con Flavio Ezio e la confederazione di Visigoti e altri popoli, nella sconfitta finale di Attila alla battaglia dei Campi Catalaunici nel 451. L'alleanza tra Burgundi e Visigoti sembr\u00f2 essere forte, tanto che Gundioco e suo fratello Chilperico I accompagnarono Teodorico II in Spagna per combattere i Suebi nel 455.\nEspansione e ingerenze nell'Impero.\nNel 455, un riferimento ambiguo in Sidonio Apollinare collega un anonimo capo burgundo traditore con l'assassinio dell'imperatore Petronio Massimo nel caos precedente il sacco di Roma ad opera dei Vandali. Anche il patrizio Ricimero \u00e8 biasimato e ci\u00f2 indica il primo segnale del legame esistente tra i Burgundi e Ricimero stesso, che probabilmente era il cognato di Gundioc e zio di Gundobado (Giovanni Malalas, 374).\nI Burgundi, confidando nel loro crescente potere, nel 456 negoziarono un'espansione territoriale verso il sud-ovest dell'area Rodano-Saona e un accordo per la spartizione del potere coi senatori romani locali (Mario di Avenches). Nel 457 Ricimero rovesci\u00f2 un altro imperatore, Avito, innalzando al trono Maggioriano. Questo nuovo imperatore non risult\u00f2 molto utile per Ricimero e i Burgundi. L'anno dopo la sua ascesa, Maggioriano tolse ai Burgundi le terre che avevano acquisito due anni prima. Dopo aver mostrato ulteriori segnali di indipendenza, fu assassinato da Ricimero nel 461. Nello stesso anno i Burgundi occuparono definitivamente Lione.\nDieci anni dopo, nel 472, Ricimero \u2013 che adesso era il genero dell'imperatore d'Occidente Antemio \u2013 complott\u00f2 con Gundobado per uccidere il suocero; Gundobado decapit\u00f2 (pare di persona) l'imperatore. Ricimero nomin\u00f2 Anicio Olibrio ma entrambi morirono per cause naturali nel giro di pochi mesi. Sembra che Gundobado sia succeduto a Ricimero nella carica di patrizio e nella funzione di manovratore occulto dell'Impero romano d'Occidente, e infatti innalz\u00f2 Glicerio al trono.\nNel 474 l'influenza burgunda sull'impero sembra sia terminata. Glicerio fu deposto in favore di Giulio Nepote e Gundobado torn\u00f2 in Burgundia, presumibilmente alla morte di suo padre Gundioco (nel 470). Fu allora, o poco dopo, che il regno burgundo fu diviso tra Gundobado (che ricevette la parte pi\u00f9 importante, con Lione capitale) e i suoi fratelli Godigiselo (che forse ricevette Ginevra), Chilperico II (Valence-sur-Rh\u00f4ne) e Gundomaro (Vienne).\nNel 478 il confine meridionale si estendeva fino al fiume Durance con un trattato concluso con i Visigoti. A nord la conquista port\u00f2 a scacciare gli Alemanni da Langres e Besan\u00e7on. Il regno fu messo sotto pressione a nord dai Franchi e a sud dai Goti e Visigoti. Gundobado tent\u00f2 di diminuire queste pressioni legandosi attraverso matrimoni con i re dei regni vicini. Il figlio Sigismondo si spos\u00f2 con Ariagne, figlia del re degli Ostrogoti Teodorico il Grande, mentre Clotilde figlia di Childerico II spos\u00f2 il re dei Franchi Clodoveo I.\nConsolidamento del regno.\nSecondo Gregorio di Tours, gli anni seguenti il ritorno di Gundobado in Burgundia videro una lotta sanguinosa per il consolidamento del regno. Gregorio afferma che Gundobado assassin\u00f2 suo fratello Chilperico, ne affog\u00f2 la moglie e ne esili\u00f2 le figlie (una delle quali, Clotilde, divenne nel 493 la moglie di Clodoveo re dei Franchi e si pensa sia stata la responsabile della conversione al cristianesimo di Clodoveo). Questo per\u00f2 viene contestato da alcuni storici, ad esempio Bury che solleva diversi problemi con la cronologia presentata da Gregorio.\nIntorno all'anno 500 sembra che Gundobado, mentre era in guerra con Clodoveo, sia stato tradito da suo fratello Godegiselo, che si un\u00ec ai Franchi. Le forze unite di Godegiselo e di Clodoveo sconfissero quelle di Gundobado e dei suoi alleati Visigoti. Gundobado si rifugi\u00f2 temporaneamente ad Avignone, fu capace di rimettere insieme il suo esercito e saccheggi\u00f2 Vienne, dove Godegiselo e i suoi seguaci furono messi a morte. A questo punto sembra che Gundobado sia rimasto l'unico re dei Burgundi e ci\u00f2 significa che l'altro suo fratello Gundomaro era gi\u00e0 morto, sebbene ci\u00f2 non sia specificato nelle fonti.\nNon si sa di preciso se Gundobado e Clodoveo si siano riconciliati o se Gundobado sia stato costretto ad una specie di vassallaggio dalla precedente vittoria di Clodoveo, fatto sta che nel 506-507 vediamo il re dei Burgundi aiutare i Franchi nella loro vittoria contro i Visigoti di Alarico II e i loro alleati Alemanni. Durante questa fase tumultuosa del regno burgundo, tra il 483 e il 501, Gundobado inizi\u00f2 a imporre la Lex Gundobada, pubblicandone la prima parte e usando come fonte la Lex Visigothorum. In seguito al consolidamento del suo potere, tra il 501 e la sua morte nel 516, Gundobado pubblic\u00f2 la seconda parte della sua legge, parte che era di carattere meno burgundo.\nCaduta del regno.\nA Gundobado successe il figlio maggiore Sigismondo, nel 516, il quale si convert\u00ec al cattolicesimo (diversamente dal padre, che era ariano). Questo fatto aggrav\u00f2 le tensioni tra il suo regno e quello degli Ostrogoti. Ad aggravare ulteriormente la situazione intervenne la decisione del re di far uccidere il proprio figlio Sigerico che era nipote del re degli Ostrogoti Teodorico il Grande, perch\u00e9 sospettato di tramare contro di lui.\nI Franchi sfruttarono l'occasione invadendo il regno e occupandone la parte nord. Mentre Teodorico occupava la parte sud tra i fiumi Durance e Is\u00e8re nel 523, Sigismondo venne catturato dai Franchi e venne fatto uccidere da re Clodomiro. Gli successe nel 524 l'ultimo re dei Burgundi Gondomaro, che, dopo vari tentativi di scongiurare l'occupazione franca, venne definitivamente sconfitto ad Autun nel 532. La sconfitta sanc\u00ec la fine di questo regno che nel 534 venne spartito tra i re merovingi: a Teodeberto I re di Reims spett\u00f2 il nord; Childeberto I re di Parigi, ricevette il centro con capitale Lione, il sud fino al fiume Durance fin\u00ec a Clotario I re di Soissons. Da questo momento i Burgundi seguirono il destino del regno dei Franchi.\nRe dei Burgundi.\nI Burgundi lasciano Bornholm nel 300 circa e si insediano nei pressi della Vistola. Giordane riferisce che in questa zona essi vennero sconfitti dai Gepidi nel IV secolo e che quindi si spostarono verso la regione del Reno.\nLe leggi burgunde.\nI Burgundi ci hanno lasciato tre codici di leggi, tra quelli pi\u00f9 antichi delle trib\u00f9 germaniche. Il \"Liber Constitutionum sive Lex Gundobada\" (\"Il libro della costituzione o Legge di Gundobado\"), conosciuta anche come \"Lex Burgundionum\", o pi\u00f9 semplicemente come \"Lex Gundobada\" o come \"Liber\", fu pubblicata in diverse parti tra il 483 e il 516, principalmente da Gundobado e in parte da suo figlio Sigismondo. Era una compilazione delle leggi consuetudinarie burgunde ed \u00e8 tipica di molti codici legali germanici di quel periodo. In particolare, il \"Liber\" risente molto dell'influenza della \"Lex Visigothorum\" e influenz\u00f2 a sua volta la pi\u00f9 tarda \"Lex Ribuaria\". Il \"Liber\" \u00e8 una delle fonti primarie per conoscere la vita contemporanea dei Burgundi e la storia dei suoi re.\nCome in molte delle trib\u00f9 germaniche, le tradizioni legali burgunde permettevano l'applicazione di leggi separate per etnie separate. Perci\u00f2, in aggiunta alla \"Lex Gundobada\", Gundobado eman\u00f2 anche una serie di leggi per i sudditi romani del regno burgundo, la \"Lex Romana Burgundionum\" (\"Legge Romana dei Burgundi\"). In aggiunta ai summenzionati codici, Sigismondo pi\u00f9 tardi pubblic\u00f2 la \"Prima constitutio\".\nLa lingua.\nSi conosce poco della lingua parlata dai Burgundi. Di ceppo germanico orientale, si estinse attorno al VI secolo.\nArte dei Burgundi.\nL'arte burgunda, affine a quella dei barbari emigrati verso occidente, conserv\u00f2 una sua autonomia anche dopo la caduta del regno e quindi mantenne un suo spazio all'interno dell'arte franco-merovingia. Sono stati trovati esempi di arte decorativa e di scultura decorativa funeraria nel santuario di Saint-Germain a Auxerre, anche se la tipica arte prodotta dai burgundi fu l'oreficeria, caratterizzata sia dall'antico stile policromo germanico sia dal gusto zoomorfo storicamente successivo. La produzione burgunda si incentr\u00f2 sull'oggettistica di argento intarsiata con fili in metallo e pietre, sovrastata dalle immancabili fibule e talvolta presentante simboli cristiani. Le gioiellerie pi\u00f9 attive sono state rintracciate proprio nella zona della capitale del regno, svelando numerosi esemplari di fibule circolari, mosaici di pietre, vassoi, calici decorati con temi geometrici e monete raffiguranti importanti personaggi burgundi."}
{"id": "326149", "revid": "106427387", "url": "https://it.wikipedia.org/wiki?curid=326149", "title": "NADH deidrogenasi (ubichinone)", "text": "La NADH deidrogenasi nota anche come NADH-CoQ reduttasi, \u00e8 un enzima appartenente alla classe delle ossidoreduttasi che catalizza il trasferimento di elettroni e di protoni dal NADH all'ubichinone. Non si conosce la struttura del complesso lipoproteico.\nTale complesso contiene flavin mononucleotide, un cofattore molto simile al FAD che accetta due elettroni ed un protone provenienti dal NADH e un altro protone proveniente dalla matrice.\nInoltre nel complesso I troviamo anche dei centri ferro-zolfo che sono in grado di accettare gli elettroni dall'FMNH2 e cambiando lo stato di ossidazione del ferro, attuano il trasferimento degli elettroni dall'FMNH2 all'ubichinone, che in questo modo si riduce ad ubichinolo. I due protoni sono pompati nello spazio tra le due membrane.\n\"NADH+ CoQ (ubichinone)+5H+ \u21c4 NAD+ +CoQH2 +4 H+\"\nIl processo di trasferimento \u00e8 irreversibile in quanto nel passaggio degli elettroni dipende dai potenziali standard di riduzione, infatti ogni elettrone va incontro ad una caduta di potenziale di circa 360 mV che equivale ad un \u0394G di circa -69.5 kJ/mol. Questa energia guida la trasloscazione di 4 protoni nello spazio transmembrana."}
{"id": "326150", "revid": "1627355", "url": "https://it.wikipedia.org/wiki?curid=326150", "title": "Gammaglobuline", "text": "Con il termine gammaglobuline si indicano le proteine che si trovano nella frazione gamma, la pi\u00f9 evidente, di un tracciato elettroforetico sierico. Se si prende un campione di siero di sangue e lo si sottopone ad elettroforesi, si osserva che si vanno a separare una serie di frazioni riconoscibili in gruppi (picchi) distinti. Un primo picco che \u00e8 quello dell'albumina e tre picchi successivi, a cui vengono dati i nomi delle prime lettere dell'alfabeto greco: alfa, beta e gamma. La frazione gamma \u00e8 la pi\u00f9 larga e bassa del tracciato, ad evidenziare che le molecole che in essa sono presenti sono in quantit\u00e0 elevata e di peso molecolare diverso. \nLa frazione sierica delle gammaglobuline \u00e8 costituita quasi interamente dagli anticorpi circolanti dell'individuo, anche se in un soggetto sano una modesta porzione delle \u03b3-globuline non sono anticorpi e una modesta quantit\u00e0 di anticorpi non rientra tra le \u03b3-globuline.\nLe gammaglobuline nelle analisi del sangue.\nValori normali:\n6-19% 0,6-1,5 g/100 ml\nhanno normalmente funzione di difesa contro gli antigeni estranei all'organismo; sono molecole note con il nome di \"anticorpi\".\nCirrosi, connettiviti, epatiti acute, mononucleosi, linfoma di Hodgkin, neoplasie maligne, plasmocitoma, parassitosi, sepsi croniche, tiroidite di Hashimoto, ustioni, sarcoidosi\nAgammaglobulinemia, AIDS, insufficienza renale, sepsi acute, sindrome di Cushing; assunzione di citostatici, immunosoppressori, steroidi\nInfusione di gammaglobuline.\nRischi.\nLe infusioni di gammaglobuline vengono generalmente somministrate per tentare temporaneamente di aumentare l'immunit\u00e0 del paziente contro una malattia. Essendo un prodotto derivato dal sangue, le iniezioni di globulina gamma, insieme alle trasfusioni di sangue e all'uso di droga iniettata endovena possono diventare un rischio di infezione di virus dell'epatite C e HIV ai destinatari del trattamento.\nUna volta identificata l'epatite C nel 1989, le banche del sangue hanno iniziato a sottoporre a screening tutti i donatori di sangue per la presenza del virus nel loro sangue. Tuttavia, poich\u00e9 l'epatite C \u00e8 nota per essere presente da almeno gli anni '40, un'infusione di globuline gamma ricevuta prima dei primi anni '90 potrebbe aver messo il destinatario a rischio d'infezione\nUso a scopo medico.\nLe infusioni sono pi\u00f9 comunemente utilizzate nei pazienti che sono stati esposti all'epatite A o al morbillo, o per rendere compatibile un donatore e un destinatario di un trapianto di rene indipendentemente dal tipo di sangue corrispondente al tessuto.\nLe infusioni vengono utilizzate anche per aumentare l'immunit\u00e0 nei pazienti che non sono in grado di produrre globuline gamma naturalmente a causa di una carenza di immunitario, come l'agammaglobulinemia \"X-linked\" e la sindrome iper IgM. Tali iniezioni sono attualmente raramente utilizzate e le iniezioni di gamma globulina precedentemente raccomandate per i viaggiatori sono state largamente sostituite dall'uso del vaccino contro l'epatite A.\nLe infusioni di globulina gamma sono utilizzate anche per trattare alcune malattie immunologiche come la porpora trombocitopenica idiopatica (PTI) o morbo di Werlhof, una malattia in cui le piastrine vengono attaccate da anticorpi, portando a una conta piastrinica esigua. In effetti le gammaglobuline inibiscono la formazione del complesso d'attacco alla membrana, impedendo la deposizione dei componenti del complemento.\nUn recente studio clinico ha usato le gamma globuline nei pazienti affetti da sindrome da stanchezza cronica non riscontrando alcun beneficio riconoscibile, anche se un precedente studio aveva mostrato un miglioramento. Il successo di questo trattamento resta incerto."}
{"id": "326151", "revid": "486946", "url": "https://it.wikipedia.org/wiki?curid=326151", "title": "Mare mediterraneo", "text": ""}
{"id": "326152", "revid": "1529788", "url": "https://it.wikipedia.org/wiki?curid=326152", "title": "Vittorio Veneto (disambigua)", "text": ""}
{"id": "326154", "revid": "2452622", "url": "https://it.wikipedia.org/wiki?curid=326154", "title": "Valencia C.F.", "text": ""}
{"id": "326155", "revid": "1005847", "url": "https://it.wikipedia.org/wiki?curid=326155", "title": "Rincalzatrice ferroviaria", "text": "La rincalzatrice ferroviaria \u00e8 una macchina per la manutenzione ordinaria e sistematica dell'armamento delle linee ferroviarie.\nLa sua funzione \u00e8 di effettuare la rincalzatura del binario, cio\u00e8 portarlo al livello richiesto dalle specifiche di costruzione. L'operazione \u00e8 simile a quella che comunemente viene fatta con i cuscini in piume d'oca o di lana quando desideriamo dargli una nuova forma, prima di addormentarci.\nEffettua il suo lavoro per mezzo di martelli o \"batte\" che, inserite ad intervalli specifici all'interno della massicciata in pietrisco a ridosso della rotaia che viene sollevata, vibrano e si muovono in modo da \"rincalzare\" il pietrisco e sollevarlo all'altezza desiderata.\nCon questo procedimento si eliminano le zolle o le cavit\u00e0 che naturalmente rimangono nel pietrisco della massicciata, e si rende il binario lineare, quindi pi\u00f9 sicuro e confortevole per il passaggio dei treni.\nEsistono vari modelli di rincalzatrice, a seconda della casa di fabbrica e della modalit\u00e0 di lavoro: Rincalzatrici da scambi, da linea a 2 e 3 traverse rincalzate alla volta. Ognuna di queste ha specifiche modalit\u00e0 operative che la rendono adatta a diverse configurazioni di linea.\nSpesso queste macchine operano in concomitanza con altri veicoli di servizio, in modo quasi totalmente automatizzato, e sono in grado di rettificare anche diverse centinaia di metri all'ora. Le rincalzatrici possono essere inserite come moduli operativi in un Treno rinnovatore (uno speciale convoglio che rimuove le vecchie rotaie e le sostituisce con nuove).\nCalcoli e misure.\nIl lavoro base della rincalzatrice sta nel portare il binario a misure quantificate e richieste dalle conformit\u00e0 di costruzione basandosi su calcoli e misure svolte dagli operatori o dalla macchina stessa. Le misure effettuate durante la lavorazione in linea retta sono di due tipi: della linea e del livello\nPer le misure di linea e livello in una curva si adottano accorgimenti differenti.\nUlteriori misure convenzionali vengono svolte in concomitanza alle stazioni: il marciapiede della stazione per norma deve distare 80\u00a0cm dal binario (misura standard che pu\u00f2 variare dell'ordine di pochi centimetri a seconda delle esigenze) e l'altezza dal piano del ferro a quella del marciapiede deve essere 55\u00a0cm. \nLa lavorazione nelle stazioni \u00e8 molto scrupolosa per via del fattore sicurezza e per diminuire il rischio dei passeggeri che devono salire o scendere da una carrozza. Se ipoteticamente tali misure venissero effettuate in maniera imprecisa, si avrebbe come risultato un gradino di una carrozza troppo distante o troppo ravvicinato al marciapiede, creando quindi pericolo per chi ne fa utilizzo e per lo stesso transito del treno.\nModelli.\nLe maggiori aziende produttori di macchine operatrici, tra le quali le Rincalzatrici, sono La Matisa e la Plasser.\nI modelli pi\u00f9 diffusi sono:\nCon Satellite.\nIn Italia esiste anche la SO.RE.MA. le cui macchine, a differenza delle svizzere (MATISA) e austriache (PLASSER &amp; THEURER), hanno un sistema di vibrazione delle batte diverso dalle altre due (brevettato)."}
{"id": "326156", "revid": "296631", "url": "https://it.wikipedia.org/wiki?curid=326156", "title": "Andr\u00e9 Citro\u00ebn", "text": "Biografia.\nAndr\u00e9-Gustave era il quinto ed ultimo figlio di una famiglia di commercianti di diamanti olandesi di origine ebraica (Levie Bernard Citroen e Masza Kleinmann \u2013 quest'ultima di Varsavia, Polonia). La famiglia Citroen si trasfer\u00ec a Parigi da Amsterdam nel 1873.\nInfanzia.\nAndr\u00e9 aveva quattro fratelli pi\u00f9 grandi: due maschi e due femmine; si mostr\u00f2 vivace, intelligente e curioso fin da bambino, tuttavia la sua infanzia fu segnata dalla tragedia del padre: a causa di un improvviso tracollo economico, Levie precipit\u00f2 in uno stato di depressione che lo port\u00f2 al suicidio, nella notte del 1\u00ba settembre 1884, quando Andr\u00e9 aveva sei anni. Il lutto spinse la madre a non iscrivere Andr\u00e9 a scuola per quell'anno, ma l'anno successivo. Fu la famiglia ad impartirgli quindi i primi insegnamenti, a leggere e scrivere. Il primo giorno di scuola di Andr\u00e9 Citroen slitt\u00f2 quindi al 1\u00ba ottobre 1885, quando cominci\u00f2 a frequentare il liceo Condorcet. Qui il suo nome venne scritto con la dieresi sulla \"e\" al momento dell'iscrizione, cambiandolo in Citro\u00ebn.\nDopo la morte del padre, Andr\u00e9 si avvicin\u00f2 molto alla madre. Si appassion\u00f2 ai libri di avventura che all'epoca entusiasmavano i suoi coetanei, tra questi vi erano i romanzi di Jules Verne.\nAnche un altro personaggio incurios\u00ec il piccolo Andr\u00e9: Gustave Eiffel; il progetto che pi\u00f9 dest\u00f2 il suo interesse era quello della Torre Eiffel. All'inaugurazione della torre, avvenuta all'Esposizione Universale di Parigi il 7 maggio 1889, Andr\u00e9 Citro\u00ebn volle essere presente. Proprio in quell'occasione ebbero modo di incontrarsi alcuni tra i pi\u00f9 grandi pionieri del mondo automobilistico: Gottlieb Daimler, Wilhelm Maybach, Armand Peugeot ed \u00c9mile Levassor.\nSolo pochi mesi dopo Andr\u00e9 conobbe Louis Renault, che frequentava la stessa scuola e aveva un anno di pi\u00f9, il futuro fondatore della Casa automobilistica che porta il suo nome.\nGiovinezza e primi impieghi.\nA vent'anni Andr\u00e9 Citro\u00ebn fece domanda per l'ammissione alla \u00c9cole polytechnique nel giugno del 1898 e venne ammesso all'istituto. Nello stesso anno, il suo ex compagno di scuola, Louis Renault, costru\u00ec la sua prima vetturetta.\nIl 25 maggio 1899 mor\u00ec la madre di Citro\u00ebn, gi\u00e0 molto malata. Andr\u00e9 ne risent\u00ec negli studi, superando gli esami ma con risultati poco brillanti. Nell'aprile del 1900 la sorella Jeanne, sposata gi\u00e0 da quattro anni e trasferitasi in Polonia, invit\u00f2 Andr\u00e9 per la vacanze pasquali. In quell'occasione, Andr\u00e9 Citro\u00ebn ebbe modo di visitare assieme al cognato una fabbrica di ingranaggi. Qui ebbe l'idea di costruire ingranaggi a cuspide in ghisa e riusc\u00ec ad ottenere il brevetto in breve tempo. Tale ingranaggio, detto anche \"a doppia elica\" o \"con dentatura a V\", presenta il vantaggio di una trasmissione continua della forza e conseguente riduzione della rumorosit\u00e0, senza generazione di componenti di forza assiale, cosa che avviene invece per le ruote dentate con denti inclinati. Il disegno stilizzato di tale ingranaggio sarebbe divenuto quasi vent'anni dopo l'emblema della casa automobilistica che portava il suo nome.Tornato in Francia, Andr\u00e9 Citro\u00ebn si prepar\u00f2 all'esame di fine corso ed ottenne il diploma piazzandosi al sessantaduesimo posto su duecento. Dopo il servizio militare, a cui prese parte come ufficiale tecnico, Andr\u00e9 cominci\u00f2 a radunare alcuni collaboratori tra le persone di sua fiducia e nel 1902 apr\u00ec la prima officina di ingranaggi, utilizzando un locale prestatogli da un amico, Jacques Hinstin. Nel 1904 si trasfer\u00ec nella zona settentrionale di Parigi. Nel 1905 tale piccola officina venne registrata con la ragione sociale di \"Citro\u00ebn, Hinstin &amp; Co.\" Al sostegno finanziario per avviare la piccola impresa partecip\u00f2 anche il fratello Hugues, che nel frattempo prese in mano le redini dell'azienda di diamanti di famiglia. Negli anni seguenti Andr\u00e9 deposit\u00f2 numerosi altri brevetti, tra cui un riduttore di velocit\u00e0 ed un nuovo comando per i timoni delle navi da guerra.Nel 1904 fu iniziato in Massoneria nella loggia \"La Philosophie Positive\" del Grande Oriente di Francia, e divenne maestro nel 1907 e nel 1908 Esperto. Lasci\u00f2 la loggia nel 1919.\nLo sviluppo e l'espansione dell'industria automobilistica non passarono inosservate ad Andr\u00e9 Citro\u00ebn. Nel 1908 Andr\u00e9 Citro\u00ebn divenne direttore generale della Mors, un'azienda automobilistica che in quel periodo si trovava in cattive acque, dopo aver convinto i proprietari del marchio, Louis ed Emile Mors, della bont\u00e0 delle idee di Citro\u00ebn per la ristrutturazione della societ\u00e0. Anche alla Mors Andr\u00e9 si circond\u00f2 di persone di sua fiducia, tra le quali Georges-Marie Haardt, che sarebbe diventato il suo pi\u00f9 stretto e fidato collaboratore per diversi anni. Con l'aiuto di Citro\u00ebn, la Mors torn\u00f2 a vendere e introdusse novit\u00e0 come il motore con valvole a fodero, montato sulla gamma \"SSS\".Nel 1912 Andr\u00e9 Citro\u00ebn intraprese un viaggio negli Stati Uniti, a Detroit, capitale statunitense dell'automobile, dove ebbe modo di conoscere Henry Ford, il pioniere della moderna industria automobilistica. Egli non riusc\u00ec ad applicare subito le teorie di Ford nello stabilimento Mors a causa delle infrastrutture obsolete, ma il \"taylorismo\" si sarebbe ripercosso nelle successive fasi della vita professionale di Andr\u00e9 Citro\u00ebn.\nSempre nel 1912, durante una sua visita al Salone di Parigi, Andr\u00e9 Citro\u00ebn si interess\u00f2 a due modelli: uno era la Beb\u00e9, progettata da Ettore Bugatti e realizzata da \"Les fils de Peugeot fr\u00e8res\" per essere commercializzata con il marchio Lion-Peugeot; l'altra vettura era una torpedo biposto prodotta da Le Z\u00e8bre, un'altra piccola Casa francese. Erano entrambe due vetture economiche, da destinare agli strati meno abbienti della popolazione. Andr\u00e9 cap\u00ec che le case automobilistiche, di l\u00ec a pochi anni, non avrebbero potuto permettersi di costruire soltanto auto di lusso per pochi.\nLa Prima Guerra Mondiale.\nIl 26 maggio 1914 Andr\u00e9 Citro\u00ebn spos\u00f2 l'ebrea italiana Giorgina Bingen (Genova, 12 aprile 1892 - Parigi, 20 febbraio 1955). Con lo scoppio della prima guerra mondiale. Andr\u00e9 Citro\u00ebn e i suoi due fratelli maschi partirono per il fronte, dove rimasero per i primi mesi. Andr\u00e9 partecip\u00f2 come luogotenente, e dopo poco tempo venne promosso capitano. Il 1\u00ba ottobre 1914 ricevette la notizia della morte di suo fratello Bernard, caduto sul campo per aver cercato di soccorrere un compagno ferito. Fu un altro duro colpo per Andr\u00e9: dopo di lui, Bernard era il pi\u00f9 giovane dei fratelli Citro\u00ebn e quindi era quello con cui aveva legato maggiormente.\nDopo poco tempo Andr\u00e9 Citro\u00ebn riusc\u00ec a fondare e dirigere uno stabilimento sul quai de Javel, a Parigi, per la produzione di granate. L'esercito francese scarseggiava infatti di granate e sembrava che molti dei vertici governativi non dessero importanza al problema. I finanziamenti per tale operazione arrivarono solo per il 25% dallo Stato, mentre il resto venne raccolto da Andr\u00e9 ricorrendo ad amici e parenti. Il 4 marzo 1915 cominciarono i lavori di costruzione dello stabilimento, completati in soli tre mesi. La produzione di granate fu avviata al ritmo di 1500 pezzi al giorno.Nel frattempo, l'11 settembre 1915, Andr\u00e9 Citro\u00ebn divenne padre di Jacqueline. Lo stesso giorno in cui divenne padre, la produzione di granate raggiunse 5\u00a0000 pezzi al giorno: sarebbe salita a 10\u00a0000 l'anno seguente e a 50\u00a0000 nel 1917. Tale sensazionale risultato fu ottenuto costruendo lo stabilimento del quai de Javel in modo da poter applicare i principi di Taylor, gi\u00e0 introdotti da Henry Ford a Detroit. Questi principi, fino a quel momento sconosciuti in Europa, finirono con il fare dello stabilimento di Andr\u00e9 Citro\u00ebn un modello di efficacia. Inoltre, per incentivare le maestranze ad applicarsi al lavoro, Citro\u00ebn mise a loro disposizione, nello stesso stabilimento, alcuni locali destinati al benessere degli operai, come una sala refettorio, una sala giochi, un'infermeria. Veniva dato anche molto peso alla pulizia dell'intero impianto.\nNel 1917 la produzione di granate Citro\u00ebn copr\u00ec un terzo dell'intera produzione nazionale. Tra le altre aziende che in tempo di guerra si dedicarono alla produzione di granate vi fu anche la Renault, che per\u00f2 prefer\u00ec distaccarsi dagli innovativi metodi adottati da Citro\u00ebn. Fu uno dei tanti aspetti che differenziava le filosofie produttive di Andr\u00e9 Citro\u00ebn e del suo ex-compagno di scuola Louis Renault. In ogni caso, lo stabilimento fu spesso oggetto di visite ufficiali da parte di esponenti di spicco del mondo politico e militare della Francia, della Russia e di altri Paesi.Il 4 giugno 1917 nacque il secondogenito di Andr\u00e9 Citro\u00ebn, che ricevette il nome del fratello morto in guerra, Bernard.\nCon la fine della guerra, lo stabilimento del quai de Javel cess\u00f2 la sua produzione di granate.\nLa nascita della Citro\u00ebn.\nIl 17 maggio 1919 Andr\u00e9 Citro\u00ebn divenne padre per la terza volta: nacque infatti Maxime.\nAndr\u00e9 Citro\u00ebn pens\u00f2 di convertire la fabbrica di granate in fabbrica di automobili. Dopo aver valutato per brevissimo tempo la produzione di una vettura di lusso con valvole a fodero, si orient\u00f2 su un modello economico. Il progetto iniziale ADC, destinato alla vettura di lusso, fu consegnato ad un amico di Andr\u00e9 Citro\u00ebn, Gabriel Voisin, che similmente, dopo aver prodotto aerei da guerra, si trovava a riconvertire la sua fabbrica. Voisin, da sempre considerato un genio dell'innovazione tecnica, e per questo motivo assai stimato da Andr\u00e9, accett\u00f2 la proposta.Citro\u00ebn stava dando forma a un progetto non limitato all'automobile da produrre, ma esteso anche a strutture e servizi accessori. Voleva che l'acquirente non solo spendesse poco per una vettura, ma che fosse anche facilitato in caso di riparazioni. A tale scopo contatt\u00f2 una serie di amici e persone fidate, allo scopo di convincerli ad aprire dei centri di assistenza per i futuri modelli Citro\u00ebn.\nPer garantirsi maggiori possibilit\u00e0 di produzione, Andr\u00e9 rilev\u00f2 l'intero pacchetto azionario della Mors, non pi\u00f9 in salute come alla vigilia della guerra, acquisendone in tal modo anche lo stabilimento e le strutture.Nel gennaio del 1919 annunci\u00f2 alla stampa l'inizio della commercializzazione, nei mesi seguenti, di una vettura economica, del prezzo di 7.250 franchi. La vettura sarebbe stata gi\u00e0 consegnata pronta per essere usata e non pi\u00f9 sotto forma di un telaio da carrozzare, con evidenti aggravi di spese. Queste caratteristiche inedite della vettura, unite alle grandi doti comunicative di Andr\u00e9, suscitarono l'interesse generale. Tuttavia, nonostante finanziamenti raccolti da pi\u00f9 parti, il peso finanziario degli investimenti per costruire l'impianto di quai de Javel non erano ancora completamente ammortizzati. Questo port\u00f2 a un ritardo nell'avviamento deciso della produzione. Nell'estate del 1919 si produssero solo pochi esemplari della nuova vettura, denominata Type A. Le vendite per\u00f2 salirono rapidamente l'anno successivo: tra il 7 luglio 1919 (data della consegna della prima Type A al primo acquirente) ed il 31 dicembre dello stesso anno dalle linee di Quai de Javel uscirono 2.816 esemplari di Type A, mentre l'anno successivo la cifra fu quintuplicata.\nGli anni ruggenti.\nDurante gli anni 1920 la Citro\u00ebn guadagn\u00f2 reputazione, non solo per merito dei suoi modelli, ma anche della rete di assistenza che permetteva ai proprietari di riparare la vettura vicino a casa. A tale scopo vennero riservate pagine pubblicitarie in giornali e riviste. Citro\u00ebn trov\u00f2 anche altri modi per pubblicizzare la propria casa, per esempio lanciando una linea di vetture giocattolo che riproducevano in scala ridotta quelle vere. Ci\u00f2 si tradusse anche nel fatto che molti rivenditori di giocattoli acquisirono la concessione per la vendita dei giocattoli Citro\u00ebn (denominate \"Citro\u00ebnettes\") e a loro volta pubblicizzavano nelle vetrine il marchio del \"double chevron\". Il 4 ottobre 1922 il nome \"Citro\u00ebn\" comparve nel cielo di Parigi, tracciato dalla scia di un aereo.\nCitro\u00ebn volle affermarsi anche nei paesi in via sviluppo, dove ancora non esistevano molte strade. Lo scopo propagandistico era evidente, anche se Citro\u00ebn sperava anche in sbocchi commerciali al di fuori dell'Europa. A tale scopo dovevano essere realizzate delle vetture su base gi\u00e0 esistente, modificate in modo da poter essere utilizzate nel fuoristrada. Assunse allo scopo un ingegnere di nome Adolphe K\u00e9gresse, con un significativo passato in Russia. K\u00e9gresse era l'inventore della trazione su cingoli, che fu adottata anche da Citro\u00ebn per realizzare i suoi veicoli Citro\u00ebn-K\u00e9gresse per muoversi nei deserti e nelle zone pi\u00f9 impervie. Nel corso del decennio vennero effettuate tre spedizioni: una in Africa, denominata \"Crociera Nera\", una in Asia denominata \"Crociera Gialla\" ed una in Alaska, denominata \"Crociera Bianca\".\nAndr\u00e9 Citro\u00ebn continu\u00f2 ad introdurre nei suoi modelli altre innovazioni. La vettura successiva alla \"Type A\" ebbe una struttura monoscocca, su esempio della Lambda di Vincenzo Lancia in Italia. Nacque cos\u00ec la B2, destinata ad evolversi successivamente nei modelli \"B10\" e \"B12\". In seguito arrivarono i modelli C4 e C6, equipaggiati con motori su supporti flottanti, una soluzione ripresa da quella dell'americana Plymouth che per prima l'aveva proposta a livello mondiale.\nGli ultimi anni di Andr\u00e9 Citro\u00ebn.\nAll'inizio del 1930 quando ancora doveva cominciare la \"Crociera Gialla\", erano gi\u00e0 stati avviati i lavori per sostituire i modelli \"C4\" e \"C6\" con i modelli 8CV, 10CV e 15CV. Nel frattempo, due emissari dell'azienda di oli per automobili Yacco comprarono una C6 e dopo averla modificata con una carrozzeria profilata, la lanciarono sul circuito di Montlh\u00e9ry, allo scopo di pubblicizzare gli oli. I metodi pubblicitari di Andr\u00e9 Citro\u00ebn stavano cominciando a far presa su altre aziende. La vettura, denominata \"Rosalie\" batt\u00e9 numerosi record. Andr\u00e9 Citro\u00ebn raccolse la sfida: dopo aver lanciato la gamma delle eredi di C4 e C6, prese una 8CV, ne riprofil\u00f2 la carrozzeria e la battezz\u00f2 \"Petite Rosalie\". Con questa vettura, con meccanica di serie, vennero percorsi ben 300\u00a0000 chilometri a 93\u00a0km/h di media, giorno e notte, con pi\u00f9 piloti a darsi il cambio.Nel 1933, dopo aver visto il rivale Renault costruire uno stabilimento pi\u00f9 moderno e funzionale del suo, Andr\u00e9 Citro\u00ebn invest\u00ec ingenti somme per ricostruire lo stabilimento di quai de Javel.\nIl progetto successivo fu la gamma Traction Avant. Fu sviluppato grazie a un nuovo ingegnere progettista, Andr\u00e9 Lef\u00e8bvre, che entr\u00f2 alla Citro\u00ebn nel 1933 dopo un significativo passato alla Voisin ed alla Renault. Lef\u00e8bvre and\u00f2 a sostituire Jules Salomon proveniente da Le Z\u00e8bre e che nell'immediato dopoguerra aveva firmato il progetto della \"Type A\". Salomon si era ritirato dalla vita professionale. Il 24 marzo 1934 la prima Traction Avant, denominata \"7CV\", fu presentata ai concessionari Citro\u00ebn ed il 3 ottobre al Salone di Parigi avvenne la presentazione ufficiale.\nCitro\u00ebn in quel periodo inizi\u00f2 ad accusare forti dolori allo stomaco e dimagr\u00ec vistosamente. Intanto, gli investimenti per il progetto della \"7CV\" misero in crisi le finanze gi\u00e0 non floride della societ\u00e0, e nel dicembre 1934 la Citro\u00ebn entr\u00f2 in liquidazione giudiziaria.\nCitro\u00ebn, molto malato (la diagnosi fu cancro allo stomaco), entr\u00f2 in clinica il 18 gennaio 1935, dove mor\u00ec il 3 luglio dello stesso anno. Prima di morire, cedette le sue azioni al colosso degli pneumatici Michelin, suo principale creditore.Andr\u00e9 Citro\u00ebn fu sepolto nel cimitero di Montparnasse a Parigi. Nel 1998 il suo nome fu inserito nell\"'Automotive Hall of Fame\" di Dearborn in Michigan."}
{"id": "326157", "revid": "135224", "url": "https://it.wikipedia.org/wiki?curid=326157", "title": "Stefano Crescentini", "text": "Biografia.\n\u00c8 figlio del doppiatore Domenico Crescentini. La sua prima esperienza di doppiaggio avviene da bambino, grazie al padre.\nDue anni dopo, non ancora decenne, viene invitato da Renato Izzo al provino per dare la voce a Gianni Darling, nel ridoppiaggio del film d'animazione \"Le avventure di Peter Pan\" prodotto dalla Disney nel 1953 e lo vince. Da quel momento comincia una lunga serie di doppiaggi nelle produzioni Disney, fino all'et\u00e0 di dodici anni quando vince il provino per doppiare un giovane Christian Bale ne \"L'Impero del Sole\" (1987).\nIl film segna l'inizio della carriera professionale come doppiatore, nonostante la giovane et\u00e0, che prosegue fino ai vent'anni quando il cambio di voce dovuto alla crescita ne segna un rallentamento. Nello stesso periodo lascia l'universit\u00e0 di Economia e commercio e, due anni pi\u00f9 tardi, ricomincia a doppiare a tempo pieno, prestando la voce a numerosi attori famosi.\nCarriera.\nHa legato la sua voce ad attori come, Jake Gyllenhaal, James McAvoy, Robert Pattinson, Chris Pine, Jensen Ackles, Jim Sturgess, Aidan Turner e molti altri.\n\u00c8 noto soprattutto per aver prestato voce a L in \"Death Note\"; Jensen Ackles come Dean Winchester in \"Supernatural\" e Jason Teague nella serie \"Smallville\"; Ashton Kutcher nel ruolo di Walden Schmidt nella serie televisiva \"Due uomini e mezzo\"; Robert Pattinson nel ruolo di Edward Cullen nella saga di \"Twilight\"; Seann William Scott nella saga di \"American Pie\" nel ruolo di Steve Stifler; Christian Bale ne \"L'impero del sole\" di Steven Spielberg; Jesse Metcalfe nella serie televisiva \"Desperate Housewives\" e nel remake di \"Dallas\"; Jesse Spencer nel ruolo del dottor Robert Chase in \"Dr. House - Medical Division\" e del capitano vigile del fuoco Matthew Casey in \"Chicago Fire\"; Paul Wesley nel ruolo di Stefan Salvatore in \"The Vampire Diaries\"; Ian Somerhalder in \"Lost\"; Chad Michael Murray in \"One Tree Hill\"; Bradley James nel ruolo di Art\u00f9 Pendragon in Merlin.\nNel luglio 2013 riceve il Leggio d'oro come voce maschile dell'anno.\nIl 13 gennaio 2018 riceve il premio \"Voce maschile\" al Festival Nazionale del Doppiaggio \"Le Voci del Cinema\"."}
{"id": "326160", "revid": "6923", "url": "https://it.wikipedia.org/wiki?curid=326160", "title": "Rotaia", "text": ""}
{"id": "326163", "revid": "767487", "url": "https://it.wikipedia.org/wiki?curid=326163", "title": "I vicini di casa (film)", "text": "I vicini di casa (\"Neighbors\") \u00e8 una commedia del 1981 diretta da John G. Avildsen, che riscosse poco successo e una critica non troppo positiva. Fu l'ottavo e ultimo film di John Belushi e anche il terzo nel quale compare nel \"cast\" insieme a Dan Aykroyd.\nIl film si basa sul romanzo di Thomas Berger \"Neighbors\" (I vicini di casa), la sceneggiatura \u00e8 stata scritta da Larry Gelbert, ma molto modificata dagli stessi Belushi e Aykroyd per gravi imperfezioni. Il copione \u00e8 stato scritto con il contributo di Dan Aykroyd e gi\u00e0 in progetto quando usc\u00ec The Blues Brothers.\nTrama.\nEarl Keese \u00e8 un modesto impiegato che conduce con la moglie Enid e la figlia adolescente Elaine un'esistenza noiosa e ripetitiva in una villetta della periferia suburbana. La sua vita viene sconvolta dall'arrivo dei nuovi vicini di casa, gli ambigui e disinibiti Vic e Ramona. Gli scherzi, le stravaganze, la fantasia e la libert\u00e0 sessuale della coppia l'irritano e, al contempo, l'affascinano. Dopo una lunga notte piena di peripezie e colpi di scena, Earl decide di cambiare vita e fuggire con Vic e Ramona in cerca di nuove emozioni.\nProduzione.\nLe riprese furono un disastro: il regista, gli attori, l'intera troupe lavorarono in un clima molto teso. Belushi e il regista Avildsen, in particolare, litigavano in continuazione, al punto che spesso passavano addirittura delle ore prima che si riappacificassero e tornassero a girare.\nGli stessi Belushi e Aykroyd, non soddisfatti della sceneggiatura approntata da Larry Gelbart, contribuirono a riscriverla durante le riprese. Nei titoli, essa \u00e8 accreditata al solo Gelbart, che comunque protest\u00f2 pubblicamente per la pesante manomissione del copione.\nIl copione originale prevedeva John Belushi nel ruolo di Vic e Dan Aykroyd nel ruolo di Earl Keese. I due si scambiarono la parte all'ultimo momento.\nIl film comprende un \"cast\" completo di soli diciotto attori (nove sono solo comparse) e le riprese si fermano solo sulle due case di Earl Keese e Vic; al massimo le riprese arrivano nella palude di Earl o l\u00ec davanti.\nIl film \u00e8 l'ultimo interpretato da John Belushi. Infatti dopo tre mesi l'uscita del film viene trovato morto per un'overdose di eroina e cocaina nel bungalow numero tre dell'hotel Chateau Marmont di Los Angeles. Aveva solo 33 anni."}
{"id": "326165", "revid": "474175", "url": "https://it.wikipedia.org/wiki?curid=326165", "title": "San Terenzo", "text": "San Terenzo \u00e8 una frazione di circa abitanti del comune di Lerici, in provincia della Spezia.\nStoria.\nDel borgo di San Terenzo si hanno notizie gi\u00e0 nel Medioevo: borgo di pescatori e marinai, era dedito anche ai traffici del vino e dell'olio e vi aveva sede, fra l'altro, un \"ospitale\"; il nome era \"Portiolo\" (probabilmente significava \"porto dell'olio\" oppure \"piccolo porto\"). \nSecondo una leggenda, vi approd\u00f2 il monaco Terenzio, che intendeva recarsi a Roma in pellegrinaggio. Poco lontano il monaco fu assassinato dai briganti e i paesi della zona si contesero il diritto di trattenere la salma. Per dirimere la questione fu deciso di metterne il corpo su un carro trainato da buoi e, laddove i buoi si fossero fermati per stanchezza, l\u00ec sarebbe stato seppellito Terenzio: questo avvenne in corrispondenza dell'attuale paese di San Terenzo Monti, in provincia di Massa-Carrara. \nUn dipinto nella chiesa parrocchiale descrive lo sbarco del monaco. \nDiversi toponimi della zona ricordano il tempo delle Crociate: in particolare \"la tomba del crociato\" e \"lo scoglio di Orlando\" (che, secondo la leggenda, fu spezzato in due dalla furia del cavaliere).\nAll'estremit\u00e0 occidentale del paese sorge il castello, fortilizio a pianta quadrangolare del tardo Medioevo, che fu costruito dagli abitanti del paese. \nLa chiesa parrocchiale, dedicata alla Nativit\u00e0 di Maria Vergine, fu costruita intorno al XVII secolo sui resti di un'altra precedente; conserva un bassorilievo di Domenico Gar detto il \"Franciosino\" e la \"tavola della Madonna dell'Arena\", dipinto del XV secolo cos\u00ec chiamato perch\u00e9 rinvenuto sulla spiaggia (\"arena\") dopo una forte mareggiata, che \u00e8 tuttora oggetto di culto e di festa ogni 8 settembre. \n&lt;br&gt;I restauri del 2011 hanno riportato alla luce una serie di affreschi, datati al XVII secolo, raffigurante una teoria di otto donne: le quattro virt\u00f9 cardinali,le tre virt\u00f9 teologali ed una Madonna col Bambino intenta a porgere il figlio ad un uomo in vesti sacerdotali. Mentre la Fede tiene sollevato il calice con l'Eucaristia, la Speranza prega rivolta al cielo e la Carit\u00e0 allatta i putti guardando ad est, nella direzione sacra della Gerusalemme celeste, verso cui erano orientate le sinagoghe e le chiese del cristianesimo primitivo.\nRisorgimento.\nDurante il Risorgimento numerosi abitanti si distinsero per il loro patriottismo, soprattutto in relazione alle varie imprese garibaldine.\nSulla barca del patriota Paolo Azzarini di San Terenzo, denominata \"Madonna dell'Arena\", Garibaldi sfuggi all'inseguimento delle truppe austriache dopo la caduta della Repubblica Romana: salpati da Follonica, i patrioti sbarcarono a Portovenere il 5 settembre 1849. Sul lungomare santerenzino una lapide riporta le sue parole di ringraziamento: \"Il padrone Paolo Azzarini che la fortuna mi ha fatto incontrare sulla terra italiana dominata da Tedeschi m'ha trasportato su questa d'asilo e di salvamento, trattandomi egregiamente e senza interesse\".\nTra le camicie rosse che l'11 maggio 1860 sbarcarono a Marsala figurano anche i santerenzini Luigi Andreotti, Giovanni Battista Monteverde e Onesto Faccini.\nLa locale Cooperativa di consumo, fondata nel 1898, conserva una lettera autografa di Giuseppe Garibaldi nella quale l'eroe comunica di avere accettato volentieri la nomina a Presidente onorario della societ\u00e0.\nSecolo XX e XXI.\nIl 28 settembre 1922, nel cuore della notte, un fulmine colp\u00ec la polveriera che era ospitata nel forte Falconara, sovrastante San Terenzo, provocandone lo scoppio: il paese, che contava allora 2083 abitanti, pag\u00f2 un tributo altissimo di vittime e venne quasi completamente distrutto (un monumento ricorda le numerose vittime, sia militari che civili, del disastro).\n\u00c8 dotato di una spiaggia attrezzata; sono state allestite una passeggiata a ponente, sotto le balze rocciose e la torre del castello, intitolata a Mary e Percy Shelley, e la passeggiata \"da castello a castello\" che collega i due centri di Lerici e San Terenzo.\nSan Terenzo \u00e8 una delle tredici borgate marinare che ogni anno partecipano al Palio del Golfo, che nel 1945 venne svolto proprio a San Terenzo a causa dei danni bellici nella zona della Spezia.\nIl castello.\nIl castello di San Terenzo si eleva su uno sperone roccioso all'estremit\u00e0 occidentale della baia che chiude lo specchio d'acqua antistante il paese. \nFu costruito dai paesani attorno al 1400 come bastione di difesa contro le incursioni dei pirati turchi; per questo motivo, la grotta che si apre nel promontorio roccioso sul quale il castello sorge \u00e8 detta \"Tana dei Turchi\".\nOggi il castello \u00e8 diventato la sede di eventi e manifestazioni culturali temporanee e di esposizioni di quadri e fotografie.\nVilla Marigola.\nSituata sul lussureggiante poggio che domina la baia di San Terenzo e la spiaggia della Venere Azzurra, seminascosta da un fitto bosco di lecci, Villa Marigola, attualmente di propriet\u00e0 della Cassa di Risparmio della Spezia, ospita convegni e attivit\u00e0 culturali di alto livello.\nIl primo edificio fu costruito nella seconda met\u00e0 del secolo XVIII dai marchesi Ollandini come casa di villeggiatura e si affacciava sulla grande terrazza che accoglieva all'uso ligure il \"giardino degli agrumi\". Tutto attorno il fondo agricolo scendeva con declivi coltivati a viti e olivi fino alla spiaggia e alla scogliera.\nNel corso dell'Ottocento con il diffondersi dei giardini all'inglese, una vasta superficie dell'area verde di Marigola fu trasformata nel parco romantico, percorso da sentieri che si intersecano e terminano improvvisamente in balconi e finestre naturali, aperte alla vista sui castelli di Lerici e di San Terenzo, su Portovenere e l'isola Palmaria.\nInizia ad essere prescelta come meta per il soggiorno di molti personaggi famosi: ceduta all'ammiraglio inglese Sir Reginald Pearce nel 1888, nei primi anni del Novecento diviene propriet\u00e0 dei marchesi Magni Griffi che vi ospitarono l'imperatrice di Germania.\nLa fisionomia attuale della villa e del giardino risale al 1926 quando l'armatore lericino G.B.Bibolini affida l'ampliamento della villa e del giardino a Ettore Cozzani e all'architetto Franco Oliva.\nParticolarmente pregevole per la qualit\u00e0 e la quantit\u00e0 di piante che vi si trovano \u00e8 il giardino, unico esempio nello Spezzino di giardino all'italiana, sul cui limitare lo sguardo pu\u00f2 spaziare sullo splendido panorama del Golfo dei Poeti. \nAncora oggi la bellezza dei giardini di Villa Marigola ha permesso che qui venissero realizzati eventi e manifestazioni durante tutto l'arco dell'anno.\nVilla Magni.\nVilla Magni \u00e8 nota per essere stata residenza, dall'aprile al settembre 1822, di Percy Bysshe Shelley.\nIn origine l'edificio era un convento di frati, che coltivavano l'attiguo parco ad orto grazie alla presenza di un pozzo di acqua dolce pur essendo poco lontano dal mare.\nIn seguito fu acquistata da un ricco paesano di nome Ollandini, che fu detto \"il pazzo\" in quanto, per gusti personali, fece tagliare tutti gli ulivi presenti nella propriet\u00e0 ed al loro posto fece piantare altri alberi tipici del nord Europa. \nForse proprio per questo aspetto nordico la villa fu scelta da Shelley come sua residenza, nelle vicinanze di Lerici ove gi\u00e0 risiedeva il suo amico Byron.\nAl centro del prato adiacente, facente parte del parco della villa, c'era un piccolo altare in travertino al di sotto del quale si narra Shelley avesse sepolto il suo cane.\nSport.\nSan Terenzo \u00e8 una delle borgate marinare che partecipano al Palio del Golfo.\nDal 1922 la squadra di calcio U.S.D Santerenzina \u00e8 la squadra locale. Durante i mesi estivi sulla spiaggia di San Terenzo, i residenti si dilettano nel gioco della \"Baleta\" (in gergo locale), un gioco basato sul palleggiare in cerchio nel bagnasciuga utilizzando una palla di piccole dimensioni leggermente sgonfia."}
{"id": "326166", "revid": "1610933", "url": "https://it.wikipedia.org/wiki?curid=326166", "title": "Carib\u00f9", "text": ""}
{"id": "326167", "revid": "370195", "url": "https://it.wikipedia.org/wiki?curid=326167", "title": "Gigabit Ethernet", "text": "Il Gigabit Ethernet (standard IEEE 802.3z su fibra e IEEE 802.3ab su rame) \u00e8 l'evoluzione a 1.000\u00a0Mbit/s del protocollo Fast Ethernet (standard IEEE 802.3u) operante a 100\u00a0Mbit/s.\nPrincipali modifiche al protocollo Fast Ethernet.\nPer rendere possibile il Gigabit Ethernet si \u00e8 reso necessario introdurre delle modifiche al protocollo IEEE 802.3u, in particolare:\nLunghezza massima del segmento di rete.\nCon queste modifiche diminuisce la lunghezza del segmento massimo della rete che diviene:\nProspettive.\nUna nuova evoluzione del protocollo Gigabit Ethernet (IEEE 802.3z) \u00e8 stato definito 10 Gigabit Ethernet (IEEE 802.3ae) e opera a 10\u00a0Gbit/s."}
{"id": "326173", "revid": "1793900", "url": "https://it.wikipedia.org/wiki?curid=326173", "title": "Caribou", "text": ""}
{"id": "326203", "revid": "869733", "url": "https://it.wikipedia.org/wiki?curid=326203", "title": "Tartarughe Ninja alla riscossa", "text": "Tartarughe Ninja alla riscossa (\"Teenage Mutant Ninja Turtles\") \u00e8 una serie televisiva animata statunitense del 1987. Si compone di 193 episodi, suddivisi in 10 stagioni. In Italia, la serie \u00e8 stata trasmessa dal dicembre 1989.\nLa sigla italiana della serie: \"Tartarughe Ninja alla riscossa\", \u00e8 scritta da Enzo Draghi e Alessandra Valeri Manera e cantata da Giampi Daldello.\nTrama.\nLe tartarughe ninja sono quattro tartarughe mutanti antropomorfiche, ghiotte di pizza e cresciute nelle fogne di New York, addestrate nell'arte marziale del ninjutsu da Hamato Yoshi, alias Splinter, ex maestro di arti marziali.\nLe tartarughe acquisirono sembianza umanoide quando, nello stato di tartarughine d'acquario, entrarono in contatto con un misterioso composto chimico riversato nelle fogne, nelle quali finirono accidentalmente; poich\u00e9 l'ultimo essere con il quale erano state in contatto era un umano, vennero trasformate in umanoidi. Anche Splinter, trovandosi nelle fogne a causa delle condizioni di indigenza in cui viveva, entr\u00f2 a contatto con il composto trasformandosi a immagine dell'ultimo essere vivente con il quale era entrato in contatto; Yoshi nella sua miseria aveva per compagni dei topolini, e divenne un grosso topo antropomorfo.\nDeposto il nome di Yoshi e adottato quello di Splinter, il vecchio maestro adott\u00f2 le giovani tartarughe, essendo sempre stato un amante degli animali, ed essendo appassionato anche di arte le battezz\u00f2 con i nomi di quattro artisti del Rinascimento: Leonardo da Vinci, Raffaello Sanzio, Michelangelo Buonarroti e Donatello. Le tartarughe conducono una vita riservata in ampie fogne, timorose di venire additate a mostri dalla popolazione umana e discriminate; quando salgono in superficie sono solite travestirsi sommariamente con un impermeabile ed un cappello Borsalino.\nInsieme combattono il diabolico Shredder, vecchio rivale di Splinter, e arcinemico delle Tartarughe trasformatosi in un supercattivo che indossa un'armatura metallica ricolma di lame, ispirata a quella dei samurai giapponesi. Shredder comanda il Clan del Piede, un esercito di ninja robotici, e con lo sgradito ausilio di Krang, un perfido alieno amorfo dall'intelletto superiore, trama per conquistare il potere assoluto.\nNelle loro avventure, le tartarughe ninja possono contare sull'aiuto di April O'Neil, un'affascinante giornalista umana, che spesso passa loro informazioni di prima mano. Col tempo escono parzialmente dal loro cauto isolamento facendo amicizia anche con altri umani, come la collega di April, la sbadata Irma.\nDal fumetto all'animazione.\n\"Tartarughe Ninja alla riscossa\" \u00e8 la prima serie animata sulle tartarughe ninja, andata in onda negli Stati Uniti dal 1987 al 1996, per un totale di 193 episodi divisi in dieci stagioni.\nQuesto prodotto, del quale Mirage Studios non detiene i diritti, ha in verit\u00e0 pochissime analogie con i fumetti originali e, di fatto, escludendo alcuni personaggi, \u00e8 completamente estraneo alle vicende su carta. \nTartarughe Ninja alla Riscossa, pur essendo una serie divenuta celebre in tutto il mondo, si presenta come qualcosa di completamente diverso dai fumetti originali, ai quali ha conferito egualmente con la sua popolarit\u00e0 una diffusa notoriet\u00e0 infantile.\nLungometraggio.\n\"Turtles Forever\" \u00e8 un film del 2009 dove i protagonisti incontrano le loro versioni della serie del 2003 teletrasportate accidentalmente nel loro mondo. Tutte ed otto dovranno affrontare diversi nemici da entrambe la serie per fermare Ch'Rell, il malvagio Utrom Shredder dal distruggere il tempo e lo spazio. Durante la parte finale verranno affiancate anche dalle loro versioni cartacee in bianco e nero. Questo film si pu\u00f2 considerare come il vero finale della serie del 1987 e del 2003. Il film \u00e8 inedito in Italia.\nHome video.\nNei primi anni 90 la Laser Vision edit\u00f2 in VHS le prime due stagioni con quattro episodi ciascuna, in seguito sempre la Laser Vision ripropose tale collezione ma con due episodi per VHS. Poco dopo la Bim Bum Bam Video, edit\u00f2 la terza stagione con la dicitura, NUOVI EPISODI, con due episodi per VHS (gli episodi erano inseriti a caso e non seguivano l'ordine di produzione). In DVD, in Italia, non \u00e8 uscito nulla, salvo per\u00f2 i primi cinque episodi della prima stagione come contenuto speciale nei DVD della serie \"\"."}
{"id": "326205", "revid": "41372", "url": "https://it.wikipedia.org/wiki?curid=326205", "title": "Siberiano", "text": ""}
{"id": "326206", "revid": "1718925", "url": "https://it.wikipedia.org/wiki?curid=326206", "title": "Non ho sonno", "text": "Non ho sonno \u00e8 un film thriller di Dario Argento girato interamente a Torino, citt\u00e0 molto amata dal regista. Presenta alcune analogie con un altro film girato nel capoluogo piemontese, \"Profondo rosso\".\nHa ricevuto due candidature ai nastri d'argento: per il miglior montaggio (Anna Rosa Napoli) e per la migliore colonna sonora (Goblin). La \"Filastrocca del fattore\" usata nel film \u00e8 stata scritta dalla figlia di Dario, Asia Argento.\nTrama.\nTorino, 1983. Un ragazzo tredicenne di nome Giacomo Gallo assiste impotente all'omicidio della madre, senza riuscire a vedere il viso dell'assassino: \u00e8 uno degli omicidi del \"Nano Assassino\", su cui indaga il commissario Ulisse Moretti, che promette a Giacomo che trover\u00e0 il colpevole. Il presunto serial killer, lo scrittore Vincenzo de Fabritiis, viene ritrovato affogato con un colpo di pistola alla testa: tutto fa pensare a un suicidio e il caso viene chiuso.\nTorino, 2000. Angela, una prostituta, scappa dall'abitazione di un suo cliente dopo aver notato il suo strano comportamento ed essere stata da lui cacciata. Durante la fuga, rovescia un piccolo mobile e mentre raccoglie le sue cose prende per sbaglio una busta azzurra appartenente al cliente stesso, che contiene foto e articoli di brutali omicidi commessi in passato, che la donna intuisce possano essere collegati al \"Nano\". Avvisata la sua amica Amanda, altra prostituta, Angela viene assassinata dopo una lunga e rocambolesca fuga all'interno di un treno in corsa. La busta finisce cos\u00ec nelle mani di Amanda, salita sul treno per cercare l'amica, ma anche quest'ultima viene uccisa all'interno della sua auto.\nL'ambizioso commissario Manni, date le analogie con le morti precedenti, deduce che il Nano Assassino sia tornato o che qualcuno stia cercando di ripercorrerne le gesta e chiede aiuto proprio a Moretti. Questi per\u00f2 \u00e8 ormai anziano, in pensione e con problemi di cuore e di memoria, ma la conversazione con Manni, che si convince che l'ormai ex poliziotto non possa essere d'aiuto, sembra sbloccargli dei ricordi, cos\u00ec decide d'occuparsene.\nLe morti riprendono, con caratteristiche simili e bizzarre: il serial killer lascia sul luogo del delitto ritagli di cartone con la forma d'un animale ogni volta diverso. Ne fa le spese Mel, affogata nell'acqua gelida e ritrovata con un cartoncino a forma di gatto vicino al suo corpo. Dopo i nuovi episodi, Giacomo viene richiamato a Torino da una telefonata di Lorenzo, suo amico di vecchia data e figlio dell'avvocato Betti. Nella speranza di scoprire l'assassino della madre, barbaramente uccisa molti anni prima con un corno inglese, Giacomo inizia a indagare insieme a Moretti.\nNel frattempo l'ignoto assassino continua a mietere vittime, come il posteggiatore che aveva assistito all'omicidio di Amanda e che aveva raccolto una penna d'oro appartenente al killer, ricattandolo in cambio della stessa penna e del suo silenzio e che pagher\u00e0 con la vita la sua avidit\u00e0. Intanto Moretti scopre nel corso delle sue private ricerche che gli omicidi e le sagome di animali lasciate vicino ai cadaveri seguono le strofe d'una vecchia filastrocca contenuta nel libro \"La fattoria della morte\", scritto proprio da Vincenzo de Fabritiis.\nMentre indaga insieme a Moretti, Giacomo ritrova altri suoi vecchi amici tra cui Gloria, una ragazza conosciuta anni addietro, la quale ben presto lascer\u00e0 il suo fidanzato Fausto per mettersi con lui. Il killer intanto, seguendo la filastrocca, uccide la \"coniglietta\" Dora e quando Gloria, suonatrice d'arpa, comunica a Giacomo che si esibir\u00e0 in teatro vestita da cigno (animale protagonista dell'ultima strofa della filastrocca stessa), questi si precipita da lei credendola in pericolo, ma la vittima \u00e8 in realt\u00e0 la sua partner d'esibizione Mara, che viene decapitata.\nIl commissario Manni intanto ha deciso di far riesumare il corpo di Vincenzo de Fabritiis, ma con grande sorpresa la bara \u00e8 vuota. Laura, la madre di Vincenzo, confida a Moretti di essere sicura che suo figlio \u00e8 morto 17 anni prima, in quanto ad ucciderlo \u00e8 stata proprio lei con la pistola di suo marito su richiesta dello scrittore stesso, che non poteva sopportare di essere il considerato il capro espiatorio di tutte quelle morti a causa della sua menomazione fisica e dei suoi racconti gialli. La donna si reca nella sua vecchia villa per recuperare l'arma ma viene spaventata dalla presenza di un nano e precipita dalla balconata, morendo sul colpo.\nA causa d'alcune incongruenze tra gli omicidi reali e le strofe, Moretti s'avvicina alla reale identit\u00e0 dell'assassino. L'ex commissario nota inoltre l'importante dettaglio che in passato i crimini erano tutti avvenuti nello stesso quartiere, mentre ora sono diffusi per l'intera citt\u00e0. Quando l'anziano investigatore \u00e8 ormai prossimo alla verit\u00e0, muore stroncato da un infarto, spaventato a morte da un'altra incursione del manichino del nano.\nPoco prima, Moretti era riuscito a comunicare a Giacomo quanto aveva colto. Il giovane, abbattuto per la morte di Moretti vede Leone, il senzatetto custode della villa de Fabritiis maneggiare un manichino del defunto Vincenzo e lo segue fino a una casa poco distante. Gloria, in compagnia di Giacomo decide di avvisare la polizia, ma viene aggredita mentre l'ignaro Giacomo fa il suo ingresso nell'edificio e rinviene il cadavere del custode: lo ha ucciso l'avvocato Betti, che minaccia di eliminare anche Giacomo, ferendolo con un colpo di pistola prima di spararsi a sua volta.\nNel frattempo irrompono Lorenzo e Gloria; l'avvocato muore, mentre Giacomo capisce ogni cosa con chiarezza: i delitti del 1983 erano concentrati nello stesso quartiere perch\u00e9 l'omicida era ancora minorenne. Solo un ragazzino, inoltre, poteva prendere ad esempio una filastrocca per bambini e commettere gli errori che Moretti aveva scoperto prima di morire. Intanto Lorenzo, mentre assiste alla morte del padre, ha una crisi respiratoria: l'uomo \u00e8 asmatico dalla nascita e deve ricorrere all'uso dello spray. Giacomo riconosce il rumore sentito 17 anni prima mentre sua madre moriva: erano i soffi dello spray del suo amico. \u00c8 Lorenzo l'assassino di sua madre.\nA questo punto Lorenzo, smascherato, prende Gloria in ostaggio e confessa tutto - le ossa trafugate del nano con la complicit\u00e0 indiretta di Leone, gli omicidi commessi col manichino, l'allontanamento cui era stato costretto dal padre dopo i delitti dell'infanzia - finch\u00e9 viene freddato da un colpo sparato dal commissario Manni.\nProduzione.\nRegia.\nIn questo film il regista torna alle sue origini riprendendo alcuni elementi caratteristici che nel tempo sono diventati un suo marchio di fabbrica. Gira a Torino, sceglie le musiche dei Goblin, sviluppa una storia basata su di un assassino misterioso. Si tratta dell'unica pellicola di Argento in cui le mani guantate dell'omicida non sono le sue, per via del fatto che i guanti usati dall'assassino erano di una taglia troppo grande rispetto alle mani del regista.\nCast.\nIn questo film, come in \"Profondo rosso\", Gabriele Lavia interpreta il presunto colpevole e in una scena importante del film, dice: \u00ab\u00c8 tutta colpa tua\u00bb, esattamente come nel film del 1975, recitando con la stessa identica espressione. Anche in questa pellicola viene usato un manichino che ha le sembianze dell'assassino.\nRiprese.\nLe riprese sono iniziate ai primi di maggio del 2000, per concludersi a fine luglio dello stesso anno. Alcune scene sono state girate presso i teatri di posa Euphon Communications, negli spazi del Comprensorio Fiat Mirafiori di Strada della Manta, 24 a Mirafiori Sud, Torino.\nDistribuzione.\nLa pellicola \u00e8 stata presentata in anteprima mondiale a Torino il 4 gennaio 2001.\nData di uscita.\nAlcune date di uscita internazionali nel corso degli anni sono state:\nAccoglienza.\nIncassi.\nAl botteghino italiano il film ha incassato 2.592.476\u20ac classificandosi al 53\u00ba posto tra i primi cento film di maggior successo della stagione cinematografica italiana 2000-2001.\nCritica.\nIl film \u00e8 stato accolto in maniera discordante dalla critica dell'epoca. C'\u00e8 chi ha apprezzato come il regista sia riuscito ad offrire nuovamente quelle che sono le sue classiche tematiche usandole sapientemente e in modo tale da incutere spavento in chi osserva. E chi, invece, a momenti di elevato livello stilistico ne vede alternarsi altri molto pi\u00f9 imbarazzanti."}
{"id": "326209", "revid": "41372", "url": "https://it.wikipedia.org/wiki?curid=326209", "title": "Autoipnosi", "text": ""}
{"id": "326212", "revid": "41372", "url": "https://it.wikipedia.org/wiki?curid=326212", "title": "Ipnotismo", "text": ""}
{"id": "326213", "revid": "41372", "url": "https://it.wikipedia.org/wiki?curid=326213", "title": "Autoipnotismo", "text": ""}
{"id": "326220", "revid": "1318658", "url": "https://it.wikipedia.org/wiki?curid=326220", "title": "Nidoran", "text": "Inoltre il termine \"famiglia Nidoran\" indica i Pok\u00e9mon Nidoran\u2640, Nidoran\u2642 e le loro rispettive evoluzioni."}
{"id": "326223", "revid": "29035", "url": "https://it.wikipedia.org/wiki?curid=326223", "title": "Renne", "text": ""}
{"id": "326230", "revid": "92723", "url": "https://it.wikipedia.org/wiki?curid=326230", "title": "Adriano Teso", "text": "Biografia.\nDopo una breve esperienza nelle aziende di famiglia e una formazione in scuole di management, nel 1970 ha partecipato alla fondazione della IVM, azienda produttrice di vernici per legno, elastomeri per pelli sintetiche e resine, e ne diviene presidente.\nHa diretto importanti centri studi di politica economica e sociale di area liberale (Fondazione Liberal, Istituto Bruno Leoni, Libertates, Centro Studi Liberali), svolgendo anche attivit\u00e0 nelle Associazioni di categoria quali Confindustria, Federchimica e Assolombarda. Ha ricoperto inoltre, fin da giovane, importanti cariche in tali associazioni , come Consigliere incaricato per la Media Industria , Vice Presidente e Presidente del Centro Studi, oltre ad essere membro del Consiglio Direttivo della Camera di commercio italo-cinese.\nCon altri imprenditori, nel 1984 diventa editore del mensile \"Pagina\" diretto da Ernesto Galli della Loggia insieme a Giampiero Mughini, Paolo Mieli, Riccardo Chiaberge e Massimo Fini. Ha partecipato inoltre allo sviluppo di attivit\u00e0 imprenditoriali nel settore navale e chimico in molteplici aziende, tra le quali, ad esempio Arminter SAM e Novaresine.\nNel 1993 \u00e8 candidato sindaco a Milano per il raggruppamento liberale-repubblicano-Segni-riformatori. Nel 1994 fonda il Polo Liberal Democratico, col quale viene eletto in Parlamento per la XII Legislatura ( 15 aprile 1994 / 8 maggio 1996 ) , confluendo poi in Forza Italia, della quale diviene anche responsabile per lo Sviluppo Economico. Nei 9 mesi del 1\u00ba Governo Berlusconi \u00e8 stato sottosegretario di Stato per il Lavoro e la Previdenza Sociale. \nHa partecipato anche allo sviluppo e alla direzione della Fondazione Liberal, \u00e8 stato tra i fondatori dell'Istituto Bruno Leoni e presidente del Centro di studi liberali. Ha collaborato alla fondazione del PDL-Popolo della Libert\u00e0 ed \u00e8 membro del consiglio direttivo di Libertates (Charles Bukowski).\nNel 2019 ha pubblicato il libro \"ABC dell'Economia e della Finanza,\" edito da Mondadori e nel 2020 l\"ABC della Politica e del Voto .\""}
{"id": "326236", "revid": "404338", "url": "https://it.wikipedia.org/wiki?curid=326236", "title": "Navi della Kriegsmarine", "text": "Di seguito una lista di imbarcazioni militari della \"Kriegsmarine\", la Marina militare tedesca tra il 1935 e il 1945.\nPortaerei/\"Flugzeugtr\u00e4ger\".\nclasse \"Graf Zeppelin\"\nCorazzate/\"Schlachtschiffe\".\nclasse \"Bismarck\" (42.000 tonnellate, cannoni: 8 x 38\u00a0cm)\nIncrociatori da battaglia/\"Schlachtkreuzer\".\nclasse \"Gneisenau\" (35.000 tonnellate, cannoni: 9 x 28\u00a0cm)\nCorazzate tascabili/\"Panzerschiffe\".\nclasse \"Deutschland\" (12.000 tonnellate, cannoni: 6 x 28\u00a0cm)\nNavi obsolete/\"Linienschiffe\".\nQueste imbarcazioni vennero impiegate come navi-addestramento\nIncrociatori pesanti/\"Schwere Kreuzer\".\nclasse \"Admiral Hipper\" (14.000 tonnellate, cannoni: 8 x 20.3\u00a0cm)\nIncrociatori leggeri/\"Leichte Kreuzer\".\nclasse Emden (6.000 tonnellate, cannoni: 8 x 15\u00a0cm)\nclasse K\u00f6nigsberg (7.200 tonnellate, cannoni: 9 x 15\u00a0cm)\nclasse Leipzig (8.000 tonnellate, cannoni: 9 x 15\u00a0cm)\nCacciatorpediniere/\"Zerst\u00f6rer\".\nclasse Zerst\u00f6rer/Typ 1934\nclasse Zerst\u00f6rer/Typ 1934 A\nclasse Zerst\u00f6rer/Typ 1936\nclasse Zerst\u00f6rer/Typ 1936 A\nclasse Zerst\u00f6rer/Typ 1936 A (Mob)\nclasse Zerst\u00f6rer/Typ 1936 B\naltre classi pianificate e/o ordinate, ma mai completate:\nTorpediniere/\"Flottentorpedoboot\".\nClasse 1923 (\"Raubvogel\")\nClasse 1924 (\"Raubtier\")\nClasse 1935\nClasse 1937\nClasse 1939\nTorpedoboote Ausland (questa non era una vera e propria classe, ma un insieme di torpediniere catturate al nemico e incorporate nella Kriegsmarine)\naltre classi pianificate e/o ordinate, ma mai completate:"}
{"id": "326254", "revid": "177966", "url": "https://it.wikipedia.org/wiki?curid=326254", "title": "Tobin", "text": ""}
{"id": "326255", "revid": "712828", "url": "https://it.wikipedia.org/wiki?curid=326255", "title": "Vaklu", "text": ""}
{"id": "326256", "revid": "536103", "url": "https://it.wikipedia.org/wiki?curid=326256", "title": "Passo dello Spluga", "text": "Il passo dello Spluga (\"Spl\u00fcgenpass\" in tedesco, \"Pass dal Spleia\" o \"Pass dal Splegia\" in romancio e \"Cunus Aureus\" in latino - 2.117\u00a0m s.l.m.) \u00e8 uno dei pi\u00f9 importanti valichi dell'arco alpino, conosciuto fin dall'antichit\u00e0 per il suo agevole transito: la moderna arteria stradale che lo attraversa \u00e8 stata costruita tra il 1821 e il 1823, mentre la \"via Spluga\" d'epoca romana fu realizzata alla fine del I secolo a.C.; nelle sue vicinanze si trova il punto d'Italia pi\u00f9 lontano dal mare in linea d'aria, pari a circa 240\u00a0km.\nDescrizione.\nPosto sul confine italo-svizzero, mette in comunicazione l'alta valle Spluga con la valle del Reno superiore (\"Rheinwald\"). La sua importanza non \u00e8 solo storica e logistica ma anche geologica, in quanto divide la falda Tamb\u00f2 a ovest con la falda Suretta a est. Tradizionalmente divide le Alpi Lepontine dalle Alpi Retiche e, secondo la tradizionale bipartizione delle Alpi in uso negli altri Paesi della catena alpina, ripresa dalla classificazione SOIUSA, divide le Alpi Occidentali dalle Alpi Orientali. Il suo tracciato \u00e8 caratterizzato da un elevato numero di tornanti: 72 tra Chiavenna e Spl\u00fcgen, le localit\u00e0 poste sui due versanti dove inizia e termina la salita.\nToponimo.\nIl toponimo \"Spluga\", diffuso in molte aree dell'arco alpino, farebbe riferimento al termine latino \"spelu[n]ca\", che deriva a sua volta dal greco \"sp\u00e9laion\": da quest'ultimo ha origine anche \"speleologia\", ovvero il termine che definisce la disciplina che si occupa dell'esplorazione, documentazione, tutela e divulgazione della conoscenza del mondo sotterraneo. \"Spelu[n]ca\" (da cui \"Spluga\"), che significa \"grotta\", segnala quindi la presenza in questa zona di caverne (sinonimo di grotta, in italiano, \u00e8 infatti anche \"spelonca\") probabilmente abitate da fauna selvatica, in particolare orsi. A Montespluga, villaggio alpino frazione del comune di Madesimo, \u00e8 presente una caverna chiamata in dialetto chiavennasco \"truna de l'urs\" (it. grotta, tana dell'orso). Nei secoli passati il passo dello Spluga era infatti anche chiamato \"monte dell'Orso\" o \"passo dell'Orso\".\nIn epoca romana il passo dello Spluga era conosciuto con il nome di \"Cunus Aureus\" (\"punto d'oro\"), molto probabilmente con un richiamo al fatto che in questo periodo storico, lungo l'arco alpino compreso tra il versante ligure e il fiume Ticino, si estraesse l'oro in miniere ricavate nei massicci montuosi, che erano spesso costituite da grotte e caverne naturali.\nIl fiume Ticino, che si trova poco pi\u00f9 a ovest del passo dello Spluga, rappresenta lo \"spartiacque\" tra le Alpi occidentali e quelle centrali, con le prime che sono molto pi\u00f9 ricche di giacimento d'oro: nelle Alpi occidentali era infatti conveniente estrarre questo metallo, mentre nel resto della catena alpina, vista la minore quantit\u00e0 presente di tale minerale, non era economicamente conveniente impiantare miniere. In particolare, la zona pi\u00f9 ricca di questo metallo, lungo l'arco alpino, \u00e8 il Monte Rosa, che si trova al confine tra Valle d'Aosta e Piemonte, quindi nella parte pi\u00f9 occidentale delle Alpi, mentre, procedendo verso oriente, la prima zona che si incontra dove la quantit\u00e0 di oro presente nei massicci montuosi inizia a essere sensibilmente minore, \u00e8 la Valtellina.\nIl passo dello Spluga, che si trova nella valle pi\u00f9 occidentale della Provincia di Sondrio, la Valchiavenna, rappresenta quindi il \"confine\" orientale dei giacimenti auriferi, visto che l'ultima valle, procedendo verso est, dove \u00e8 presente ancora una tale quantit\u00e0 d'oro da giustificare l'impianto di miniere, come gi\u00e0 accennato, \u00e8 la valle fluviale scavata dal Ticino.\nStoria.\nI ritrovamenti presso il vicino Pian dei Cavalli di insediamenti preistorici dell'et\u00e0 della pietra, potrebbero far supporre un uso del passo ben antecedente a quello che i Romani misero in atto: con essi lo Spluga assunse notevole importanza commerciale e strategica, grazie anche alla costruzione di un tracciato lastricato che ne agevolasse il transito, detto appunto via Spluga, che oggi \u00e8 stato in parte restaurato e reso percorribile, e che in pratica venne utilizzato fino all'apertura della strada carrozzabile ad opera degli Austriaci, nel 1821, ancora oggi seguita nel percorso dal moderno tracciato automobilistico.\nL'agevole transito di cui ha sempre potuto godere il valico ne ha sempre determinato l'importanza politica, e la volont\u00e0 dei diversi dominanti della zona di ottenerne il totale controllo: dopo i vescovi di Coira, di Como e il Ducato di Milano, riuscirono nell'intento i Grigioni, tra il '500 e il '700, periodo nel quale il valico conobbe un aumento del traffico in transito anche grazie al miglioramento dello stesso, con l'apertura di pi\u00f9 agevoli varianti al vecchio tracciato e dunque un collegamento veloce tra le due importanti citt\u00e0 di Chiavenna e Coira oltrech\u00e9, come nel passato, tra la Pianura Padana e l'oltralpe germanico.\nSuccessivamente, fu l'impero napoleonico a entrare in possesso del passo: di questo periodo (dicembre 1800) \u00e8 la drammatica traversata del valico delle truppe francesi in discesa verso l'Italia, comandate dal generale \u00c9tienne Jacques Joseph Alexandre Macdonald. Con i gi\u00e0 citati austriaci il passo dello Spluga raggiunse probabilmente l'apice della propria importanza commerciale (furono loro, attorno al 1822, a riattivare l'intera arteria stradale che attraversa il passo) ma, paradossalmente, anche la rapida decadenza: crebbero d'importanza il vicino passo del San Bernardino e il passo del San Gottardo, questo soprattutto con l'apertura del traforo ferroviario e il primo, in tempi pi\u00f9 recenti, con l'autostrada e il traforo stradale.\nTuttavia oggi il passo (chiuso generalmente dai primi di novembre ai primi di maggio) risulta sempre molto frequentato e trafficato, rappresentando una interessante tappa turistica per chi scende in Italia o ritorna verso il nord-Europa nonch\u00e9, pi\u00f9 praticamente, un'alternativa al passaggio dai sempre affollati valichi doganali tra Como e Chiasso.\nTurismo.\nIl passo dello Spluga \u00e8 assai frequentato, nella bella stagione, soprattutto dai turisti vacanzieri che vi transitano provenendo dai cantoni della Svizzera tedesca, dalla Germania e in genere dal Nord Europa per scendere in Italia. Il suo paesaggio d'alta quota, la vicinanza di imponenti vette, la presenza sul versante italiano del pittoresco villaggio di Montespluga e del bacino artificiale omonimo fanno della zona del passo una apprezzata tappa lungo il viaggio. Proseguendo verso sud, attraverso la Valchiavenna, si giunge al Lago di Como.\nMolto sviluppata \u00e8 la rete sentieristica verso le vette e le mete alpinistiche attorno al passo, dal quale ha inizio la via normale di salita verso il pizzo Tamb\u00f2, una delle cime pi\u00f9 frequentate delle Alpi Lepontine; da ricordare \u00e8 la Via Spluga, percorso escursionistico transfrontaliero nato con la collaborazione di diverse entit\u00e0 italiane e svizzere per la riscoperta storica e la valorizzazione turistica dell'antico tracciato del valico. Da citare \u00e8 anche la notevole frequentazione scialpinistica della zona, con numerosi itinerari di ogni difficolt\u00e0, agevolata dalla frequente presenza di neve abbondante e dalla sua permanenza fino a primavera inoltrata. I centri pi\u00f9 prossimi al passo e maggiormente sviluppati turisticamente sono Madesimo, sul lato italiano (in particolare il nucleo di Montespluga), e Spl\u00fcgen su quello svizzero, entrambe localit\u00e0 di villeggiatura estiva e attrezzate stazioni di sport invernali.\nCiclismo.\nIl passo dello Spluga \u00e8 stato scalato in due edizioni del Giro d'Italia, sempre dal versante svizzero:"}
{"id": "326258", "revid": "767487", "url": "https://it.wikipedia.org/wiki?curid=326258", "title": "Blueberry (film)", "text": "Blueberry \u00e8 un film del 2004 diretto da Jan Kounen, che ha per protagonista Mike Donovan il \"Blueberry\" del fumetto omonimo di Jean-Michel Charlier (attualmente sostituito da altri sceneggiatori) e Jean Giraud, di cui finora sono usciti 52 albi, molti dei quali inediti in Italia. La storia raccontata dal film \u00e8 stata scritta appositamente per il cinema da Jean Giraud e Jean-Michel Charlier.\nIl regista Jan Kounen (gi\u00e0 autore di \"Dobermann\") con il materiale di scarto (quasi tre ore di filmato) ha realizzato un documentario sugli effetti psicotropi del peyote.\nTrama.\nMike Blueberry (interpretato da Vincent Cassel), sceriffo di Palamito, viene iniziato dai pellerossa e cerca di mantenere il difficile equilibrio tra le due civilt\u00e0.\nL'arrivo in citt\u00e0 del \"killer\" Wally Blount, alla ricerca di un misterioso tesoro indiano, porta violenza e brutalit\u00e0 nella contea.\nBlueberry scopre che Blount era lo stesso individuo incontrato anni prima e che non era riuscito ad uccidere, ferendo a morte invece la prostituta con cui il protagonista aveva una relazione \"particolare\". Grazie all'aiuto di Runi, il fratello sciamano che lo ha iniziato ai culti misterici dei pellerossa, riuscir\u00e0 a sconfiggere Blount ma dovr\u00e0 affrontare anche i suoi demoni interiori (che si materializzeranno nella mente del protagonista dopo un viaggio psichedelico con la ayahuasca)."}
{"id": "326259", "revid": "54253", "url": "https://it.wikipedia.org/wiki?curid=326259", "title": "Associazione Nazionale Partigiani d'Italia", "text": "L'Associazione Nazionale Partigiani d'Italia (ANPI) \u00e8 un'associazione fondata dai partecipanti alla resistenza italiana contro l'occupazione nazifascista nella seconda guerra mondiale. Nata a Roma nel 1944, mentre nel Nord Italia la guerra era ancora in corso, \u00e8 stata eretta in ente morale il 5 aprile 1945. L'associazione degli ex partigiani \u00e8 aperta, dal 2006, a chiunque condivida i valori della Resistenza. Essa aderisce alla Federazione Internazionale dei Resistenti.\nStoria.\nL'Associazione Nazionale Partigiani d'Italia (ANPI) fu costituita a Roma il 6 giugno 1944, mentre ancora il Nord Italia stava subendo l'occupazione nazifascista, da volontari ed ex militari che avevano preso parte alla guerra partigiana nelle regioni del Centro Italia.\nDopo la Liberazione essa si diffuse in tutto il Paese: anche nel Sud Italia, dove gli episodi di resistenza erano stati rari, ma dalle cui regioni provenivano molti dei partigiani che avevano militato nelle formazioni del Centro-Nord e all'estero (Jugoslavia, Albania, Grecia, Francia).\nAlla data del 5 aprile del 1945, anno in cui venne designata come ente morale, l'ANPI comprendeva unitariamente tutti i partigiani italiani ed era retta da un consiglio formato da rappresentanti delle varie formazioni che avevano operato in tempo di guerra (Brigate Garibaldi, Giustizia e libert\u00e0 di Ferruccio Parri, autonome, Brigate Matteotti, Mazzini, Brigate del Popolo di Enrico Mattei).\nGi\u00e0 nel primo Congresso nazionale, indetto a Roma nel 1947, fra le varie componenti emersero divergenze in ordine a questioni di politica interna ed estera, che comportarono la fuoriuscita:\nCome accade in maniera analoga ai sindacati (UIL e CISL), staccatisi dalla CGIL per divergenze sulla politica internazionale e interna, in epoca contemporanea, dopo la fine della guerra fredda, \u00e8 frequente che FIAP, ANPI e FIVL diano vita a manifestazioni congiunte celebrative della Resistenza o in altre occasioni.\nNel 2021 in occasione della Festa della Repubblica, l'ANPI assieme ad altre nove associazioni partigiane e dei deportati (tra cui la FIAP e la FIVL) ha dato vita al Forum della associazione antifasciste e della Resistenza, con lo scopo di perpetuare la memoria del valore della Guerra di Liberazione e dei valori costituzionali.\nI congressi.\nI congressi nazionali dell'ANPI sono:\nFinalit\u00e0.\nObiettivi dell'ANPI sono la valorizzazione del ruolo storico svolto dalla lotta partigiana anche mediante la promozione di ricerche e testimonianze, la difesa dal vilipendio e dal revisionismo, il sostegno ideale ed etico dei \"valori di libert\u00e0 e democrazia\" alla base della Costituzione della Repubblica Italiana del 1948 nata dalla Resistenza.\nSoci.\nA differenza di altre associazioni reducistiche, possono iscriversi all'ANPI, oltre alle categorie illustrate nell'articolo 23 del suo Statuto (\"partigiani, patrioti, componenti delle Forze Armate che hanno combattuto contro i tedeschi dopo l'armistizio, incarcerati o deportati \u2013 durante la Guerra di Liberazione \u2013 per attivit\u00e0 politiche o per motivi razziali, militari internati e che non abbiano aderito alla RSI\"), anche tutti i cittadini maggiorenni, senza alcuna distinzione di et\u00e0, che dichiarino e sottoscrivano di essere \"antifascisti\" unitamente agli obiettivi dell'associazione: essi, dal 2007, hanno potuto essere nominati anche negli organismi dirigenti dell'Associazione.\nGrazie a questa possibilit\u00e0, introdotta nel 2006 al 14\u00ba congresso, l'ANPI ha dato concretamente avvio al ricambio generazionale all'Associazione, che conta tra le sue file, al 2010, circa 110.000 iscritti: in particolare, oltre al 10% di iscritti di \"partigiani storici\" e di patrioti delle Squadre di Azione Patriottica e dei Gruppi di Azione Patriottica, c'\u00e8 un altro 10% di giovani fra i 18 e i 30 anni, mentre la gran parte degli iscritti (60-65%) appartiene alla fascia d'et\u00e0 35-65 anni.\nNel giro di tre anni, dal 2006 al 2009, si \u00e8 cos\u00ec passati da 83.000 a 110.000 iscritti, con un gran numero di giovani \"antifascisti\" eletti alle cariche direttive a livello locale e nazionale.\nNel giugno 2010, da un'idea di Dacia Maraini e Concita De Gregorio, \u00e8 partita una campagna di tesseramento degli artisti a cui hanno aderito numerosi artisti e intellettuali, fra cui: Marco Bellocchio, Andrea Camilleri, Massimo Carlotto, Liliana Cavani, Roberto Citran, Cristina e Francesca Comencini, Vincenzo Consolo, Simone Cristicchi, Serena Dandini, Emma Dante, Giancarlo De Cataldo, Ellekappa, Sabrina Ferilli, Dario Fo, Matteo Garrone, Fabrizio Gifuni, Giorgia, Irene Grandi, Ugo Gregoretti, Monica Guerritore, Margherita Hack, Fiorella Mannoia, Simona Marchini, Neri Marcor\u00e8, Mario Monicelli, Giuliano Montaldo, Claudia Mori, Nicky Nicolai, Moni Ovadia, Marco Paolini, Michele Placido, Gigi Proietti, Franca Rame, Lidia Ravera, Toni Servillo, Paolo Sorrentino, Sergio Staino, Roberta Torre, Nadia Urbinati, Vauro, Lucio Villari, Gustavo Zagrebelsky.\nOggi l'ANPI \u00e8 finanziata dai propri soci e dai versamenti volontari del 5 per mille dell'IRPEF, oltre che da contributi statali legati a specifici eventi; in occasione delle celebrazioni del 70\u00b0 della Liberazione e della Repubblica italiana l'ANPI ha goduto, unitamente ad altre 178 Associazioni combattentistiche e di reduci \u2013 tra cui l\"'Associazione italiana combattenti volontari antifascisti di Spagna\", \"Associazione Nazionale Vittime Civili di Guerra\", \"Associazione Nazionale Ex-Deportati\" e \"Associazione Nazionale Perseguitati Politici Italiani Antifascisti\") \u2013 di contributi statali da parte del Ministero della difesa e del Viminale di concerto con il Ministero dell'economia, stabiliti dalla legge di stabilit\u00e0 2014 per gli esercizi finanziari del 2014-2015 e 2016, rinnovando il finanziamento con le leggi finanziarie degli anni successivi.\nStruttura.\nL'associazione \u00e8 organizzata in un comitato nazionale, in comitati regionali e provinciali, in sezioni comunali (di ambito territoriale) e circoli (di ambito comunale).\nEssa ha la sede nazionale a Roma in Via degli Scipioni, 271.\nArrigo Boldrini \u00e8 stato presidente dell'ANPI dal primo congresso (1947) fino al quattordicesimo congresso del 2006, nel corso del quale \u00e8 stato proclamato presidente onorario ed \u00e8 stato eletto presidente Agostino \"Tino\" Casali.\nDal 17 giugno 2009 Tino Casali \u00e8 stato presidente onorario, Raimondo Ricci presidente nazionale e Armando Cossutta vicepresidente vicario.\nIl 16 aprile 2011 il Comitato nazionale dell'ANPI ha eletto le nuove cariche: Carlo Smuraglia, partigiano combattente, avvocato, senatore e docente di diritto del lavoro, \u00e8 eletto nuovo presidente nazionale; sono eletti vicepresidenti: Armando Cossutta, Luciano Guerzoni, Giovanna Stanka Hrovatin, Lino \"William\" Michelini, Carla Nespolo, Marisa Ombra, Alessandro Pollio Salimbeni e Massimo Rendina. Segreteria nazionale: Carlo Smuraglia (Presidente), Luciano Guerzoni, Marisa Ferro, Marisa Ombra, Carla Argenton, Andrea Liparoto, Paolo Papotti.\nIl 15 maggio 2016 il Comitato nazionale ha confermato la presidenza di Carlo Smuraglia e la segreteria, eleggendo alla vicepresidenza Luciano Guerzoni, Carla Nespolo, Marisa Ombra, Alessandro Pollio Salimbeni.\nIl 3 novembre 2017, a seguito delle preannunciate dimissioni di Smuraglia, \u00e8 stata eletta Carla Nespolo, primo presidente dell'ANPI non partigiano e donna, mentre Smuraglia \u00e8 stato nominato \"presidente emerito\". Carla Nespolo muore nell'ottobre 2020, primo presidente a mancare mentre \u00e8 in carica; a fine mese, viene eletto come nuovo presidente il vicepresidente uscente Gianfranco Pagliarulo.\n\"Patria Indipendente\".\nL'ANPI pubblica dal 1952 la rivista \"Patria Indipendente\" (sottotitolo: Periodico della Resistenza e degli ex combattenti) le cui tematiche sono prevalentemente di carattere storico-politico, oltre che di segnalazione e cronaca di eventi, usualmente legati alla Resistenza. Il direttore responsabile era Wladimiro Settimelli (2009).\nDal 2015 la versione digitale ha sostituito il periodico cartaceo, che continua le pubblicazioni in maniera saltuaria trasformandosi in pubblicazione monotematica. Il direttore responsabile \u00e8 Natalia Marino.\nFesta nazionale dell'ANPI.\nDal 2008, con cadenza biennale e sotto l'Alto Patronato del Presidente della Repubblica, si svolge la Festa nazionale dell'ANPI, volta a ribadire, con una serie di appuntamenti, di incontri, di dibattiti e di musica, i valori dell'antifascismo, della pace e della democrazia. La terza edizione si \u00e8 svolta a Marzabotto, dal 14 al 17 giugno 2012. La quarta edizione si \u00e8 svolta a Carpi dal 30 maggio al 2 giugno 2015.\nAltre attivit\u00e0.\nNel 2016 l'ANPI (Comitato provinciale di Torino) ha collaborato alla realizzazione del documentario Nome di Battaglia Donna di Daniele Segre che racconta il ruolo delle donne nella lotta partigiana in Piemonte grazie alle testimonianze di Marisa Ombra, Carmen Nanotti, Carla Dappiano, Gisella Giambone, Enrica Core, Maria Airaudo, Rosi Marino e Maddalena Brunero."}
{"id": "326260", "revid": "712828", "url": "https://it.wikipedia.org/wiki?curid=326260", "title": "Streen", "text": ""}
{"id": "326261", "revid": "2528", "url": "https://it.wikipedia.org/wiki?curid=326261", "title": "ANPI", "text": ""}
{"id": "326264", "revid": "339392", "url": "https://it.wikipedia.org/wiki?curid=326264", "title": "Kagome", "text": ""}
{"id": "326265", "revid": "125309410", "url": "https://it.wikipedia.org/wiki?curid=326265", "title": "Quartetto per archi n. 19 (Mozart)", "text": "Il Quartetto per archi K 465 n. 19 in Do maggiore, \u00e8 l'ultimo dei sei quartetti dedicati ad Haydn (K 387, K 421, K 428, K 458, K 464, K 465). Fu eseguito per la prima volta in casa di Mozart insieme ad altri due quartetti del ciclo, alla presenza dello stesso Haydn.\nFu proprio in quell'occasione che questi ebbe a dire al padre Leopold la famosa frase:\nAl quartetto fu attribuito in epoca posteriore l'appellativo \"Quartetto delle dissonanze\" per via delle note dissonanti tra loro presenti nell'introduzione lenta con cui inizia il primo movimento secondo un modo di comporre proprio di Haydn. Le prime ventidue battute iniziali hanno fatto discutere generazioni di musicofili.Il padre dir\u00e0 che il quartetto era \"composto in maniera eccellente\". Ci\u00f2 nonostante eminenti studiosi proposero correzioni, soprattutto alla seconda e sesta battuta, che apparivano troppo all'avanguardia.\nL'\"Adagio\" iniziale, caratterizzato da un intenso cromatismo che crea un senso di instabilit\u00e0 e di attesa, conduce all'\"allegro\" dove il linguaggio mozartiano rimane di assoluta novit\u00e0. Il primo movimento termina con una chiusura in pianissimo di grande limpidezza. L'\"Andante cantabile\" \u00e8 un movimento melanconico e assorto che solo verso il termine tocca punte drammatiche introdotte dal violoncello e quindi trasferite al canto degli altri strumenti. Anche il secondo movimento termina in modo sfumato. Il \"Minuetto\" si apre con grazia e decisione e verr\u00e0 ripreso dopo il trio centrale in forma abbreviata per concludere il movimento. Il quarto movimento \u00e8 un \"Allegro molto\" che si conforma in una grande alternanza di modi espressivi. Celebri, per i violinisti, sono i due passi nei quali al primo violino viene richiesta una coordinazione ed una pulizia di suono senza pari."}
{"id": "326268", "revid": "1564499", "url": "https://it.wikipedia.org/wiki?curid=326268", "title": "Monte Vulture", "text": "Il Vulture \u00e8 un vulcano spento situato nella parte settentrionale della provincia di Potenza, in Basilicata.\nLa montagna, che raggiunge i 1.326\u00a0m di altitudine, sorge in posizione nord, nord-est rispetto ai monti Santa Croce (1.407\u00a0m), Pierno (1.268\u00a0m), Caruso (1.228\u00a0m) e Costa Squadra (1.342\u00a0m), dai quali \u00e8 separata dalla Fiumara di Atella, affluente del fiume Ofanto.\nDa novembre 2017 fa parte del parco naturale regionale del Vulture.\nCaratteristiche.\nVulcano isolato e in posizione esterna rispetto ai coevi complessi vulcanici tirrenici, orientato verso l'avampaese apulo, il Vulture \u00e8 stato attivo fino al Pleistocene superiore, ossia fino a circa 130.000 anni or sono, con lunghe fasi di quiescenza. Fenomeni vulcanici secondari si sono verificati anche in epoca contemporanea, fino al 1820.\nI versanti dell'edificio vulcanico sono interamente ricoperti da una fitta e rigogliosa vegetazione favorita dalla naturale fertilit\u00e0 dei terreni che si sviluppano da rocce vulcaniche. Immersi in uno scenario verdeggiante, a un'altitudine di circa 660 , si distendono i due laghi di Monticchio, tipici laghi vulcanici occupanti il principale cratere dell'edificio vulcanico esistente durante la sua fase finale di attivit\u00e0.\nEstesi e pregiati sono i boschi di castagno: \"Marroncino di Melfi D.O.P.\" \u00e8 la denominazione protetta delle prelibate castagne che si producono in questi luoghi.\nNella zona del Monte Vulture si estendono oltre 1500 ettari di vitigno rosso Aglianico. L'Aglianico del Vulture \u00e8 infatti annoverato tra i migliori vini rossi d'Italia. Le aziende del settore nel territorio sono circa quaranta e producono, annualmente, circa due milioni e mezzo di bottiglie.\nAlle pendici sorgono numerosi stabilimenti per l'imbottigliamento dell'acqua minerale oltre a numerosi centri abitati, tra i quali: Melfi, Rapolla, Barile, Rionero in Vulture, Ripacandida, Ginestra ed Atella."}
{"id": "326273", "revid": "118310266", "url": "https://it.wikipedia.org/wiki?curid=326273", "title": "Comunit\u00e0 montana della Valtellina di Morbegno", "text": "La Comunit\u00e0 montana della Valtellina di Morbegno si trova in Provincia di Sondrio.\nGeografia fisica.\nTerritorio.\nIl suo territorio \u00e8 formato dalla zona della bassa Valtellina che si estende dal Trivio di Fuentes fino ai comuni di Buglio in Monte e di Forcola. Comprende una popolazione di circa 45.380 abitanti. La sua sede \u00e8 nella citt\u00e0 di Morbegno.\nLa comunit\u00e0 \u00e8 costituita da 25 comuni:"}
{"id": "326277", "revid": "1543377", "url": "https://it.wikipedia.org/wiki?curid=326277", "title": "Volkswagen Maggiolino", "text": "La Volkswagen Typ 1, meglio conosciuta in Italia come Maggiolino se in versione Typ 1/113 M15, o Maggiolone se in versione Typ 1/1302 e 1303, \u00e8 un'automobile compatta prodotta dalla Volkswagen dal 1938 al 2003.\nA causa delle sue forme molto tonde, \u00e8 spesso soprannominata affettuosamente \"scarabeo\" in diverse lingue: \"K\u00e4fer\" in Germania, \"Beetle\" nel Regno Unito, \"Kever\" nei Paesi Bassi o \"Escarabajo\" in Spagna, ma \u00e8 chiamato \"Maggiolino\" in Italia, \"Coccinelle\" (coccinella) in Francia, \"Bug\" (insetto) negli Stati Uniti e \"Fusca\" in Brasile.\nIl Maggiolino \u00e8 sicuramente l'automobile tedesca pi\u00f9 conosciuta al mondo, simbolo della rinascita industriale tedesca nel secondo dopoguerra, nonch\u00e9 il primo modello Volkswagen in assoluto.\nDetiene attualmente il record di auto pi\u00f9 longeva del mondo, essendo stata prodotta ininterrottamente per sessantacinque anni. Inoltre, ha detenuto a lungo il primato di auto pi\u00f9 venduta al mondo, con 21.529.464 esemplari, e attualmente \u00e8 la quarta auto al mondo per numero di esemplari prodotti, dopo Toyota Corolla, Ford F-150 e Volkswagen Golf.\nNel 1999 \u00e8 stata nominata tra le cinque automobili pi\u00f9 influenti del XX secolo.\nPer la sua diffusione planetaria, \u00e8 uno dei primi esempi di world car.\nIl Maggiolino ha avuto una riedizione moderna nel New Beetle, modello \"retr\u00f2\" entrato in produzione nel 1998 e seguito dal Maggiolino nel 2011, entrambi prodotti nello stabilimento messicano di Puebla, ma la sua eredit\u00e0 di auto da famiglia \u00e8 stata effettivamente raccolta dalla Golf nel 1974, che ha eguagliato e poi superato il record di vendite del Maggiolino.\nStoria.\nSviluppo.\nLa sua produzione ha inizio per scelta di Adolf Hitler, che in un discorso del 1934 annunci\u00f2 la sua scelta di mettere in commercio un'auto per tutti, convinto che l'automobile non dovesse essere un privilegio. In quegli anni le automobili, almeno in Europa, non avevano prezzi accessibili al cittadino medio. D'altro canto lo sviluppo della motorizzazione di massa avrebbe permesso alla Germania una maggiore flessibilit\u00e0 per il posizionamento delle fabbriche nei confronti dei quartieri residenziali.\nI progettisti interpellati furono Ferdinand Porsche e Jakob Werlin della Mercedes-Benz. Vinse il progetto del primo, che ebbe il compito di realizzare un'auto con le seguenti caratteristiche, fornite da Adolf Hitler stesso, soprattutto in funzione di viaggiare comodamente sulle prime autostrade: capacit\u00e0 di trasportare 5 persone o tre soldati e un mitragliatore, viaggiare oltre i 100\u00a0km/h consumando in media 7 litri per 100\u00a0km e non avere un prezzo superiore ai 1000 Reichsmark. Un operaio guadagnava in media 130 Reichsmark al mese, ma i meno abbienti erano stipendiati con circa 110 Reichsmark al mese, con ben poche possibilit\u00e0 di risparmio; l'auto pi\u00f9 economica all'epoca era la Opel 1.2 L, la quale tuttavia costava 1550 Reichsmark, al cui prezzo di listino andava aggiunta una percentuale per il concessionario. Adolf Hitler, inoltre, non aveva intenzione di favorire la Opel, in quanto dal 1929 era di propriet\u00e0 della statunitense General Motors.\nIn realt\u00e0, Ferdinand Porsche aveva in mente un progetto simile gi\u00e0 dal 1929, quando aveva proposto la sua idea alla Mercedes-Benz prima, e alla Z\u00fcndapp, produttrice di motociclette, in seguito. Nel 1932, con la Z\u00fcndapp, Porsche aveva sviluppato tre prototipi marcianti di un modello denominato \"Porsche Typ 12\", detto anche \"Auto f\u00fcr Jedermann\" (\"Auto per tutti\"), con motore radiale a cinque cilindri raffreddato ad acqua (scelto dall'azienda), e nel 1935 due prototipi di \"Porsche Typ 60\", con motore boxer a quattro cilindri raffreddato ad aria. Nessuno dei prototipi and\u00f2 in produzione.\nNel 1936 vennero allestiti i primi tre prototipi, due berline ed una cabriolet, fortemente ispirati sia nella tecnica che nel design a un prototipo gi\u00e0 esistente, la Tatra V570 disegnata da Hans Ledwinka. La casa automobilistica ceca era molto gradita ad Adolf Hitler, che ne aveva provato i modelli durante i suoi viaggi in Cecoslovacchia, al punto da dire a Ferdinand Porsche: \"Questa (la Tatra) \u00e8 la macchina per le mie strade\". La vicenda dei brevetti Tatra e del ruolo di Volkswagen nella loro violazione continuer\u00e0 anche dopo la seconda guerra mondiale, finendo nel 1961 con un risarcimento milionario da parte della casa tedesca.\nL'automobile venne inizialmente nominata KdF-Wagen, Kraft durch Freude-Wagen, ovvero \"auto della Forza attraverso la Gioia\", dal nome dell'ente dopolavoro/ricreativo di stato Kraft durch Freude. Porsche tent\u00f2 di opporsi a tale nome, ma la scelta era indiscutibile. La messa in atto, il finanziamento e l'organizzazione della motorizzazione di massa vennero nel Reich affidate alla KdF, l'istituzione pubblica che offriva a prezzi popolari vacanze, spettacoli e divertimenti in genere. I colossali investimenti necessari alla enorme capacit\u00e0 produttiva richiesta alla fabbrica, uniti al fatto che il prezzo alla vendita previsto per l'auto non garantiva alcun ritorno all'industria privata, costituivano un problema di difficile soluzione: per rispettare la promessa propagandistica, si decise che i lavoratori stessi si sarebbero accollati i costi dell'operazione. Ai lavoratori tedeschi venne quindi proposto uno schema di accantonamento che prevedeva una quota settimanale, da devolvere per aver in seguito diritto all'auto di famiglia: le enormi somme anticipate dalle schiere di lavoratori (convinti dal promesso prezzo allettante) permisero la realizzazione del grande complesso produttivo Volkswagen (in tedesco \"auto-del-popolo\") nei pressi del castello di Wolfsburg.\nQuesto primo modello, caratterizzato dal piccolo lunotto posteriore separato in due parti, \u00e8 noto in Italia come \"due vetrini\". Inoltre l'auto veniva semplicemente chiamata Volkswagen, essendo l'unica vettura destinata alle vendite.\nInfatti il nome \"Maggiolino\" non le \u00e8 stato attribuito sin dall'inizio. In azienda era identificata come \"Typ 1\". Solamente nel 1967 in una brochure pubblicitaria fu definita per la prima volta \"Der K\u00e4fer\" (Lo Scarafaggio).\nLa Volkswagen debutt\u00f2 al Salone di Berlino nel 1939, riscuotendo un grande successo ma, nello stesso anno, l'inizio della seconda guerra mondiale port\u00f2 a convertire la Volkswagen per la produzione bellica.\nLa produzione bellica.\nLa base tecnica del \"K\u00e4fer\" \u00e8 stata utilizzata per la produzione di mezzi bellici leggeri nell'esercito tedesco impegnato nella Guerra, utilizzati su tutti i fronti, dalla Russia al deserto africano.\nCelebre \u00e8 la K\u00fcbelwagen (Typ 82) della Wehrmacht, prodotta in circa 55.000 esemplari dal 1940 fino al 1945; costruita in lamierati piani, stampati con nervature di rinforzo, utilizz\u00f2 prima il motore 985\u00a0cm\u00b3 della KdF-Wagen, in seguito il motore 1131\u00a0cm\u00b3 della Kommandeurwagen Typ 82.\nTra i progetti pi\u00f9 originali al fine di contrastare la penuria di benzina in Germania, c'\u00e8 quello di una K\u00fcbelwagen alimentata a gas generato dai carboni di legna, dotata di un bruciatore nel cofano anteriore.\nL'anfibia Schwimmwagen (Typ 166), capace di guadare ad una velocit\u00e0 di 10\u00a0km/h e sempre sviluppata sulla base della K\u00fcbelwagen, era dotata di trazione integrale e di una elica ribaltabile collegabile con un prolungamento all'albero motore. Le ruote anteriori fungevano da timone, e il passo accorciato rispetto al modello da cui derivava permetteva alla Schwimmwagen una buona manovrabilit\u00e0 in acqua. Venne prodotta dal 1942 al 1944 in circa 14.000 esemplari, ma attualmente solo 150 sono in condizioni di marciare.\nLa Kommandeurwagen (Typ 87) era il Maggiolino in versione bellica; sviluppato sulla base della K\u00fcbelwagen, era dotata di tetto in tela ripiegabile, trazione integrale, cambio con rapporti ridotti, differenziale autobloccante. Venne impiegata nella campagna russa, per un totale di 667 esemplari costruiti; ben pochi Kommandeurwagen tornarono dalla Russia, e oggi sono rari. Di aspetto simile, ma senza trazione integrale, era il Maggiolino Typ 82E.\nNel corso della guerra, in mancanza di carburante, molti veicoli furono convertiti, tramite l'installazione di caldaie, ad alimentazione a legna o carbone.\nGli anni del dopoguerra.\nTerminata la guerra, gli edifici di Wolfsburg erano quasi completamente distrutti dai bombardamenti e i macchinari superstiti, trasferiti in decine di cantine e autorimesse private. Gli alleati pensarono di completare la demolizione, ma il salvataggio dell'azienda venne proposto da Ivan Hirst, un ufficiale inglese, ingegnere meccanico e particolarmente esperto di automobili, che ipotizz\u00f2 di rimettere in funzione la fabbrica allo scopo di costruire automezzi per l'esercito britannico. L'ipotesi di Hirst venne in seguito abbandonata, ma il suo piano fu al momento approvato dalle autorit\u00e0 inglesi, a patto che egli sovrintendesse personalmente all'opera di ricostruzione ed avviamento della produzione, impiegando la manodopera esistente. Tale manodopera era principalmente costituita da prigionieri francesi, polacchi e russi, oltre che da italiani e francesi deportati in Germania dalla Repubblica di Sal\u00f2 e dal Regime di Vichy.\nI lavori di ricostruzione muraria, affidati agli operai italiani, furono terminati negli ultimi mesi del 1945 e, dopo una veloce sistemazione delle infrastrutture, la produzione riprese tra mille difficolt\u00e0, riuscendo in breve tempo a stabilizzarsi sul migliaio di maggiolini al mese. Questo era il break even point produttivo: al di sotto delle 1000 unit\u00e0 lo stabilimento sarebbe stato inefficiente e quindi chiuso. Per raggiungere l'obiettivo di produzione, Ivan Hirst si avvalse di Richard Berrymore: ex ufficiale della RAF, si era fatto una grande esperienza nella produzione di massa, lavorando per la General Motors prima della guerra. Lo stabilimento fu salvato dalla chiusura, producendo 1003 unit\u00e0 nel marzo 1946, per arrivare a 10020 unit\u00e0 a fine anno. Le vetture prodotte nel 1946 e 1947 vennero destinate esclusivamente ai militari alleati. Fino al 1948 viene prodotto il solo modello [Typ 1/111] Standard.\nRiavviata l'azienda e venuto il tempo di far ritorno in patria, il maggiore Hirst dovette scegliere un direttore tedesco per la nuova Volkswagen; un compito non facile visto che la quasi totalit\u00e0 dei manager tedeschi era compromessa con il passato regime nazista. La scelta cadde su Heinz Nordoff che, prese le redini aziendali il 1\u00ba gennaio 1948, seppe magistralmente proseguire l'opera di Hirst, portando al giusto regime il ritmo produttivo, fino a vendere, nel 1949, quasi cinquantamila esemplari. Un progresso che si arrest\u00f2 solo negli anni settanta.\nNel frattempo l'ingegnere Ferdinand Porsche, accusato nel 1947 di crimini di guerra e arrestato in Francia, venne liberato. Mor\u00ec il 30 gennaio del 1951, lasciando a suo figlio Ferdinand \"Ferry\" Porsche la guida della sua casa automobilistica appena fondata. Pare che, una volta tornato in Germania, si commosse vedendo quanti \"suoi\" Maggiolini giravano per le strade. \nPoich\u00e9 a Porsche si deve la nascita del Maggiolino, la sua casa automobilistica ottenne una \"royalty\" di 5 DM per ogni esemplare di Maggiolino venduto, in cambio della promessa di non commercializzare mai un'automobile concorrente.\nNel 1948 viene introdotto il modello Typ 1/113 detto Export-Modell, versione molto rifinita, ricca di cromature e destinata ai mercati stranieri pi\u00f9 ricchi, come la Svizzera. Da questo momento lo sviluppo dei modelli Standard (Typ 1/111) ed Export (Typ 1/113) viaggia su binari paralleli, ma con tappe diverse. Infatti alcune migliorie meccaniche e funzionali verranno introdotte prima sul modello Export e solo pi\u00f9 tardi sul modello Standard. \nNel 1949 il modello Typ 1 viene affiancato dal Volkswagen Typ 2, un mezzo da lavoro realizzato con lo stesso motore e una meccanica molto simile: \u00e8 il secondo modello della casa di Wolfsburg.\nDal 1950 al 1959.\nAll'inizio degli anni '50 la Volkswagen comincia a vendere il Maggiolino oltre i confini della Germania, aprendo filiali in Brasile, Stati Uniti d'America, Messico e Sudafrica.\nNel 1950 viene adottato per il modello Export il sistema frenante idraulico e il volante a due razze, mentre per tutti i modelli, il posacenere e il tetto apribile in tela gommata. Viene introdotto il termostato automatico per il raffreddamento del motore e il filtro dell'aria cilindrico a cartuccia. Inoltre vengono apportate migliorie alle barre di torsione delle sospensioni. Sul cofano anteriore viene apposto lo stemma rotondo e cromato VW. Il clacson viene posto dietro il parafango sinistro, nascosto da una piccola griglia circolare e cromata (verniciata sul modello Standard con lo stesso colore della carrozzeria). La stessa griglia \u00e8 apposta anche sul parafango destro.\nNel 1951 furono introdotti gli ammortizzatori telescopici posteriori. Dal punto di vista della carrozzeria, per il solo modello Export, venne inserito un listello cromato al parabrezza, lo stemma smaltato di Wolfsburg sul cofano anteriore e convogliatori d'aria ai fianchetti. Gli interni videro invece l'introduzione di tasche nei pannelli delle portiere.\nNello stesso anno, lo Studio Porsche lavor\u00f2 per un breve periodo ad un motore diesel su base del propulsore originale a benzina da 1192\u00a0cm\u00b3, portato a 1290\u00a0cm\u00b3, mantenendo invariato il raffreddamento ad aria e lo schema dei cilindri, con una potenza di 25 cavalli a 3300 giri al minuto e un peso inferiore ai 40 chilogrammi. Furono progettati due prototipi, un Maggiolino e un Typ 2. Nonostante avesse registrato consumi molto bassi (intorno ai 16\u00a0km/l, contro i 12\u00a0km/l del motore a benzina) e fosse stato collaudato per oltre un milione di chilometri, il progetto fu abbandonato, poich\u00e9 il motore si rivelava rumoroso e troppo lento: oltre 60 secondi per arrivare a 100\u00a0km/h, per una velocit\u00e0 massima registrata di 110\u00a0km/h.\nNel 1952, i convogliatori d'aria ai fianchetti vengono eliminati in favore di deflettori alle portiere. Il diametro delle ruote fu ridotto con l'adozione di cerchi da 15 pollici (5,60 x 15). Vennero rinnovati il cruscotto e il comando delle frecce al volante. Infine ad ottobre dello stesso anno, solo per il modello Export, fu montato il cambio con 2\u00aa, 3\u00aa e 4\u00aa marcia sincronizzate.\nNel 1953 viene introdotto il lunotto posteriore ovale e non pi\u00f9 diviso in due parti. Questo modello, molto apprezzato soprattutto nella versione Export, \u00e8 individuato oggi dagli appassionati col soprannome di \"Ovalino\". In questo stesso anno, Volkswagen apre la propria filiale brasiliana nei pressi di Ipiranga, a San Paolo, facendo un passo decisivo per la conquista dei mercati esteri.\nNel 1955 viene realizzato il milionesimo \"Maggiolino\", oggi conservato nel Museo Volkswagen di Wolfsburg. Ad agosto dello stesso anno fu introdotta una nuova modalit\u00e0 per la catalogazione dei modelli, il cosiddetto \"model year\" (MY): le modifiche e le migliorie vengono messe in produzione a partire dal 1\u00ba agosto dello stesso anno, ma fanno riferimento all'anno successivo. Quindi cambiamenti inerenti il MY 1956 sono gi\u00e0 disponibili sulle vetture prodotte ad agosto 1955.\nNel 1956, viene adottata una marmitta con due tubi di scappamento: cromati per la versione Export, completamente neri per la versione Standard. Questa nuova marmitta diventer\u00e0 uno dei segni contraddistintivi del maggiolino negli anni a seguire. Nel modello Export, vengono introdotti, come optional, nuovi paraurti contraddistinti da un segmento tubolare aggiuntivo, ancorato a rostri verticali pi\u00f9 alti.\nNel 1957 avviene l'adozione degli pneumatici tubeless.\nNel 1958 per rinnovare il Maggiolino i tecnici della Volkswagen si rivolgono a Battista Farina, fondatore della Pininfarina che affida il compito di rivedere la vettura al figlio Sergio. L'ingegnere studia a fondo l'automobile per poi chiedere ai tecnici Volkswagen:\u00ab\u00c8 perfetta cos\u00ec, perch\u00e9 volete cambiarla?\u00bb. Sergio Farina consiglier\u00e0 solo di ampliare il lunotto posteriore per migliorare la visibilit\u00e0. Uno spot di quell'anno vede protagonista proprio Farina, intento a studiare l'auto.\nNella stessa occasione tutte le superfici vetrate furono leggermente ampliate.\nDal 1960 al 1967.\nNell'agosto 1961 (MY 1962) vengono introdotte nuove luci posteriori, caratterizzate da tre parti: in alto la freccia di direzione (gialla per il mercato europeo, rossa per il mercato americano), la luce di frenata ed infine il catarifrangente. Sul modello Export un indicatore del livello di benzina, posto sul cruscotto di fianco al tachimetro, sostituisce la levetta di commutazione posta poco sopra il pedale dell'acceleratore. Questa soluzione sar\u00e0 ancora presente sul modello Standard fino al model year 1967.\nNel 1963 viene eliminato, dal cofano anteriore, il piccolo stemma della citt\u00e0 di Wolfsburg (introdotto nel 1951 e leggermente modificato nel 1960), viene ridisegnata la luce targa posteriore e viene eliminato il tettuccio apribile in tela gommata, sostituito da un tettino in metallo apribile per mezzo di una manovella, simile a quello delle Porsche. Il tettuccio apribile in tela gommata continuer\u00e0 ad essere disponibile sul modello [typ1/111] Standard fino al 1967.\nAlla fine del 1963 le vetture per il mercato italiano montano i segnalatori direzionali sui montanti del parabrezza.\nNell'agosto del 1964 ci fu un nuovo aumento delle superfici vetrate ed una impercettibile bombatura del parabrezza che obblig\u00f2 il produttore ad adottare le pi\u00f9 moderne spazzole tergicristallo flessibili, in uso gi\u00e0 da tempo su tutti gli altri veicoli.\nAd agosto 1965 la grande novit\u00e0 fu l'introduzione, come optional, del nuovo motore 1300cc 50\u00a0hp (37\u00a0kW; 51 PS). I modelli equipaggiati col nuovo motore avevano la targhetta \"1300\" sul cofano motore. I motori 1200 erano immatricolati col prefisso \"D\", mentre i motori 1300 avevano il prefisso \"E\" o \"F\". Inoltre da allora furono introdotti i cerchi ventilati, con 10 fori.\nAd agosto 1966 fu introdotto ancora un nuovo motore, il 1500cc, 53\u00a0hp (40\u00a0kW; 54 PS) a 4200 giri al minuto. I maggiolini 1500cc erano equipaggiati con freni a disco sull'asse anteriore e portavano sul cofano motore la targhetta \"VW 1500\". Questi motori erano immatricolati col prefisso \"L\" e \"H\".\nParticolari, su tutte le versioni di questo model year, i cerchi, bicolori bianco e nero, e i coprimozzi cromati e piatti, ma con bombatura pi\u00f9 pronunciata al centro, dove si trova il marchio \"VW\".\nDal 1968 in poi.\nAd agosto 1967, per il model year 1968, avvengono nuove ed importanti modifiche: vengono ridisegnati i fari anteriori, che diventano verticali (modifica gi\u00e0 introdotta l'anno precedente negli Stati Uniti), segnalatori posteriori pi\u00f9 grandi (a forma di \"ferro da stiro\"), paraurti pi\u00f9 moderni e robusti; l'impianto elettrico \u00e8 portato da 6 a 12\u00a0V. I motori invece rimangono invariati: 1200, 1300 e 1500\u00a0cm\u00b3.\nNell'agosto 1969 vengono eliminate le rifiniture cromate sul cruscotto. Per la versione cabriolet viene ridisegnato il cofano posteriore, con quattro griglie di raffreddamento al posto delle precedenti due.\nNel 1970 cessa la produzione della versione cabriolet del Maggiolino e contemporaneamente esce di produzione il motore 1500\u00a0cm\u00b3. La versione berlina invece continuer\u00e0 ad essere prodotta ancora per molti anni, sempre con motori 1200\u00a0cm\u00b3 e 1300\u00a0cm\u00b3. Nello stesso anno, il Maggiolino viene affiancato dal modello 1302, conosciuto anche come \"Maggiolone\" (agosto 1970\u2013luglio 1972), che viene prodotto sia in versione berlina che cabriolet. I motori rimangono gli stessi: 1200\u00a0cm\u00b3, 1300\u00a0cm\u00b3, pi\u00f9 il nuovo motore da 1600\u00a0cm\u00b3.\nIl Maggiolino e il Maggiolone si differenziano nell'avantreno, a barre di torsione nel primo e con il moderno schema MacPherson con molle e ammortizzatori nel secondo. Per queste importanti differenze meccaniche viene ridisegnata tutta la parte anteriore del nuovo modello 1302 che conserva in ogni caso il vetro piatto e il semplice cruscotto del Maggiolino.\nNell'agosto 1971 (MY 72), per adeguare le auto alle norme di sicurezza, il cruscotto viene rifinito con un materiale antiurto e viene montato un nuovo volante a 4 razze su tutti i modelli. Per le berline 1600\u00a0cm\u00b3 \u00e8 disponibile il cofano a quattro griglie di raffreddamento (lo stesso in dotazione al modello cabriolet).\nNel settembre 1972 il modello 1302 viene sostituito dal modello 1303, molto simile al precedente, ma caratterizzato da un nuovo parabrezza curvo, da un nuovo cruscotto in materiale antiurto e una nuova tappezzeria. Anche le luci posteriori vengono ridisegnate, pi\u00f9 ampie, tonde e moderne. I nuovi indicatori vengono adottati anche sul Maggiolino. \nIl maggiolone 1303 verr\u00e0 prodotto ancora con il motore 1200 cm\u00b3 solo fino al dicembre 1972.\nDal gennaio del 1973 verr\u00e0 installato il motore 1300 cm\u00b3\nNel 1975 le frecce direzionali anteriori vengono spostate sul paraurti e di fianco agli sportelli.\nLa produzione del modello 1303 berlina di l\u00ec a poco tempo cesser\u00e0, mentre il modello 1303 cabrio rimarr\u00e0 sul mercato fino al 1980.\nIl Maggiolino negli Stati Uniti d'America.\nSul mercato nordamericano il Maggiolino riscosse grande successo. Arriv\u00f2 nel 1949, grazie all'importatore Ben Pon (conosciuto anche come designer del Volkswagen Transporter), e nel primo anno di vendita furono esportati solo due esemplari a scopo espositivo.\nLa carriera statunitense del Maggiolino, divenuto anche un fenomeno di costume dell'allora nascente cultura hippie, durer\u00e0 fino al 1977, arrivando al suo punto massimo nel 1968, quando ne furono immatricolati ben 423.008 esemplari, un record di vendite tuttora ineguagliato per la Volkswagen nel mercato nordamericano. Nello stesso anno, il Maggiolino fu protagonista del film Un maggiolino tutto matto (\"The Love Bug\"), a riprova della fama della vettura tedesca.\nNel 2014 Volkswagen ha festeggiato il 65\u00ba anniversario del Maggiolino (giunto alla terza generazione) negli Stati Uniti.\nLa crisi Volkswagen.\nLa Volkswagen, fin dalla sua fondazione, vendeva quasi esclusivamente il Maggiolino. Sul finire degli anni '60 la flessione della domanda e la mancanza di nuovi modelli (e lo scarso successo di altri basati sempre sulla meccanica del K\u00e4fer) misero in crisi l'azienda. La fusione con l'Audi e la NSU consent\u00ec di sfruttare il progetto di una berlina a tre volumi iniziato dalla NSU fin dal 1967: nacque cos\u00ec il modello K70, prima autovettura a marchio VW con motore raffreddato ad acqua e trazione anteriore.\nTuttavia questa autovettura non ebbe il successo sperato, e ne vennero prodotti soltanto 200.000 esemplari fino al 1975. La cattiva accoglienza della K70 sul mercato internazionale, insieme ai problemi finanziari ereditati dalla NSU, gettarono la casa di Wolfsburg in una situazione di grave crisi finanziaria.\nPrima della K70 furono tentati due modelli berlina e station-wagon derivati dalla meccanica del Maggiolino: la Typ 3, prodotta dal 1961 al 1973, e la Typ 4, prodotta invece dal 1968 al 1974; entrambi i modelli hanno avuto scarso successo.\nPer produrre un modello nuovo, un'auto che potesse proporsi come erede ideale del Maggiolino, fu incaricato il designer italiano Giorgetto Giugiaro il quale progett\u00f2, ispirandosi alla berlina media Fiat 128, l'auto che avrebbe reso nuovamente celebre e fruttifera l'azienda tedesca: la Golf, entrata in produzione nel 1974 e mostratasi all'altezza di poter raggiungere, e infine superare, il successo commerciale del Maggiolino.\nNello stesso periodo Giorgetto Giugiaro realizza altri due modelli arrivati, come la Golf, sino ai nostri giorni: la berlina Volkswagen Passat nel 1973, erede della sfortunata K70, e la sportiva Volkswagen Scirocco nel 1974; l'anno successivo entra in produzione l'utilitaria Volkswagen Polo, disegnata stavolta da Marcello Gandini, \"rebadging\" Volkswagen dell'Audi 50, modello che, sotto il marchio dei quattro anelli, raccolse scarso successo.\nQuesta rinnovata gamma \u00e8 basata su una nuova piattaforma a motore e trazione anteriore, e segna l'abbandono dei motori boxer ad aria in favore dei motori a cilindri in linea raffreddati a liquido.\nLa seconda vita in America del Sud.\nPer far spazio alla nuova arrivata, nel 1974 la produzione del Maggiolino si spost\u00f2 a Emden. Due anni dopo la versione berlina uscir\u00e0 dal mercato europeo (la cabrio continuer\u00e0 fino al 1980, affiancata e poi sostituita dalla Golf cabriolet), e nel 1978 tutta la produzione viene affidata alle catene di montaggio presenti a Guadalajara, in Messico, ed a S\u00e3o Bernardo do Campo, in Brasile. Tuttavia il Maggiolino era ancora acquistabile importandolo dall'America Latina. \u00c8 quello che facevano alcuni appassionati, soprattutto in occasione delle serie speciali limitate: per citare solo le pi\u00f9 note, il \"Silver Bug\" del 1981, realizzato in occasione dei 20 milioni di esemplari prodotti, e il Maggiolino cosiddetto del Giubileo, realizzato nel 1986 in occasione del cinquantesimo anniversario dalla nascita della vettura.\nSempre nel 1986, la produzione brasiliana ebbe termine, salvo ricominciare, per un breve periodo, nel 1993.\nIn America Latina il Maggiolino visse una seconda giovinezza, assumendo il ruolo di auto di famiglia che aveva occupato in Europa per decenni e diventando, ad esempio, l'auto adottata come taxi tipo a Citt\u00e0 del Messico.\nFine della produzione ed eredi.\nNel 2003, il 30 luglio, esce dal montaggio messicano anche l'ultimo Maggiolino, terminando la carriera con oltre 21 milioni di esemplari prodotti e 65 anni di produzione. Un esemplare della speciale \"Ultima Edicion\" (serie speciale celebrativa, dotata di cromature ed altri particolari accessori) viene donato anche a papa Giovanni Paolo II ed \u00e8 attualmente esposto presso il Padiglione delle Carrozze, all'interno dei Musei Vaticani. L'ultimo Maggiolino uscito dalla catena di montaggio \u00e8 invece conservato al Museo Volkswagen di Wolfsburg.\nSuo erede fu la Volkswagen New Beetle, costruita dal 1997 al 2012 sulla base della Golf IV serie. Rispetto all'antenata, la New Beetle non nasce con fini di \"motorizzazione di massa\", ma come modello in chiave r\u00e9tro, cos\u00ec come il successivo nuovo Maggiolino, prodotto fino al 2019.\nTecnica e design.\nIl Maggiolino si \u00e8 dimostrato un'auto tecnologicamente avanzata per i suoi tempi, vantando una meccanica semplice e robusta. Nella sua lunga carriera, nonostante non abbia mai subito modifiche radicali, con l'eccezione dell'adozione delle sospensioni anteriori MacPherson nel 1970, il Maggiolino \u00e8 stato oggetto di oltre 78.000 migliorie.\nIl Maggiolino ha una disposizione con motore posteriore longitudinale a sbalzo e trazione posteriore; \u00e8 dotato di un motore boxer a quattro cilindri, con albero a camme centrale e distribuzione ad aste e bilancieri, due valvole per cilindro. Rivoluzionaria la distribuzione a valvole in testa, in un periodo in cui i motori utilizzavano solitamente uno schema a valvole laterali o una soluzione mista testa-laterale.\nIl motore \u00e8 raffreddato ad aria, con un piccolo radiatore per l'olio direttamente esposto alla ventola di raffreddamento. Il lubrificante contribuisce a mantenere stabile la temperatura del motore e, grazie al rapido raffreddamento garantito dal radiatore, la coppa dell'olio pu\u00f2 avere una capienza di soli 2,5 litri. Grazie a un termostato, l'olio viene bypassato dal radiatore quando il motore \u00e8 freddo. La lubrificazione \u00e8 a carter umido. L'alimentazione \u00e8 a carburatore singolo Solex, da 28\u00a0mm sui 1200, da 31\u00a0mm sui 1300, da 34\u00a0mm sui 1600, sostituito poi da un sistema ad iniezione elettronica singlepoint nei modelli sudamericani.\nLa ventola di raffreddamento, posta sopra il motore e dotata di carter di convoglio, ha una capacit\u00e0 di 0.53 m\u00b3/s, e aspira l'aria dalle griglie poste sotto il lunotto.\nIl cambio \u00e8 manuale a quattro marce pi\u00f9 retromarcia; inizialmente con la I non sincronizzata, nell'agosto 1960 il cambio \u00e8 sincronizzato su tutti i rapporti; in alternativa furono presentati due cambi semi-automatici, a quattro marce con frizione centrifuga \"Saxomat\" (dal 1961) e a tre marce con convertitore di coppia \"AutoStick\" (dal 1967), quest'ultimo molto diffuso negli Stati Uniti.\nCambio e motore sono costruiti in lega leggera, dapprima con basamento in magnesio, in seguito in alluminio.\nI freni anteriori e posteriori sono a tamburo a comando meccanico, poi sostituito dal comando idraulico. Dal modello del 1967 i freni anteriori a disco sono di serie sul modello 1500 e optional sul modello 1300.\nL'impianto elettrico \u00e8 a 6 Volt, poi aumentato a 12 Volt dopo il 1967. La corrente \u00e8 prodotta dalla dinamo mossa dall'albero motore, poi sostituita da un alternatore negli esemplari pi\u00f9 recenti.\nIl design di Ferdinand Porsche era tondeggiante e aerodinamico, con un Cx di 0,41: valore, all'epoca, molto basso (la coeva Lancia Aprilia aveva un Cx di 0,47), poi aumentato a 0,48 dopo le modifiche estetiche del 1967. Durante i test la forma tondeggiante del tetto dimostrava di proteggere bene i passeggeri in caso di ribaltamento. \nLa carrozzeria a due volumi, due porte e cinque posti, \u00e8 ancorata in diciotto punti a un pianale quasi piatto con tunnel centrale strutturale. \nLe sospensioni anteriori e posteriori sono a ruote indipendenti, a barra di torsione, su brevetto di Ferdinand Porsche; nel 1970 le sospensioni anteriori vengono sostituite, sul modello 1302, da uno schema MacPherson.\nIl peso del Maggiolino \u00e8 di soli 780\u00a0kg.\nIl Maggiolino \u00e8 l'unica auto costruita in serie in grado di mantenersi a galla in acqua, seppur per breve tempo, grazie al suo pianale piatto e al peso contenuto. Questa particolarit\u00e0 viene esaltata anche da uno spot pubblicitario, assieme alla robustezza delle sospensioni e all'alta qualit\u00e0 della verniciatura. Nel 1964, un meccanico bolognese, Alfonso Turtura, capofficina di Autogerma (oggi a Verona, all'epoca a Bologna) e il tedesco Bent Axel Schlesinger, responsabile dell'assistenza Volkswagen in Italia, attraversarono (di nascosto dalle autorit\u00e0 militari) lo Stretto di Messina a bordo di un Maggiolino con pochissime modifiche rispetto all'originale. L'impresa fu compiuta in trentotto minuti, e ripetuta altre due volte, a decenni di distanza, con gli stessi protagonisti e la stessa automobile; il Maggiolino \"nautico\" attualmente \u00e8 custodito dal distributore italiano Autogerma a Verona.\nL'affidabilit\u00e0.\nNel 1959, Gianni Mazzocchi, editore e direttore della rivista \"Quattroruote\", mise a durissima prova l'affidabilit\u00e0 del Maggiolino, facendo percorrere 100 volte a due Maggiolini strettamente di serie la neonata autostrada del Sole, da Milano a Bologna per sedici giorni consecutivi senza interruzione. Solo un guasto ad una delle due vetture al 74\u00ba giro, la puleggia della dinamo. Riparata, il centesimo giro si conclude per entrambe: 18.664\u00a0km ad una media di 110\u00a0km/h. I tecnici Volkswagen, non pienamente soddisfatti, invitano a proseguire il test. I successivi cento giri vengono percorsi ad una media di 130\u00a0km/h con un regime di 3800 giri, cio\u00e8 500 giri in pi\u00f9 di quanto il motore pu\u00f2 normalmente compiere. Il secondo Maggiolino si ferma al 118\u00ba giro, il primo procede e termina i 200 giri, percorrendo quasi 40.000\u00a0km senza sosta.\nIl californiano Albert Klein ha donato al Museo Volkswagen di Wolfsburg il suo Maggiolino del 1963 con 2.562.885 km percorsi. \u00c8 il Maggiolino pi\u00f9 longevo conosciuto.\nModelli derivati e fuoriserie.\nDalla solida, economica e facilmente reperibile meccanica del K\u00e4fer nacquero molti altri modelli, non solo marchiati Volkswagen, ma anche Karmann-Ghia e Porsche. A queste, bisogna aggiungere varie fuoriserie messe in vendita da costruttori esterni o dalla Volkswagen stessa.\nIl propulsore a benzina viene anche adottato su alcune mietitrebbiatrici Claas, risalenti ai primi anni '60.\nVolkswagen.\nVolkswagen Typ 2 (1950).\nUno dei furgoni pi\u00f9 celebri del mondo, chiamato \"Bulli\" in Germania e \"Bus\" (pronuncia ) in America, \u00e8 anche il maggiore esempio delle tante funzionalit\u00e0 del pianale del Maggiolino. Dalle versioni \"Transporter\", deriv\u00f2 il \"Bus\" (8 posti) in due allestimenti: Standard Typ 22 o Sonderausf\u00fcrung Typ 24, dotato di ben 23 finestrini e di tetto apribile in tela, colorazione bicolore e molti particolari cromati. Il motore era lo stesso 1131\u00a0cm\u00b3 del Maggiolino; nel 1954 adott\u00f2 il 1192\u00a0cm\u00b3 e nel 1963 il 1493\u00a0cm\u00b3. Il modello, entrato in produzione nel 1950, \u00e8 stato prodotto in Brasile fino al 2013.\nVolkswagen Typ 3 (1961) e Typ 4 (1968).\nPer diversificare la sua offerta, Volkswagen introdusse questi due modelli nei primi anni Sessanta, in versione berlina, fastback e station-wagon, caratterizzati dalla presenza di due portabagagli, uno all'anteriore e uno ricavato sopra il motore. Le Typ 3 e Typ 4 non raccolsero il successo del Maggiolino, uscendo di produzione nei primi anni '70 contemporaneamente all'introduzione della pi\u00f9 moderna Passat.\nVolkswagen Typ 181 Pescaccia (1969).\nMolto simile al mezzo bellico K\u00fcbelwagen, Volkswagen produsse in piccola serie, tra il 1969 e il 1979, un mezzo per il fuoristrada leggero: la \"Pescaccia\", apparsa anche in alcuni film di guerra come \"controfigura\" delle ormai introvabili K\u00fcbelwagen. Nel suo breve periodo di vendita, met\u00e0 della sua produzione fu acquistata dall'esercito tedesco.\nDotata del motore da 1493\u00a0cm\u00b3, aveva una carrozzeria in lamierati stampati e un tetto in tela come l'illustre progenitrice. \nVolkswagen Typ 15.1 1200 Cabriolet Karmann (1954).\nSulla base del Maggiolino \"Due Vetrini\", Karmann propose nel 1949 una variante cabriolet con tetto in tela, prodotta fino al 1980 nelle successive versioni del K\u00e4fer. Nettamente rara la prima serie, la seconda serie (\"vetro ovale\") \u00e8 pi\u00f9 reperibile sul mercato delle auto antiche, mentre la terza serie (dal 1967 in avanti) \u00e8 la pi\u00f9 diffusa. Particolare, rispetto al Maggiolino in versione berlina, la verniciatura sintetica.\nVolkswagen Typ 31 (1961).\nTentando di creare un'alternativa all'inossidabile Maggiolino, Volkswagen progett\u00f2 una berlina tre volumi e due porte, dotata di ben due bagagliai, uno davanti ed uno sopra al motore (sempre posteriore). Riscosse un discreto successo, seppur non paragonabile a quello del Maggiolino. La prima serie, prodotta dal 1961 al 1963, \u00e8 piuttosto rara.\nVolkswagen Hobbycar (1970).\nPer insediarsi nell'allora nascente moda dei \"dune buggy\", la casa tedesca present\u00f2 la Hobbycar, esclusivamente per il mercato italiano. Considerata meno spartana, meno aggressiva e pi\u00f9 stradale delle Dune Buggy artigianali, fu costruita in pochissimi esemplari ed \u00e8 attualmente introvabile e ricercata in ambito collezionistico.\nKarmann-Ghia.\nTyp 143 Coup\u00e9 &amp; Typ 141 Cabriolet.\nIl designer italiano Ghia e la carrozzeria Karmann usarono le sinergie Volkswagen per la produzione di una piccola coup\u00e9, la Typ 143, su base Export 1200. Nacque col marchio Volkswagen nel 1955, e due anni dopo venne affiancata dalla versione scoperta. Segu\u00ec l'evoluzione meccanica del modello d'origine, adottando dapprima il 1300\u00a0cm\u00b3 da 40 cavalli, in seguito il 1500,poi 1600 cm\u00b3.\nTyp 34 1500.\n\u00c8 l'ultima piccola sportiva marchiata Karmann-Ghia. Fu prodotta dal 1963 al 1965, disegnata dall'ingegner Sergio Sartorelli della Carrozzeria Ghia. Non essendo mai stata esportata in USA, uno dei principali mercati delle piccole sportive tedesche, fu prodotta in meno di 45.000 esemplari, con motore 1500, 1500 con due carburatori e 1600\u00a0cm\u00b3. Oggi ne sopravvivono circa duemila.\nPorsche.\nPorsche 356.\nLa meccanica del K\u00e4fer fu la base di partenza per la prima sportiva di casa Porsche, la 356. Invariato lo schema motore-trazione posteriore, la 356 adottava il motore 1100, modificato con doppio albero a camme per bancata e doppio carburatore. La potenza della prima serie, sia berlina (\"Ferdinand\") che cabrio, era di circa 40 cavalli. In seguito, fino all'avvento della sua sostituta, la 911, adotter\u00e0 motori 1300, 1500 e 2000 (l'ultima versione, con quasi 130 cavalli).\nI motori 1500 e 2000, a quattro cilindri, furono utilizzati poi sulla Porsche 912, versione economica e spartana della Porsche 911, che utilizzava invece motori a sei cilindri.\nVolkswagen-Porsche 914.\nAutovettura modello Targa a due posti, non deriva direttamente dal Maggiolino (aveva, infatti, disposizione a motore centrale-posteriore), ma ereditava il motore 4 cilindri boxer da 1679cc della Typ 4.\nFuoriserie.\nHebm\u00fcller Typ 14 e Typ 18A (1949).\nCostruita dalla Hebm\u00fcller in meno di 700 esemplari sulla base del \"Due Vetrini\", la Typ 14 \u00e8 una lussuosa cabriolet prodotta in piccolissima serie. Al contrario della cabriolet Karmann, aveva solo due posti, capote in tela, cromature eleganti ed un prezzo superiore di oltre duemila marchi rispetto alla classica berlina. Ne vennero prodotte 696, contro le 2000 previste, quasi tutte con livrea bicolore rosso-nero, blu-nero o avorio-nero. \u00c8 la Volkswagen pi\u00f9 rara nel mercato delle auto d'epoca. La Hebm\u00fcller costru\u00ec inoltre i primi esemplari della Typ 18A, versione cabriolet con portiere in tela destinata alla polizia, la cui produzione pass\u00f2 poi alla Karmann.\nRometsch Spezial Sport Cabriolet (1952).\nLa moda delle sportive negli anni 50 convinse la carrozzeria Rometsch di Berlino a realizzare sulla base del \"Due Vetrini\" una piccola cabriolet a due posti con carrozzeria in alluminio. Venne realizzata in circa 300 esemplari dal 1952 al 1954. Nonostante tutto, le prestazioni erano modeste, penalizzate da un peso superiore a quello della berlina e dal motore non certo sportivo. Venne molto apprezzata, ed oggi \u00e8 un pezzo da collezione.\nRometsch Taxi (1952).\nProgettata dalla Rometsch, e assemblata dalla Messerschmitt, \u00e8 un Maggiolino \"Due Vetrini\" a quattro porte sviluppato, come dice il nome stesso, in funzione di taxi. Il passo dell'automobile \u00e8 venticinque centimetri pi\u00f9 lungo della comune berlina.\nAutozodiaco Dune Buggy (1971).\nSviluppato sul pianale del Maggiolino, a passo accorciato, con carrozzeria in vetroresina, telaio tubolare, motore a vista e adattamenti per un fuoristrada estremo, Autozodiaco produsse in Italia una breve serie di Dune Buggy. Divenne famoso in alcuni film italiani.\nIl Maggiolino nella cultura di massa.\nIl Maggiolino compare in svariate apparizioni cinematografiche. La pi\u00f9 famosa \u00e8 l'auto Herbie apparsa nei film della Disney \"Un maggiolino tutto matto\" (\u00abThe Love Bug\u00bb), \"Herbie il Maggiolino sempre pi\u00f9 matto\" (\u00abHerbie Rides Again\u00bb), \"Herbie al rally di Montecarlo\" (\u00abHerbie Goes to Monte Carlo\u00bb), \"Herbie sbarca in Messico\" (\u00abHerbie Goes Bananas\u00bb) ed \"Herbie - Il super Maggiolino\" (\u00abHerbie: Fully Loaded\u00bb). \u00c8 protagonista anche nei film della serie di \"Dud\u00f9 il maggiolino a tutto gas\". Inoltre fa la sua comparsa anche in varie pellicole, tra cui \"I due Maggiolini pi\u00f9 matti del mondo\", \"Ardenne '44, un inferno\" (\u00abCastle Keep\u00bb) e \"Agente 007 - Al servizio segreto di Sua Maest\u00e0\" (\u00abOn Her Majesty's Secret Service\u00bb).\nAll'interno del franchise Transformers, il personaggio Bumblebee si trasforma in un Volkswagen Maggiolino giallo.\nDylan Dog, il noto personaggio dei fumetti, guida un Maggiolino cabriolet bianco targato DYD666 ricevuto come pagamento del suo primo caso, come si legge nel numero 200 della serie. \nNel \"Dylan Dog Gigante\" 22, nella storia \"ll tramonto dei vivi morenti\" (che apre un universo alternativo alle storie mensili), Dylan guida un Maggiolino terza serie berlina.\nIl Maggiolino, in versione berlina, fu la prima automobile del creatore del personaggio, Tiziano Sclavi.\nOltre che in ambito cinematografico, televisivo e fumettistico, il Maggiolino compare in numerosi videogame, tra cui le serie di simulatori di guida Gran Turismo (a partire da Gran Turismo 4), Test Drive Unlimited, Grand Theft Auto - London 1969 e Need For Speed Payback.\nIl Maggiolino \u00e8 inoltre appartenuto a personaggi famosi di vario genere, tra cui:\nIl Maggiolino nell'arte.\nIl Maggiolino Volkswagen \u00e8 stato utilizzato dall'artista contemporaneo messicano Dami\u00e0n Ortega (1967) per la realizzazione del progetto \"The Beetle Trilogy\" (La trilogia del Maggiolino): un racconto \"epico\" sulla storia del Maggiolino, tra le automobili pi\u00f9 iconiche dell'epoca contemporanea. Questo progetto comprende un'installazione (\"Cosmic Thing\", 2002), una performance (\"Moby Dick\", 2004) e un film (\"Escarabajo\", 2005). La scelta dell'automobile \u00e8 significativa perch\u00e9 legata strettamente sia alla biografia dell'artista, che per anni ne ha posseduta una, sia alla storia del Messico. \"The Beetle trilogy\" si sviluppa come un'indagine sulle icone della societ\u00e0 moderna e coniuga racconti mitologici a esperimenti sulle disfunzioni dei sistemi meccanici in modo ironico e del tutto imprevedibile.\nIl Maggiolino fu inoltre soggetto di molte opere e installazioni di Andy Warhol, Don Eddy, Tom Wesselmann, Eric Staller ed altri artisti meno conosciuti.\nIl Maggiolino nelle competizioni.\nIl Maggiolino prese parte a diverse competizioni sportive, ottenendo i seguenti risultati:"}
{"id": "326278", "revid": "76963", "url": "https://it.wikipedia.org/wiki?curid=326278", "title": "Amanda Peet", "text": "Biografia.\nNasce a New York l'11 gennaio 1972 in una famiglia molto religiosa: il padre, Charles Peet, \u00e8 un avvocato quacchero mentre la madre Penny \u00e8 una assistente sociale ebrea. Amanda studia nella scuola quacchera Friends Seminar (frequentata anche dal futuro attore Liev Schreiber) e successivamente si iscrive alla facolt\u00e0 di Storia della Columbia University, dove ha come insegnante Uta Hagen. Al termine del suo quadriennale periodo di studi con la Hagen prende parte al revival (off-Broadway) della commedia di Clifford Odets \"Awake and Sing\".\nApparve per la prima volta in televisione nella pubblicit\u00e0 delle caramelle Skittles e successivamente ebbe il ruolo di \"guest star\" nel telefilm poliziesco \"Law &amp; Order\". Il debutto sul grande schermo avvenne con la commedia \"Animal Room\" (1995), che non ebbe grande successo e non arriv\u00f2 in Italia. Successivamente la Peet studi\u00f2 recitazione e prese parte a numerosi film indipendenti, che non ebbero molto seguito.\nLa consacrazione avvenne nel 1999, anno in cui ebbe il ruolo di protagonista nella serie televisiva \"Jack &amp; Jill\" (che la tenne impegnata per due anni). Nello stesso anno fu nel cast dei film \"Semplicemente irresistibile\" (insieme a Sarah Michelle Gellar) e \"Body Shots\", ma cominci\u00f2 ad essere molto popolare dopo \"\" (2000). Venne notata anche per la sua bellezza e la rivista \"People\" la inser\u00ec nella lista delle 50 donne pi\u00f9 belle del mondo.\nNel 2001 fu la protagonista della commedia adolescenziale americana \"Assatanata\", in cui per la prima volta si imbatteva in un ruolo comico (lo fece una seconda volta in \"Sballati d'amore - A Lot Like Love\"). Nel 2004 fu la volta di \"\", sequel del precedente, mentre nel 2005 fu nel cast del film \"Melinda e Melinda\", per la regia di Woody Allen, e \"Syriana\", diretto da Stephen Gaghan.\nNel febbraio del 2006 ha preso parte allo show teatrale \"Barefoot in the Park\", per la regia di Neil Simon. Tra il 2006 e il 2007 partecipa alla serie televisiva \"Studio 60 on the Sunset Strip\", ideata da Aaron Sorkin, mandata in onda dalla NBC verso la fine del 2006.\nVita privata.\nDopo 4 anni di fidanzamento, il 30 settembre 2006 si \u00e8 sposata con il produttore e sceneggiatore David Benioff, da cui il 20 febbraio 2007 ha avuto una figlia, Frances Pen. Il 19 aprile 2010 la Peet ha dato alla luce a New York una seconda bambina di nome Molly June. Il 6 dicembre 2014, a Los Angeles, \u00e8 nato il terzogenito della coppia, Henry Peet Friedman.\nDoppiatrici italiane.\nNelle versioni in italiano dei suoi film, Amanda Peet \u00e8 stata doppiata da:"}
{"id": "326280", "revid": "110157", "url": "https://it.wikipedia.org/wiki?curid=326280", "title": "Focus Junior", "text": "Focus Junior \u00e8 un mensile italiano della famiglia \"Focus\" specializzato nella divulgazione scientifica e tecnologica per i ragazzi dagli 8 ai 13 anni.\nDescrizione.\nLa rivista si occupa di scienza (soprattutto bionomia) tecnologia e in modo particolare del funzionamento di macchine, di comportamento di animali e di attualit\u00e0 sulla vita di scuola. Dal 2005 il sito web della rivista dispone di \"JuniorPedia\", una enciclopedia per ragazzi nella quale i contenuti sono immessi dai contributori secondo il modello wiki.\n\"Divertirsi scoprendo il mondo\" \u00e8 il payoff della rivista, che si pone l'obiettivo di stimolare la naturale curiosit\u00e0 dei bambini. Gli argomenti trattati sono molteplici: accanto a quelli pi\u00f9 tradizionali (come scienza, natura, animali e storia) negli ultimi anni sono emersi temi legati alla tecnologia, come il coding e la robotica\nLa rivista \u00e8 arricchita da giochi di logica, abilit\u00e0 e cultura, e dalla descrizione di piccoli esperimenti. Sono presenti anche brevi storie a fumetti come \"A scuola con i prof\" e (in passato) \"Alter Focus\", \"Daimon\", \"Alieni in famiglia\" e \"Il brodo primordiale\", che ha come protagonisti dei piccoli batteri.\nLa rivista ha pubblicato come allegati diversi libri, tra i quali \"Le pi\u00f9 incredibili curiosit\u00e0 sugli animali\" (2005), \"Le pi\u00f9 incredibili curiosit\u00e0 sulla Terra\" (2006), \"Gli ammazzasecchioni\" (2007) e \"I diritti dei bambini\" (2007).\nOltre alla rivista cartacea, c'\u00e8 il sito ufficiale focusjunior.it, ricco di contenuti e curiosit\u00e0. Inoltre vi sono delle \"sezioni interattive\" dove gli iscritti al sito (perlopi\u00f9 bambini fino ai 14 anni) possono chattare e scrivere dei racconti o delle dediche.\nDal 2008 la rivista ha un allegato: Focus Junior x Gioko, uno \"spinoff\" dedicato a giochi e passatempi per ragazzi dagli 8 ai 12 anni."}
{"id": "326284", "revid": "110157", "url": "https://it.wikipedia.org/wiki?curid=326284", "title": "Cadillac", "text": "Cadillac \u00e8 un marchio di auto di lusso appartenente al gruppo General Motors. Produce auto principalmente vendute all'interno del mercato statunitense.\nStoria del marchio.\nGli albori.\nLa Cadillac, fabbrica statunitense di automobili, venne fondata a Detroit il 22 agosto 1902 e deve il suo nome ad Antoine Laumet de La Mothe, Signore di Cadillac, l'esploratore e militare francese che nel 1701 fond\u00f2 \"Ville d'Etroit\", la futura citt\u00e0 di Detroit. L'azienda ha festeggiato nel 2002 i primi 100 anni di attivit\u00e0. Pochi anni dopo la fondazione, nel 1908, entr\u00f2 a far parte del gruppo General Motors. Si tratta di un marchio importante nella storia dell'automobile per aver introdotto per la prima volta delle innovazioni mai viste prima, per esempio il primo Model A prodotto gi\u00e0 dal 1903, era dotato di illuminazione elettrica e adottava un motore monocilindrico da 10 cv.\nLe innovazioni tecniche.\nNei primi anni del '900, in Gran Bretagna, venne istituito il \"Dewar Trophy\", un premio che sarebbe giunto alle case automobilistiche che avessero promosso le innovazioni e avessero portato a termine nuovi metodi di costruzione in campo automobilistico. La Cadillac riusc\u00ec ad aggiudicarselo grazie al nuovo metodo della \"standardizzazione\" che consisteva nel produrre i pezzi in serie e renderli cos\u00ec intercambiabili. Come prova vennero spedite tre \"Model A\" in Inghilterra e vennero fatte correre per alcuni chilometri sul tracciato di Brooklands, in seguito vennero smontate e i pezzi vennero scambiati in modo che quelli di una funzionassero nell'altra e viceversa. Vennero rimontate e percorsero altri chilometri e il nuovo metodo di costruzione venne confermato. Agli inizi del secolo infatti, la costruzione di vetture era qualcosa di poco pi\u00f9 che artigianale ed i pezzi e componenti venivano \"rettificati\" in modo da assomigliare il pi\u00f9 possibile agli altri, quindi un componente meccanico come un pistone non poteva essere montato in un altro veicolo, senza le opportune modifiche e gli aggiustamenti. Il modello \"La Salle\" fu il primo dei modelli ad essere prodotto in serie, disegnato dallo stilista di maggior spicco, Harley Earl che poco dopo divenne anche capo progettista.\nStile e sviluppo della tecnica.\nLa casa vincer\u00e0 anche un secondo \"Dewar Trophy\" per il sistema di avviamento elettrico del motore nel 1912. La Cadillac, fu il primo costruttore di automobili a costruire per la prima volta in serie i motori V8, gi\u00e0 dal 1915, le innovazioni dei modelli e i nuovi metodi di costruzione ideati dalla pi\u00f9 importante casa automobilistica della GM hanno segnato l'epoca, come la Type 53 del 1915. Nel 1957 vennero adottate, per i modelli Brougham, le sospensioni a regolazione automatica, controllate da un complesso sistema elettronico (considerabile fantascienza per l'Europa di quegli anni). Ma le innovazioni continuarono anche negli anni successivi: nel 1964 venne adottato un sensore di luce che spegneva automaticamente i fari a seconda delle condizioni di luce. Nel 1970 la Cadillac Eldorado fu l'auto che adott\u00f2 il motore pi\u00f9 grande mai montato su una vettura: un V8 da 8200\u00a0cm\u00b3. Nel 1972 sono gi\u00e0 disponibili le cinture di sicurezza e nel 1978 viene utilizzato per la prima volta il computer di bordo nella Seville (basato su un Motorola 6800), che nel 1998 avr\u00e0 anche i sedili adattabili alla forma del corpo (prima vettura al mondo con questa caratteristica). Nel 1999 venne adottato il primo sistema di visione notturna che permetteva di vedere al buio attraverso l'utilizzo di una telecamera con la quale il guidatore poteva vedere dall'interno del veicolo le fonti di calore esterne. Nel 2000 venne perfezionato il sistema di regolazione degli ammortizzatori, definito, successivamente, una delle pi\u00f9 grandi invenzioni di sempre, chiamato Magnetic Ride Control. Cadillac fu anche tra i primi marchi al mondo ad offrire l'aria condizionata, i finestrini elettro-idraulici, le chiusure centralizzate, i sedili regolabili elettricamente in memory e, insieme con altri marchi di GM, la maggior parte di tutto l'equipaggiamento che oggi caratterizza le vetture di segmento superiore.\nLo stile delle auto dall'inizio degli anni quaranta era palesemente rivolto verso il futuro come possono testimoniare le calandre, i paraurti, e le famose \"pinne\" (fins, in inglese) che da allora iniziarono ad adornare la parte posteriore delle carrozzerie e che spesso, ma non sempre, incorporavano anche i gruppi ottici. Tali componenti iniziarono a identificare l'auto con delle forme chiaramente ispirate a un disegno di netta derivazione aeronautica, in ossequio alle concezioni stilistiche di Harley Earl. I primi modelli che adottarono questo stile singolare furono le Cadillac Sixty, Sixtyone etc. della serie 1941 attraverso i gruppi ottici posteriori montati superiormente sui parafanghi (dal destro, sollevabile, addirittura si accedeva al tappo della benzina) che mostravano appendice ed alette chiaramente di ispirazione \"aeronautica\" e per circa un ventennio le ridondanti guarnizioni cromate e le \"pinne\" caratterizzarono lo stile del marchio. Inizialmente le loro dimensioni erano modeste, ma col passare degli anni, e nel corso dell'avvicendarsi dei vari modelli, esse aumentarono progressivamente, di pari passo con l'uso sempre pi\u00f9 esteso di particolari cromati, toccando il loro culmine verso la fine degli anni 50. Massimo esempio di questa concezione stilistica fu la Eldorado del 1959, che era dotata di pinne alte ben 97\u00a0cm. A partire dal 1960 le dimensioni di questi orpelli si ridussero progressivamente di anno in anno, sino a scomparire quasi del tutto negli anni '70. \u00c8 comunque innegabile il fatto che le Cadillac prodotte nella seconda met\u00e0 degli anni '50, a causa dei loro eccessi stilistici, siano diventate col tempo il vero e proprio simbolo di un'epoca.\nLa Eldorado.\nNel 1953 entrava in produzione la prima Eldorado, considerata il massimo di una \"Personal Luxury Car\", con un prezzo che superava i 7000 dollari, una cifra esorbitante per l'epoca, paragonabile a quella di una Rolls-Royce; la prima Eldorado era un sogno su quattro ruote venduta in pochissimi esemplari, circa 400 che adottavano gi\u00e0 il cambio automatico (gi\u00e0 adottato nella serie del 1941 in opzione al manuale che per\u00f2 disponeva gi\u00e0 di marce con sincronizzatori) e altre funzioni incredibili per l'epoca, come i sedili elettrici, regolabili in sei diverse direzioni e i vetri apribili elettricamente (anteriori e posteriori), ed era dotata di un efficiente impianto di climatizzazione con temperatura regolabile per i due lati dell'abitacolo, e che serviva anche la zona posteriore. Il tetto in lamiera si ripiegava in pochi secondi nel bagagliaio, senza lasciare in vista nulla, al contrario delle altre auto dell'epoca dove la capote doveva essere tolta e abbottonata dietro. Sulla Eldorado niente di simile, era tutto automatizzato, in vista solo l'elegante carrozzeria. \u00c8 da considerare che il cambio automatico era lo stesso che adott\u00f2 in seguito la Rolls Royce e molta della tecnologia che oggi caratterizza una elegante berlina come una BMW o una Mercedes-Benz era gi\u00e0 una realt\u00e0 nelle Cadillac dei primi anni cinquanta.\nLa Eldorado Brougham.\nBrougham rappresentava il segmento extra-lusso della Cadillac da cui nacque la famosa \"Eldorado Brougham\" del 1957 \"Silver Hardtop\" , oggi ricercata dai collezionisti per la sua difficile reperibilit\u00e0. Nonostante il prezzo di oltre 11000 dollari, pare che la casa perdesse dei soldi per ogni esemplare venduto. Il nuovo modello di Brougham del 59-60 era molto meno raffinato del precedente e fu cos\u00ec abbandonato. Dopo la prima met\u00e0 degli anni '70 vi fu l'inizio di un lento declino della qualit\u00e0 costruttiva che arriver\u00e0 a pesare nella sfida con le pi\u00f9 evolute concorrenti europee, anche se la qualit\u00e0 delle Cadillac rimase, tuttavia, elevata e rimane anche oggi nota per le sue auto di lusso, e per aver fornito tantissima tecnologia e le raffinatissime cabriolet e limousine degli anni cinquanta. Cadillac, rispetto all'intera produzione automobilistica del mondo, era identificata con il motto dell'epoca \"An american standard for the world\"; \"Uno standard americano per il mondo\"."}
{"id": "326286", "revid": "1632387", "url": "https://it.wikipedia.org/wiki?curid=326286", "title": "Death Cult Armageddon", "text": "Death Cult Armageddon, pubblicato nel 2003, \u00e8 il sesto album della Symphonic black metal band Dimmu Borgir. Il disco affronta tematiche legate all'apocalisse e ha venduto oltre 100,000 copie negli Stati Uniti. Esiste una versione che presenta un altro disco composto da due cover e versioni rinnovate di alcuni brani."}
{"id": "326290", "revid": "121861385", "url": "https://it.wikipedia.org/wiki?curid=326290", "title": "Montespluga", "text": "Montespluga (\"Montespluga\" in dialetto chiavennasco, : ) \u00e8 un villaggio alpino, frazione del comune di Madesimo, situato presso l'origine della valle Spluga. Il paese si affaccia sull\u2019omonimo lago. \nGeografia fisica.\n\u00c8 situato a 1908 metri, lungo la strada che sale da Chiavenna verso il Passo dello Spluga, dal quale dista solo 3\u00a0km. Dal momento dell'apertura della galleria del San Bernardino, a ovest, il passo non \u00e8 pi\u00f9 tenuto aperto d'inverno, ed il villaggio, costituito da tre strade principali (Via Dogana, Via Ferr\u00e8 e Via Val Loga), pu\u00f2 ritrovarsi tagliato fuori sia dall'Italia che dalla Svizzera. \nLuoghi di interesse.\nHa conservato la propria originale fisionomia con le poche case attorno alla strada e all'antico edificio della dogana detto \"La Casa\", occupa la piana alla confluenza della Valle Spluga con la Val Loga, ricca di acque e di pascoli, al cospetto delle vette di confine della zona e, dagli anni '30 del Ventesimo secolo, riva settentrionale dell'omonimo bacino artificiale.\n\u00c8 punto di partenza per numerose mete escursionistiche, alpinistiche e scialpinistiche sui monti d'intorno, e posto di transito lungo il tracciato transfrontaliero della \"Via Spluga\".\nEconomia.\nNegli anni '80 e '90 conobbe un tentativo di sviluppo turistico invernale con la costruzione di due impianti di risalita, che ben presto fall\u00ec anche per la prossimit\u00e0 di un centro gi\u00e0 celebre e sviluppato come Madesimo, tuttavia cos\u00ec recuperando la propria originale peculiarit\u00e0 alpina. Nella stagione estiva, Montespluga \u00e8 meta di alpigiani che, dalla bassa valle, vi portano il bestiame (bovini soprattutto). Questa attivit\u00e0 \u00e8 controllata dal Consorzio Alpe Montespluga, che organizza anche feste tradizionali, come la festa del pastore, che si tiene solitamente nella prima domenica di agosto.\nSport.\nMontespluga sar\u00e0 l\u2019arrivo della settima tappa del Giro d\u2019Italia U23 del 2020."}
{"id": "326297", "revid": "767487", "url": "https://it.wikipedia.org/wiki?curid=326297", "title": "UltraSPARC", "text": "L'UltraSPARC era un microprocessore sviluppato da Sun Microsystems e prodotto da Texas Instruments che implementava l'instruction set (ISA) SPARC V9. Venne presentato nel 1995 e fu il primo processore basato sull'ISA SPARC V9. Marc Tremblay \u00e8 stato il co-progettista dell'architettura.\nMicroarchitettura.\nL'UltraSPARC \u00e8 un microprocessore superscalare con quattro pipeline con esecuzione in ordine delle istruzioni. La pipeline per i numeri interi ha nove stadi.\nUnit\u00e0 funzionali.\nLe unit\u00e0 di calcolo sono versioni semplificate di quelle utilizzate nei processori SuperSPARC. Questo al fine di ottenere frequenze di funzionamento maggiori.\nIl register file intero \u00e8 formato da 32 elementi a 64 bit. L'ISA dello SPARC utilizza la register window e nell'UltraSPARC 8 dei 144 registri sono visibili. Il register file ha sette porte di lettura e tre di scrittura. Il register file dei numeri interi prevede due unit\u00e0 aritmetiche logiche (ALU) e un'unit\u00e0 load/store. Le due ALU possono eseguire operazioni aritmetiche, operazioni logiche e di shift dei byte, ma solo una delle due pu\u00f2 eseguire moltiplicazioni o divisioni.\nL'unit\u00e0 in virgola mobile \u00e8 formata da cinque unit\u00e0 funzionali. Una unit\u00e0 esegue le somme e sottrazioni, una le moltiplicazioni, una le divisioni e le radici quadrate. Due unit\u00e0 possono eseguire operazioni SIMD di tipo Visual Instruction Set (VIS). Il register file in virgola mobile contiene 32 elementi a 64 bit. Questa ha cinque porte di lettura e tre di scrittura.\nCache.\nL'UltraSPARC ha due livelli di cache, L1 e L2. Il processore ha un'architettura Harvard e quindi la cache L1 \u00e8 di due tipi, una per i dati e una per le istruzioni, ognuna di 16\u00a0KB.\nIl processore richiede una cache di secondo livello obbligatoria. Questa \u00e8 unificata e ha una capacit\u00e0 compresa tra i 512\u00a0KB e i 4\u00a0MB di tipo direct-mapped. Questa \u00e8 costruita con memoria SDRAM sincrona e restituisce i dati in un ciclo di clock. La memoria cache e il processore comunicano alla stessa frequenza di clock e non era prevista la possibilit\u00e0 di utilizzare frequenze inferiori.\nFabbricazione.\nIl processore era formato da 3.8 milioni di transistor ed era fabbricato dalla Texas Instruments con un processo CMOS da 500\u00a0nm con quattro livelli di metallizzazione. Il processore non fu fabbricato con un processo BiCMOS dato che in quel periodo il processo in uso presso Texas Instruments non scalava bene a 500\u00a0nm e offriva miglioramenti modesti rispetto a quello classico.\nPackage.\nL'UltraSPARC era racchiuso in un package plastico ball grid array (PBGA)."}
{"id": "326299", "revid": "2220228", "url": "https://it.wikipedia.org/wiki?curid=326299", "title": "Policlinico di Milano", "text": "Il Policlinico di Milano, conosciuto anche come Ospedale Maggiore di Milano, o Ospedale Ca' Granda di Milano, \u00e8 un ospedale generale che comprende attivit\u00e0 ospedaliere in differenti ambiti: materno-infantile, malattie rare, trapianti, dermatologia, ematologia, gastroenterologia, epatologia e medicina del lavoro. Offre servizi per gravidanze e parti complessi (prematuri, gemellari, patologie neonatali) trattati presso la Clinica Mangiagalli e uno dei pronto soccorsi pi\u00f9 attivi in Lombardia.\n\u00c8 il pi\u00f9 antico ospedale di Milano, essendo stato fondato nel 1456. Vista la sua natura di Istituto di ricovero e cura a carattere scientifico oltre alla cura svolge attivit\u00e0 di ricerca biomedica e sanitaria di tipo clinico e traslazionale.\n\u00c8 polo universitario e propone oltre ai corsi di laurea magistrale in medicina e chirurgia e odontoiatria e protesi dentaria nove lauree sanitarie (Igiene dentale, Infermieristica, Infermieristica pediatrica, Ortottica e Assistenza Oftalmologica, Ostetricia, Tecniche audiometriche, Tecniche audioprotesiche, Tecniche di laboratorio biomedico e Tecniche di radiologia medica, per immagini e radioterapia) e la laurea magistrale in Scienze delle professioni sanitarie della prevenzione.\nIl suo nome completo \u00e8 Fondazione Istituto di Ricovero e Cura a Carattere Scientifico (IRCCS) Ca' Granda Ospedale Maggiore Policlinico, e il suo attuale presidente \u00e8 l'architetto Marco Giachetti.\nStoria.\nNel 1456 il duca di Milano Francesco Sforza fond\u00f2 la \"Magna Domus Hospitalis\" (\"Ca' Granda\"), un nosocomio dedicato all'Annunciata, sostanzialmente per accattivarsi il favore del popolo, ancora fedele alla famiglia dei Visconti di Milano, sebbene il nuovo Duca avesse da tempo sposato Bianca Maria Visconti.\nIl comandante, entrando vittorioso in Milano il 25 marzo 1450, giorno dell'Annunciazione, fece voto di dedicare un'istituzione benefica all'Annunciata: fu cos\u00ec che la nuova fondazione divenne lo \"Spedale della Nunciata\". Progettato dal celebre architetto Filarete, l'ospedale rientr\u00f2 nel proposito dello Sforza di dare compimento e stabilit\u00e0 alla riforma degli ospedali cominciata dall'arcivescovo Rampini negli anni della Repubblica Ambrosiana.\nBench\u00e9 nato come ospedale dei poveri, fu per\u00f2 fin dall'inizio un ospedale in cui si curavano malati con speranza di guarigione. Le malattie croniche venivano trattate in ospedali fuori citt\u00e0. Per questo motivo l'ospedale maggiore \u00e8 sempre stato il centro di informazione e rilevamento della situazione sanitaria della citt\u00e0.\nIl 13 febbraio 1595 Camillo de Lellis introdusse i suoi Ministri degli Infermi all'Ospedale Maggiore e nel 1613 redasse qui una nuova versione delle Regole del suo Ordine.\nTra il 1895 e il 1929, con costruzioni realizzate in pi\u00f9 lotti, si decise lo spostamento dell'ospedale \"al di l\u00e0 del naviglio\" (dove aveva gi\u00e0 cominciato ad espandersi); questo avvenne con la concomitante fondazione dell'Universit\u00e0 statale. La \"Statale\" prese possesso dei vecchi edifici della \"Ca' Granda\" (dove si trova tuttora); l'Ospedale Maggiore, come \"Policlinico Universitario\" si spost\u00f2 in una vasta area compresa fra le vie Francesco Sforza (dove era la Cerchia dei Navigli), il corso di Porta Romana, le vie Lamarmora, Commenda e San Barnaba. Il primo istituto ad essere inaugurato fu quello \"Ostetrico ginecologico\", voluto da Luigi Mangiagalli (primo rettore dell'Universit\u00e0) e che oggi porta il suo nome. Insieme allo spostamento si era deciso di creare un \"grande ospedale generale\": l'area venne trovata a Niguarda, un comune limitrofo che nel 1923 era diventato parte di Milano. Il nuovo ospedale di Niguarda, su progetto di Giulio Marcovigi, Ulisse Arata ed Enrico Ronzani, fu realizzato tra il 1932 e il 1939. L'ospedale di Niguarda mantenne il nome di \"Ca' Granda\", mentre il Policlinico tenne il nome di \"Ospedale Maggiore\".\nUlteriori \"propaggini\" dell'ente ospedaliero furono l'Ospedale San Carlo Borromeo e l'ospedale Citt\u00e0 di Sesto San Giovanni. L'ente venne successivamente smembrato, dando cos\u00ec autonomia a diversi istituti, mentre altri nacquero indipendentemente e vennero inglobati successivamente.\nNel 1909 i fratelli Adelina e Marco De Marchi fondarono l\"'Asilo per le madri povere legittime \"Regina Elena\"\", che visse una sua storia indipendente fino agli anni 1990. Nel 1957 tale Opera Pia fu trasformata in ospedale specializzato, mentre divenne Ente Ospedaliero nel 1968 come \"Istituto di Ostetricia-Ginecologia e Pediatria \"Regina Elena\"\". Nel 1992 la \"Regina Elena\" \u00e8 stata un presidio della USSL 75/1 (poi AUSSL 36 di Milano). Dal 1998 al 2004 gli Istituti Clinici di Perfezionamento Devoto, Mangiagalli e Regina Elena vennero posti sotto un'unica egida.\nNel 2004 viene fondata la Fondazione IRCCS Ospedale Maggiore Policlinico, Mangiagalli e Regina Elena.\nNel 2010 cambia il nome riacquistando la vecchia dicitura di \"Ca' Granda\".\nStemma e logo.\nIl sigillo dell'Ente riportava la scena dell'Annunciazione e il motto \"ave gratia plena\". Successivamente lo stemma fu semplificato nella sola colomba dello Spirito Santo.\nLa rappresentazione araldica, ancora alla base dell'attuale logo della Fondazione, \u00e8 strettamente connessa all'impresa viscontesa della tortora col fiammante e raggiante. Alla colomba fu aggiunto in seguito il ramo d'ulivo nel becco. Fino al 1825 l'Ente aveva il compito dell'assistenza dei trovatelli o bambini esposti che, considerati \"figli dell'ospedale\", ricevevano il cognome di \"Colombo\", dall'ispirazione dell'insegna ospedaliera.\nIn seguito anche gli ospedali di Niguarda, Sesto San Giovanni e il San Carlo Borromeo ottennero insegne o sculture che ne richiamano la dedicazione.\nPoliclinico Universitario.\nPer tradizione il Policlinico di Milano \u00e8 sede universitaria e ospita il Polo Centrale dell'Universit\u00e0 degli studi di Milano (UniMi) proponendo i corsi di laurea magistrale in Medicina e Chirurgia, in Odontoiatria e protesi dentaria e corsi di lauree sanitarie e scuole di specializzazione.\nCentro di ricerca.\n\u00c8 il primo IRCCS pubblico per qualit\u00e0 e produttivit\u00e0 scientifica con ricercatori di rilevanza internazionale. I programmi di ricerca sono fortemente integrati all'attivit\u00e0 clinica (neurologia, ginecologia, pediatria, malattie rare, ematologia).\nL'ospedale COVID-19.\nNel marzo 2020, in occasione della pandemia di COVID-19, Fondazione Fiera Milano, per volere della Regione Lombardia, in collaborazione con Fondazione IRCCS Ca' Granda Ospedale Maggiore Policlinico, ha messo a disposizione i padiglioni 1 e 2 del Portello a Fieramilanocity per affrontare l'emergenza della relativa carenza di posti letto nei reparti di rianimazione negli ospedali della Lombardia, per un totale di 25.000 metri quadri di superficie. Nei padiglioni sono stati allestiti 4 moduli ospedalieri appositamente attrezzati per i malati acuti, e tutti i servizi necessari per il personale medico-ospedaliero, per un totale di 205 posti letto, gestiti dal Policlinico di Milano.\nSi tratta di un ospedale a tutti gli effetti, in grado di essere operativo a 360 gradi. Non solo una degenza per i ricoverati da coronavirus, ma una struttura in grado di curare ogni altra patologia correlata.\nRaccolte d'arte.\nLe raccolte d'arte dell'Ospedale Maggiore sono di notevole interesse storico-artistico e comprendono una vasta raccolta di ritratti dei benefattori dell'ente ospedaliero, dal XV al XX secolo."}
{"id": "326301", "revid": "125130339", "url": "https://it.wikipedia.org/wiki?curid=326301", "title": "Shannon Elizabeth", "text": "Biografia.\nShannon Elizabeth \u00e8 nata a Houston, in Texas, da Gerald Edward Fadal (di origini libanesi e siriane) e Patricia Dianne Abbott. Frequentando il liceo di Waco, sempre in Texas, era molto interessata al tennis, tanto da pensare seriamente di intraprendere la carriera sportiva. Dopo il diploma ha lavorato come modella e successivamente nel cinema; nell'agosto del 1999 ha posato nuda per la rivista \"Playboy\". Dopo essere apparsa in un celebre spot pubblicitario e aver partecipato per molto tempo a numerose trasmissioni televisive in qualit\u00e0 di ospite, ha debuttato sul grande schermo in un piccolo ruolo nel film indipendente \"Blast\" (1996). Il suo esordio ad Hollywood avvenne nel 1997 con \"Jack Frost\".\nDue anni dopo, notata per la sua bellezza, prese parte al comico \"American Pie\" in cui celebre rimase la scena in cui si tolse la maglietta e rimase in topless, che venne paragonata a quella del film \"Basic Instinct\" in cui Sharon Stone accavall\u00f2 le gambe. Nel 2000 ha partecipato alla parodia \"Scary Movie\", ma al termine di questa pellicola decide di dare una svolta alla sua carriera e di rinunciare al ruolo di \"bella ma stupida\". Entr\u00f2 quindi nel cast dell'horror \"I tredici spettri\" (2001), ma nello stesso anno non rinunci\u00f2 al fascino della commedia accettando un ruolo leggero ne \"I gattoni\". Dopo tre anni di lontananza dal cinema ha interpretato nel 2004 l'horror \"Cursed - Il maleficio\". Shannon Elizabeth \u00e8 la star, insieme all'attore e cantante Marques Houston, della serie televisiva \"Cuts\", in onda sulla UPN.\nVita privata.\n\u00c8 stata sposata per tre anni con Joseph D. Reitman; si sono separati nel marzo del 2005 e hanno divorziato consensualmente nel giugno dello stesso anno. Poco dopo il divorzio ha preso parte allo show di Ashton Kutcher \"Punk'd\" in cui ha smentito di aver girato un video porno con l'ex marito.\nShannon \u00e8 cugina di primo grado della conduttrice televisiva Tamsed Fadal.\nAltre attivit\u00e0.\nNel 2005 prese parte al torneo mondiale di poker, disputatosi al Caesars Palace di Las Vegas, di cui fu anche madrina: sconfisse 83 giocatori professionisti e vinse complessivamente $55,000 che cedette ad un'associazione animalista da lei stessa fondata."}
{"id": "326305", "revid": "1748167", "url": "https://it.wikipedia.org/wiki?curid=326305", "title": "Italia meridionale", "text": "Italia meridionale, Meridione, Bassa Italia, Sud Italia, Suditalia, o semplicemente Sud indicano, dal punto di vista geografico o statistico, la parte della penisola italiana comprendente le regioni Abruzzo, Basilicata, Calabria, Campania, Molise e Puglia.\nLa definizione dell'Italia meridionale \u00e8 distinta da quella di \"Mezzogiorno d'Italia\", entit\u00e0 geo-economica e demografica che comprende sia l'Italia meridionale sia l'Italia insulare.\nGeografia.\nL'Italia meridionale confina a nord-ovest con l'Italia centrale, mentre \u00e8 bagnata dal mare Adriatico a nord-est, dallo Ionio a sud-est e dal Tirreno a sud-ovest.\nQuasi tutti i territori inclusi nell'Italia meridionale (eccetto quelli precedentemente soggetti alla delegazione apostolica di Benevento) costituivano, in epoca pre-unitaria, il settore continentale del regno delle due Sicilie. Tuttavia di tale regno facevano altres\u00ec parte, oltre alla Sicilia, anche gli ex circondari di Sora, di Gaeta e di Cittaducale, aggregati al Lazio (e dunque all'Italia centrale) fin dal 1927.\nIl territorio dell'Italia meridionale \u00e8 prevalentemente collinare-montuoso, le pianure pi\u00f9 estese sono: il Tavoliere delle Puglie (seconda pianura pi\u00f9 estesa della penisola italiana), la pianura salentina, la piana di Metaponto, la piana del Sele, la piana di Sibari, la piana del Volturno e la piana di Gioia Tauro.\n\u00c8 attraversata da nord a sud dagli Appennini, le cui vette pi\u00f9 elevate sono il Gran Sasso d'Italia (Corno Grande ), la Maiella (monte Amaro ) entrambi nell'Appennino abruzzese, monte Miletto (), nel massiccio del Matese, monte Cervati () nei monti del Cilento, il monte Cervialto () nell'Appennino campano, il monte Pollino (), la Serra Dolcedorme (), il monte Papa (), il monte Alpi (), nell'Appennino lucano, il monte Botte Donato () nell'altopiano della Sila e il Montalto () nel massiccio dell'Aspromonte, nell'Appennino calabro.\nStoria.\nL'Italia meridionale fu popolata fin dal paleolitico. In epoca pre-romana l'entroterra fu occupato da popolazioni sannitiche mentre la Magna Grecia costitu\u00ec l'insieme dei territori tenuti dai coloni greci, i quali fondarono polis con legami commerciali con le rispettive madrepatrie. In seguito l'intero territorio costitu\u00ec parte integrante dell'impero romano.\nA seguito delle invasioni barbariche il Sud Italia fu nuovamente suddiviso tra Ostrogoti e Bizantini, poi tra questi ultimi e i Longobardi. A seguito della conquista normanna dell'Italia meridionale l'intero territorio fu riunificato e assoggettato al regno di Sicilia finch\u00e9, all'epoca degli Angioini, prese forma il regno di Napoli.\nDopo l'unit\u00e0 d'Italia nelle province meridionali si diffuse il fenomeno del brigantaggio, poi duramente stroncato, mentre fu soltanto nel secondo dopoguerra che le regioni furono dotate di autonomia amministrativa.\nDemografia.\nLa popolazione residente nell'Italia meridionale al 30 settembre 2021 ammonta a abitanti.\nComuni pi\u00f9 popolosi.\nDi seguito si riporta l'elenco della popolazione residente al 30 settembre 2021 nei comuni con pi\u00f9 di 50.000 abitanti."}
{"id": "326311", "revid": "339392", "url": "https://it.wikipedia.org/wiki?curid=326311", "title": "Paraolimpiadi invernali 2006", "text": ""}
{"id": "326312", "revid": "4711", "url": "https://it.wikipedia.org/wiki?curid=326312", "title": "Africa settentrionale", "text": ""}
{"id": "326313", "revid": "48831741", "url": "https://it.wikipedia.org/wiki?curid=326313", "title": "Nord Africa", "text": ""}
{"id": "326314", "revid": "4711", "url": "https://it.wikipedia.org/wiki?curid=326314", "title": "Africa Settentrionale", "text": ""}
{"id": "326315", "revid": "4711", "url": "https://it.wikipedia.org/wiki?curid=326315", "title": "Africa del nord", "text": ""}
{"id": "326316", "revid": "4711", "url": "https://it.wikipedia.org/wiki?curid=326316", "title": "Africa del Nord", "text": ""}
{"id": "326318", "revid": "124123", "url": "https://it.wikipedia.org/wiki?curid=326318", "title": "Takfarinas", "text": "Egli appartiene alla quarta generazione di una famiglia di musicisti berberi: gi\u00e0 il bisnonno Mhand Izemrak\u00e8ne era famoso in Cabilia, e musicisti erano pure il padre e il nonno. Intorno ai sei anni di et\u00e0 si fabbrica, con l'aiuto dei vicini, una chitarra fatta con una latta d'olio d'automobile, un'asse di legno e i fili dei freni di una bici.\nBen presto \u00e8 attratto dagli artisti del mondo della canzone cittadina tra cui Elhadj M'hamed el Anka, il maestro cabilo dello chaabi di Algeri, Cheikh El Hasnaoui il cantore dell'amore, Slimane Azem il poeta favolista, Ahmed Saber l'\"enfant terrible\" dell'ovest dell'Algeria. \nA sedici anni, ottiene un primo premio alla radio algerina (\u201cCha\u00eene 2\u201d), e riceve una chitarra vera dalle mani del padre, che lo incoraggia a realizzare la sua passione artistica.\nRegistra il suo primo album in Francia nel 1979. Nel 1981 forma il gruppo \"Agraw\" insieme a Boujema Semaouni. Il gruppo durer\u00e0 alcuni anni, ma successivamente ognumo dei due artisti prosegue da solo la propria attivit\u00e0 artistica.\nNel 1986 il suo album doppio \"Wa i telha\" (\"Quanto \u00e8 bella\") e \"Arrach\" (\"I ragazzi\") vende quasi due milioni di copie. \nNel 1994 il suo album \"Yebbwa rrumman\" (\"La melagrana matura\") si classifica al 4\u00ba posto nella hit parade dei World Music Europe Charts.\nDopo \"Yebbwa rrumman\" (1994) e \"Salamet\" (1996), Tak ritorna alla grande con il suo album pi\u00f9 celebre, \"Zaama zaama\", sicuramente il pi\u00f9 riuscito. In questo album \u00e8 accompagnato da diversi musicisti del gruppo Sixun tra cui Michel Alibo, Louis Winsberg, Karim Ziad.\nIl suo successo commerciale, i suoi concerti accompagnati da una troupe di danza femminile moderna e i suoi show televisivi ne fanno una star e attirano un pubblico numeroso negli stadi. \u00c8 uno dei rari cantanti cabili le cui canzoni vengano adattate in arabo da altri.\nCome la maggior parte degli artisti cabili, anche Tak \u00e8 un cantante impegnato. Il suo repertorio affronta temi come la crisi economica, il malessere della giovent\u00f9 algerina, risultato della cattiva gestione del paese negli ultimi decenni. Tak canta anche l'amore, con molta franchezza e talento.\nTakfarinas suona magistralmente una mandola elettrica a mezza cassa con un doppio manico che permette una sonorit\u00e0 a due colori: maschile e femminile, caratteristica della musica tradizionale berbera.\nLa sua voce dal timbro caratteristico ed un ampio registro gli permette di imporre il suo stile personale e di esplorare molteplici sfaccettature della creativit\u00e0 musicale. Nella sua musica, Tak affianca alle musiche tradizionali cabile elementi di \u201ccante jondo\u201d algerinizzato, trasposizioni di ottava caratteristiche del gospel afroamericano, citazioni parlato-cantato su due note, ecc. Questa sorta di mix di musica tradizionale, funk, rap, reggae e chaabi \u00e8 stata da lui denominata musica \"Yal\" (\"yal\" significa \u201ctutto\u201d in cabilo; ma soprattutto \"yal\" \u00e8 una sillaba ritmica vocalizzata, molto presente nel canto cabilo antico e moderno)."}
{"id": "326321", "revid": "465169", "url": "https://it.wikipedia.org/wiki?curid=326321", "title": "Bisenzio", "text": "Il Bisenzio \u00e8 un fiume italiano della Toscana settentrionale, affluente di destra del fiume Arno. Il corso del Bisenzio \u00e8 lungo circa 47 km, di cui 10 nel comune di Cantagallo (Prato), 6 in quello di Vernio (Prato), 8 in quello di Vaiano (Prato), 9 in quello di Prato, 8 in quello di Campi Bisenzio (Firenze) e 6 in quello di Signa (Firenze), punto in cui confluisce nell'Arno.\nIl percorso.\nIl Bisenzio nasce nel comune di Cantagallo ma non \u00e8 definito quali siano esattamente le sue sorgenti. Secondo l'etimologia del suo nome ( \"bis - entius\", ovvero doppia corrente), il fiume nascerebbe dalla confluenza di due corsi d'acqua. Alcuni considerano che il fiume nasca dall'unione del rio di Ceppeta e il fosso di Trogola, in localit\u00e0 Mulino della Sega, mentre secondo un'altra ipotesi, che sarebbe la pi\u00f9 plausibile per la dimensione e la portata simile dei due corsi d'acqua, la sua origine sarebbe posta 3\u00a0km circa pi\u00f9 in alto, dove si uniscono il fosso di Trogola ed il fosso delle Barbe.\nIl fiume scende poi fino a Mercatale di Vernio, dove riceve il torrente Fiumenta e qui svolta a sud e si dirige verso Prato, formando la val di Bisenzio ed attraversando sia insediamenti abitativi, sia antichi insediamenti produttivi tessili nati tra XIX e XX secolo. Poco a nord di Prato, prima di raggiungere la localit\u00e0 di Canneto ed entrare nella piana di Firenze-Prato-Pistoia, riceve le acque di rio Buti, suo affluente di sinistra. All'inizio della citt\u00e0, in localit\u00e0 Santa Lucia, \u00e8 presente un'ampia pescaia con una diga, nota come il Cavalciotto, che un tempo serviva a dirigere le acque del fiume verso le industrie tessili sparse in citt\u00e0, attraverso un canale (il Gorone), che a sua volta si suddivide in altri cinque piccoli canali (le gore dette Bresci, Mazzoni, Romita, del Lonco e del Lupo), oggi quasi totalmente coperti nel tratto urbano e che terminano nell'Ombrone Pistoiese dopo aver attraversato l'intera piana.\nAttraversata Prato, il Bisenzio, svolta verso est ed entra nel comune di Campi Bisenzio dove vede restringersi il suo alveo in maniera sensibile: le sue acque ricevono quelle del torrente Marinella in localit\u00e0 Capalle e quelle del torrente Marina a monte del capoluogo. Proseguendo verso sud, a San Piero a Ponti il fiume entra nel comune di Signa e qui riceve le acque del Fosso Macinante in localit\u00e0 San Mauro a Signa, prima di dirigersi verso l'Arno nel quale confluisce presso Ponte a Signa.\nGli affluenti.\nPartendo dal Mulin della Sega i principali affluenti di sinistra sono: il fosso di Castello, il Treppio, il Fiumicello, il Carigiola, il torrente Fiumenta, la Torbola, il rio di Cerbaia, il rio Fornelli, di Moschignano, di Cambiaticcio, di Bronia, di Gabbolana, la Nosa, il fosso di Meleto, rio Buti, il fosso di Carteano e il rio di Filettole; da Prato alla foce dell'Arno gli affluenti di sinistra sono: il rio Sant'Anna, di Santa Cristina, di Malesani, di Cillerese, il Marinella, la Marina, il Gaville, il Fosso Macinante.\nQuelli di destra sono: la Canvella, il rio di Terrigoli o di San Poto, di Gricigliana, di Codilupo, di Migliana, di Rilaio, di Vaiano, del Mulinaccio, della Tignamica, di Popigliano e dei Noci.\nQualit\u00e0 dell'acqua.\nIl fiume presenta nei primi chilometri del suo corso un regime spiccatamente torrentizio, con acque trasparenti e pulite che costituiscono l'ambiente ideale per i salmonidi. Giunto nei pressi della citt\u00e0 di Prato, la pendenza dell'alveo diminuisce. Nonostante attraversi un'area molto urbanizzata, grazie alla costruzione di vari depuratori le sue acque sono molto migliorate, per quel che riguarda gli inquinamenti, rispetto agli scorsi decenni nei quali il fiume era uno dei pi\u00f9 inquinati d'Italia. La popolazione ittica, infatti, si mantiene numerosa anche per tutto il resto del suo corso.\nAnticamente \u00e8 stato fondamentale per lo sviluppo dell'economia della citt\u00e0 di Prato e degli altri comuni che attraversa, che sfruttano nel rispetto dell'ecologia le sue acque per alimentare numerose industrie, soprattutto tessili, il Bisenzio fa da cornice anche alla tratta ferroviaria \"Direttissima\" Firenze-Bologna, grande opera d'ingegneria del 1934.\nAllagamenti.\nA causa del suo regime torrentizio, il Bisenzio ha da sempre provocato allagamenti ed inondazioni, soprattutto nel suo tratto in pianura. Solo nel XX secolo si sono avute tre alluvioni disastrose: nel 1926 (Campi Bisenzio); il 4 novembre 1966 (Campi Bisenzio e Signa) e nel 1991 (Campi Bisenzio).\nLe sue piene furono oggetto di grande attenzione anche nel periodo granducale. Dopo un'alluvione nel 1630, viene inviato sul Bisenzio addirittura Galileo Galilei che si dichiar\u00f2 contrario ad interventi di raddrizzamento (il Bisenzio tende a formare anse nel tratto dopo Prato) e favorevole invece ad interventi localizzati di pulizia dell'alveo.\nIl fiume Bisenzio nella letteratura italiana.\nSebbene si tratti di un fiume minore, noto solo in una parte della Toscana, il Bisenzio ha comunque avuto l'onore di essere menzionato in alcune opere della letteratura italiana.\nIl contesto dei versetti \u00e8 quantomeno fosco: siamo infatti nella \u201cCaina\u201d ove vengono posti i traditori dei congiunti, immersi nel ghiaccio fino al collo. I \"cotesti due\" sono i fratelli Alessandro e Napoleone, conti Alberti di Mangona e proprietari di vari castelli tra i quali la Rocca di Cerbaia nella Valle del Bisenzio. I due, venuti a dissidio per motivi politici e d'interesse, si uccisero tra loro alla fine del XIII secolo. Qualche commentatore riporta anche che Dante li avrebbe collocati nella \u201cCaina\u201d perch\u00e9 i due gli avrebbero sbattuto la porta in faccia quando avrebbe chiesto loro ospitalit\u00e0.\nIn questi versetti il Vate ricorda il periodo che lo vide studente al prestigioso convitto nazionale Cicognini di Prato.\nNon poteva mancare il contributo di questo scrittore pratese, che mise il Bisenzio al centro del suo \"Maledetti Toscani\"\nBisenzio d\u00e0 anche il titolo ad una poesia di Mario Luzi: \"Presso il Bisenzio\" che compare nella raccolta \"Nel Magma\" del 1963."}
{"id": "326335", "revid": "39643649", "url": "https://it.wikipedia.org/wiki?curid=326335", "title": "Pistoiese", "text": ""}
{"id": "326336", "revid": "125665660", "url": "https://it.wikipedia.org/wiki?curid=326336", "title": "Le quattro stagioni", "text": "Le quattro stagioni \u00e8 il titolo con cui sono noti i primi quattro concerti solistici per violino dell'opera \"Il cimento dell'armonia e dell'inventione\" di Antonio Vivaldi.\nUscirono dalle officine tipografiche dell'editore Michel-Charles Le C\u00e8ne ad Amsterdam nel 1725, ma \u00e8 lo stesso Vivaldi ad affermare, nella dedica al conte Morzin, che erano stati composti precedentemente: i diversi manoscritti ritrovati presentano alcune differenze che confermano quanto dichiarato dall'autore.\n\"Il cimento\", come la precedente raccolta di concerti \"L'estro armonico\" opera 3, si compone di 12 concerti. La differenza fra le due raccolte riflette l'evoluzione del gusto dei primi decenni del XVIII secolo: i concerti del \"cimento\" sono tutti di tipo solistico, invece nell'\"estro\" insieme a 4 concerti per violino solista vi sono 8 concerti grossi.\nSi tratta di uno dei primissimi esempi di musica a programma, cio\u00e8 di composizioni a carattere prettamente descrittivo. Ad esempio, \"l'Inverno\" \u00e8 dipinto spesso a tinte scure e tetre, al contrario \"l'Estate\" evoca l'oppressione del caldo, oppure una tempesta nel suo ultimo movimento. I concerti delle \"Quattro stagioni\" sono accompagnati da altrettanti sonetti descrittivi, scritti da un poeta anonimo (forse da Vivaldi stesso).\nMovimenti e Organico.\nCiascun concerto delle \"Quattro stagioni\" si divide in tre movimenti, dei quali due, il primo e il terzo, sono in tempo di Allegro o Presto, mentre quello intermedio \u00e8 caratterizzato da un tempo di Adagio o Largo, secondo uno schema che Vivaldi ha adottato per la maggior parte dei suoi concerti. Ogni concerto si riferisce a una delle quattro stagioni: \"la Primavera\", \"l'Estate\", \"l'Autunno\" e \"l'Inverno\".\nL'organico di tutte le partiture consta di: violino solista, quartetto d'archi (violino primo e secondo, viola, violoncello) e basso continuo (clavicembalo, positivo, arciliuto).\nI quattro concerti.\nI quattro concerti sono organizzati nel modo seguente:\nDescrizione.\nI tre movimenti di cui consta \"la Primavera\" descrivono tre momenti della stagione: il canto degli uccelli (\"allegro\"), il riposo del pastore con il suo cane (\"largo\") e la danza finale (\"allegro\"). Il violino solista rappresenta un pastore addormentato, le viole, il latrato del suo fedele cane, mentre i restanti violini le foglie fruscianti.\nPer i suoi toni accesi e violenti, questo concerto riflette con maggiore efficacia rispetto agli altri la carica esplosiva della stagione. La tempesta viene descritta passo passo nella sua manifestazione al pastore: dapprima si avvicina da lontano nella calura estiva (\"allegro non molto - allegro\"), quindi il pastore che si spaventa per l'improvviso temporale (\"adagio\") e infine la virulenza sprigionata dalla tempesta in azione (\"presto\").\nVivaldi descrive la figura del dio romano Bacco: un'iniziale panoramica della vendemmia (\"allegro\") \u00e8 seguita dall'ebbrezza provocata dal vino, movimento dal titolo \"I dormienti ubriachi\", in un clima trasognato e sereno (\"adagio molto\"). L'ultimo movimento coincide con i martellanti ritmi della caccia (\"allegro\").\nL'inverno viene descritto in tre momenti: l'azione spietata del vento gelido (\"allegro non molto\"), la pioggia che cade lenta sul terreno ghiacciato (\"largo\"; probabilmente il movimento pi\u00f9 conosciuto dei quattro concerti,) e la serena accettazione del rigido clima invernale (\"allegro\").\nI sonetti.\nI quattro concerti sono accompagnati da quattro sonetti anonimi. Alcuni storici credono che a scriverli sia stato lo stesso Vivaldi, mentre altri li ritengono di autore ignoto e che furono composti in un periodo successivo. Sotto sono presenti i sonetti dei quattro concerti suddivisi nei relativi tre movimenti:\nRegistrazioni dei \"Wichita State University Chamber Players\".\nLe seguenti esibizioni dei \"Wichita State University Chamber Players\" sono state registrate il 6 febbraio 2000, il violinista solista \u00e8 John Harrison."}
{"id": "326337", "revid": "14214", "url": "https://it.wikipedia.org/wiki?curid=326337", "title": "Le Quattro Stagioni", "text": ""}
{"id": "326338", "revid": "38120", "url": "https://it.wikipedia.org/wiki?curid=326338", "title": "Quattro Stagioni", "text": ""}
{"id": "326341", "revid": "1603714", "url": "https://it.wikipedia.org/wiki?curid=326341", "title": "Quattro stagioni", "text": ""}
{"id": "326344", "revid": "774918", "url": "https://it.wikipedia.org/wiki?curid=326344", "title": "Canuto VI di Danimarca", "text": "Biografia.\nCanuto VI di Danimarca nacque nel 1163, figlio primogenito del re Valdemaro I e di Sofia di Minsk. Venne proclamato co-reggente di Danimarca nel 1070 e dodici anni dopo, alla morte del padre, ne divenne il solo sovrano. Poco dopo la salita al trono dovette fronteggiare una rivolta di contadini nella Scania che rifiutavano di pagare le decime al vescovo Absalom. Si tenne, a tal proposito, un'assemblea dove i contadini scelsero di farsi rappresentare da Harald Skreng, amico del re, ma questi non volle, apparentemente, sentire ragioni e decise di radunare un esercito. Prima che egli avesse finito i nobili di Halland e Scania agirono per loro conto soffocando la rivolta con una sanguinosa battaglia.\nSul fronte della politica estera, a suo tempo Federico Barbarossa aveva chiesto a Valdemaro di riconoscere la sua autorit\u00e0 e nel 1184 fece la stessa richiesta a Canuto che avrebbe dovuto, dunque, nominarsi suo vassallo. Canuto, spinto dal vescovo Absalon non rinnov\u00f2 la sua fedelt\u00e0 all'Impero e nemmeno lo fece quando Federico lo minacci\u00f2 apertamente, in quell'occasione fu Abaslon a rispondergli che Canuto era \"un re libero tanto quanto l'imperatore stesso\" e che dunque \"l'imperatore non poteva aspettarsi alleanze di quel genere\". Federico non accett\u00f2 tale risposta e mand\u00f2 un proprio vassallo, Boghislao (Bogus\u0142aw) I, duca di Pomerania (1130 circa - 18 marzo 1187). Questi vide una grande opportunit\u00e0 e mise insieme una flotta di 500 navi, le prime avvisaglie di pericolo giunsero da Jaromar I, principe di R\u00fcgen che salp\u00f2 verso la Zelanda per avvertire. Poich\u00e9 Canuto era nello Jutland fu Absalon a mettere insieme a propria volta una flotta per poi dirigersi a R\u00fcgen per attendere Bogus\u0142aw. Poich\u00e9 questi tardava ad arrivare Absalon gli and\u00f2 incontro e avanz\u00f2 fino a che l'esercito di Pomerania non si trov\u00f2 con i danesi troppo vicini per poter reagire coerentemente, con poche perdite Bogus\u0142aw venne battuto e Federico dovette attendere tempi migliori. L'anno seguente Canuto ordin\u00f2 due spedizioni in Pomerania nel tentativo di convincere Bogus\u0142aw a sottomettersi a lui e infine conquist\u00f2 la regione.\nFonti contemporanee lo descrivono come un uomo fortemente religioso e fervente e condusse personalmente una crociata in Estonia nel 1197. La sua influenza personale \u00e8 discussa. Molte volte \u00e8 stato visto semplicemente come un leale sostenitore della politica di Absalon. \nIl fratello minore di Canuto, Valdemaro, duca dello Jutland meridionale era appena dodicenne quando il padre mor\u00ec e venne nominato reggente Valdemaro di Danimarca, vescovo di Schleswig, questi tuttavia era un uomo ambizioso e inizi\u00f2 a raccogliere supporto fra i nobili tedeschi perch\u00e9 lo appoggiassero contro il re. Travestendo i propri interessi verso quelli del giovane Valdermaro il vescovo tram\u00f2 con Adolfo III di Schaumburg per rovesciare Canuto e solo quando fu eletto arcivescovo rese chiari i propri piani. Al tempo ormai Valdemaro era divenuto grande e chiese di poter incontrare il prelato, una volta insieme ne ordin\u00f2 l'arresto nel 1192, passarono sette anni prima che Adolfo contrattaccasse e quando lo fece venne sconfitto alla battaglia di Stellau del 1201. Adolfo venne fatto prigioniero insieme all'arcivescovo e per comprare la propria libert\u00e0 dovette cedere tutte le proprie terre a nord dell'Elba.\nQuando Canuto mor\u00ec nel 1202 il suo regno era alla massima estensione poich\u00e9 si spingeva fino all'Estonia e alla Svezia.\nMatrimonio e figli.\nNel 1177 Canuto si spos\u00f2 con Gertrude di Baviera (fra il 1152 e il 1155-1\u00ba giugno 1197), figlia di Enrico il Leone, duca di Baviera e di Sassonia della stirpe Welfen. I due non ebbero figli."}
{"id": "326346", "revid": "1652635", "url": "https://it.wikipedia.org/wiki?curid=326346", "title": "Arctic Monkeys", "text": "Gli Arctic Monkeys sono un gruppo musicale rock britannico originario di High Green, Sheffield.\nLa band \u00e8 formata da Alex Turner (voce, chitarra ritmica e solista, piano), Jamie Cook (chitarra ritmica e solista), Matt Helders (batteria, seconda voce) e Nick O'Malley (basso, seconda voce). Andy Nicholson (basso, seconda voce) lasci\u00f2 il gruppo nel 2006, poco dopo l'uscita del disco di debutto, mentre Glyn Jones un paio di settimane dopo la formazione del gruppo stesso.\nNome di spicco del post-punk revival britannico, gli Arctic Monkeys vantano 6 Brit Awards e 2 nomination per i Grammy Awards. Riscossero successo di pubblico e critica con l'album d'esordio, \"Whatever People Say I Am, That's What I'm Not\", edito nel 2006 e divenuto l'album di debutto pi\u00f9 venduto nella storia della musica britannica, con 300.000 copie vendute in 5 giorni. Nel 2007 usc\u00ec \"Favourite Worst Nightmare\", nel 2009 \"Humbug\" e nel 2011 \"Suck It and See\", mentre \u00e8 del 2013 \"AM\". Il loro pi\u00f9 recente album \u00e8 uscito nel 2018 e si intitola \"Tranquility Base Hotel &amp; Casino\". La band ha pubblicato anche due album dal vivo, \"At the Apollo\" (2008) e \"Live at the Royal Albert Hall\" (2020). Sono stati \"headliner\" al Festival di Glastonbury per due volte, nel 2007 e nel 2013, e una volta al festival di Reading e Leeds, nel 2014.\nIl gruppo \u00e8 spesso citato come esempio di band emersa dal web, una delle primissime emerse in questo modo, in questo senso essi hanno plasmato la possibilit\u00e0 di un cambiamento nel modo in cui i gruppi ottengono attenzioni e promuovono la loro musica. Il grosso del lavoro su internet \u00e8 stato fatto dai loro amici e fan, mentre il gruppo si \u00e8 limitato a dare gratuitamente dei demo ai loro concerti.\nStoria del gruppo.\nGli inizi (2002-2004).\nIl gruppo \u00e8 nato nel 2002, ad High Green, Sheffield, quando i due vicini di casa Alexander Turner e James Cook decisero che per Natale si sarebbero entrambi fatti regalare una chitarra elettrica, impararono i loro primi accordi, chiusi nella stanza di Jamie, davanti al canzoniere di Be Here Now degli Oasis. Iniziarono poi a imparare pezzi dei Vines, degli Strokes, dei Queens Of The Stone Age e degli White Stripes. Dopo aver imparato velocemente a suonare la chitarra, Jamie e Alex iniziarono a parlare di avere una band, vedendo che vari loro amici ne avevano formata una, e l'idea gli piacque. Si un\u00ec a loro il vicino di casa di Cook e Turner, e compagno di classe di Alex, Matthew Helders in qualit\u00e0 di batterista.\nDopo aver considerato l'idea di formare una band con varie persone, Helders aveva deciso di comprare la sua prima batteria vendendo il suo kit da dj regalatogli da Turner un paio di mesi prima, data la sua passione per l'hip-hop e per il rap. Successivamente si unirono a loro altri due ragazzi: Glyn Jones (anche lui di High Green), come cantante, e Andrew Nicholson (di Hillsborough), nel ruolo di bassista, pur non essendo un suonatore esperto (proprio come Helders). Alex e Glyn durante l'ultimo giorno di scuola dell'anno scolastico 2002-2003 mettono gi\u00f9 qualche idea di testo e gli Arctic Monkeys iniziano a provare. I ragazzi si trovano spessissimo durante le vacanze estive nel garage di Alex, tuttavia alla fine dell'estate Jones lasci\u00f2 la band, vedendola come una semplice occasione per passare il tempo e divertirsi, ma non una cosa a lungo termine, dichiarando successivamente che gli sembrava che il gruppo fosse solo \"una \"gang\" di ragazzini che perdevano tempo per la noia\", e che non era mai stato \"un suo sogno portare avanti la cosa\".\nLa band necessit\u00f2 quindi di un nuovo cantante. Prima si pens\u00f2 ad un grande amico della band, James Portman, ma poi si decise che avrebbe cantato Alex, prima solo chitarrista, essendo lui lo scrittore dei testi. Turner non era a conoscenza delle sue doti canore, e anzi Jones ha raccontato di essere stato \"praticamente bullizzato\" da Alex per fare il cantante. \"Era molto umile, e non realizzava quanto bella fosse la sua voce. Amava la musica ed era felice solo di suonare la sua chitarra\". Cos\u00ec nacquero gli Arctic Monkeys, nome deciso da Cook, che fin dai tempi della scuola affermava che se mai gli fosse capitato di avere una band, il nome sarebbe stato Arctic Monkeys. Il resto della band non era sicuro che il nome fosse adatto e per un breve periodo pensarono di chiamare il gruppo \"Bang Bang\", ma poi decisero di tenere il nome originale.\nPass\u00f2 un anno prima di vedere gli Arctic Monkeys suonare dal vivo per la prima volta, in cui la band si esercit\u00f2 e cre\u00f2 i suoi primi brani. Questo successe venerd\u00ec 13 giugno 2003, in un pub del luogo chiamato \"The Grapes\", dove suonarono i loro primi due brani \"Curtains Closed\" e \"Ravey Ravey Club\" (inseriti nella compilation del 2004 \"Beneath the Boardwalk\", ma poi mai pubblicati ufficialmente), e varie cover tra cui \"I'm Only Sleeping\" dei Beatles, \"Black Math\" e \"Hotel Yorba\" degli White Stripes, \"Harmonic Generator\" dei Datsuns, \"Teenage Kicks\" degli Undertones e alcuni brani degli Strokes, dei Vines e di Jimi Hendrix. Alex Turner al tempo era anche chitarrista ritmico di una band chiamata \"Judan Suki\" formata con Jon McClure, grande amico di Turner e futuro frontman dei Reverend and The Makers. Turner aveva conosciuto McClure su un autobus, e quest'ultimo gli aveva chiesto se voleva entrare a far parte del suo gruppo. Occasionalmente la band suonava con Matt Helders, e il produttore di Sheffield Barney Vernon ricorda un concerto della band al Garage a Londra, dove Helders suonava la batteria e Turner i bongos.\nDato che McClure aveva intenzione di registrare dei demo, i Judan Suki si erano recati ai 2fly studios di Sheffield e, dopo aver registrato, Alex chiese di poter registrare alcune demo con la sua band (Arctic Monkeys) che allora era sul punto di suonare al suo secondo concerto, al produttore Alan Smyth. Il produttore si rec\u00f2 a vederli suonare; delle nove canzoni suonate, sette erano cover, ma Smyth non seppe distinguere quali fossero state composte dal quartetto e quali invece da famosi artisti, e pens\u00f2 che fosse un fatto positivo; in pi\u00f9 gli piaceva il modo in cui Turner svolgeva il ruolo di frontman e accett\u00f2 la proposta di Alex. Cos\u00ec gli Arctic Monkeys registrarono 17 demo in un totale cinque giorni e mezzo di sessioni, svolte dal 2003 al 2004, poi raccolte sotto il nome di \"Beneath the Bordwalk\", raccolta non ufficiale diffusa su internet.\nCuriose le occupazioni che i ragazzi svolgevano nella vita di tutti i giorni: Alex era barman presso il locale \"The Boardwalk\" (dove il gruppo suoner\u00e0 spesso), e lavorava in un negozio della Gap, e Jamie in una ditta che costruiva toilettes. Nel 2004 la loro popolarit\u00e0 and\u00f2 sempre pi\u00f9 a salire (da notare il tutto esaurito al Forum di Sheffield, il 12 dicembre 2004), gli Arctic Monkeys iniziarono a suonare i loro pezzi pi\u00f9 recenti, come \"I Bet You Look Good On The Dancefloor\", \"Dancing Shoes\", \"Fake Tales Of San Francisco\", \"A Certain Romance\", \"Choo Choo\", \"Bigger Boys And Stolen Sweethearts\" e \"When The Sun Goes Down\" (allora ancora nota come \"Scummy\" o \"Scummy Man\"), e la gran parte questi brani sono ancora considerati tra i loro pezzi pi\u00f9 famosi e storici.\nNel 2005 la band decise di registrare qualcosa di ufficiale, e crearono la loro personale casa discografica (non a caso, la \"Bang Bang Records\") per distribuire un esclusivo EP, che fu distribuito in MP3 e in vinile, in tiratura limitata a 500 copie, chiamato \"Five Minutes With Arctic Monkeys\", contenente come lato A \"Fake Tales Of San Francisco\", e come lato B \"From The Ritz To The Rubble\". L'EP fu accompagnato da un video registrato dall'amico della band Mark Bull, che riprende vari loro concerti.\n\"Whatever People Say I Am, That's What I'm Not\" (2005-2006).\nLa band, da sempre tentata dal rimanere indipendente e visto il successo raggiunto comunque, si accorda con la casa discografica indipendente Domino Records che li mette sotto contratto nell'estate del 2005. Il loro primo album \"Whatever People Say I Am, That's What I'm Not\" esce agli inizi del 2006 entrando direttamente nel Guinness dei primati vendendo pi\u00f9 di un milione di copie in soli 8 giorni, battendo cos\u00ec il precedente record detenuto dagli Oasis. Inoltre, detiene il record del maggior numero di copie vendute per un album di debutto nel Regno Unito, con copie vendute solo nella prima settimana, superando cos\u00ec dopo sei anni \"Popstars\", album del gruppo pop Hear'Say, che vendette nella prima settimana solo copie.\nDall'album vengono estratti quattro singoli: \"I Bet You Look Good on the Dancefloor\", \"When the Sun Goes Down\", \"The View from the Afternoon\", e \"Fake Tales of San Francisco\".\nGli Arctic Monkeys hanno dichiarato di voler realizzare un cortometraggio, continuazione del video di \"When the Sun Goes Down\", uno dei loro singoli pi\u00f9 famosi.\nSuccessivamente esce pochi mesi dopo \"Who the Fuck Are Arctic Monkeys?\", un EP in cui ricompare il terzo singolo estratto da \"Whatever People Say I Am, That's What I'm Not\", \"The View from the Afternoon\".\nNel 2006 lascia la band il bassista Andy Nicholson poich\u00e9 aveva sviluppato la sindrome del panico da palcoscenico. Il suo posto verr\u00e0 poi preso dal bassista di supporto che lo aveva gi\u00e0 sostituito nei concerti nordamericani, Nick O'Malley, amico d'infanzia della band, che lavorava come commesso ad un supermercato della catena Asbo. Intanto gli Arctic Monkeys continuano a ottenere il \"tutto esaurito\" e premi in tutta l'Inghilterra. Il 14 agosto 2006 esce il loro nuovo singolo \"Leave Before The Lights Come On\". Suonano in vari festival, come il festival di Reading e Leeds e il T in the Park. Vincono il Mercury Prize, importante premio dedicato alla musica inglese, per Whatever People Say I Am, That's What I'm Not, e un Brit Award nella categoria \"Rivelazione britannica\".\n\"Favourite Worst Nightmare\" (2007).\nIl loro tour per il nuovo album \"Favourite Worst Nightmare\" inizia al Leadmill di Sheffield il 10 febbraio 2007, la loro citt\u00e0 natale in cui fanno esordire brani inediti come \"This House is a Circus\",\" Balaclava\", \"D is for Dangerous\",\" Fluorescent Adolescent\", \"Do Me a Favour\",\" Brianstorm e What if You Were Right The First Time?\". Il nuovo album uscir\u00e0 il 18 aprile 2007 raggiunge ancora la vetta delle classifiche inglesi, ed \u00e8 preceduto dal singolo Brianstorm, uscito il 2 aprile. Nel maggio 2006 si \u00e8 tenuto il loro primo concerto in Italia, seguito da quello del marzo 2007 nella discoteca Rolling Stone di Milano. A Torino il 13 luglio hanno suonato come headliners al Traffic Torino Free Festival 2007, e il giorno seguente a Ferrara. Hanno suonato da \"headliner\" al festival di Glastonbury, e il tour si \u00e8 concluso con un concerto al Carling Apollo di Manchester, registrato e poi pubblicato nel 2008 sotto forma di album live e DVD, intitolato \"At the Apollo\".\nPeriodo intermedio (2008).\nNel 2008 Alex Turner ha deciso di avviare un progetto solista insieme a Miles Kane, ex chitarrista dei Little Flames e cantante dei The Rascals, e al batterista e produttore degli Arctic Monkeys James Ford, formando il gruppo The Last Shadow Puppets. L'album di debutto \"The Age of The Understatement\" raggiunge la vetta delle classifiche inglesi. Turner e Kane e Ford organizzano un breve tour accompagnati dal bassista Stephen Fretwell, dal tastierista e chitarrista John Ashton e accompagnati da un'orchestra di 16 pezzi. LA band partecipa al festival di Reading e Leeds, e partecipa al festival di Glastonbury con un concerto segreto in cui vengono invitati come ospiti speciali prima Matt Helders degli Arctic Monkeys, per fare da batterista in \"The Age of The Understatement\" e poi Jack White dei Raconteurs e dei White Stripes che suona un assolo in \"Wondrous Place\".\n\"Humbug\" (2009-2010).\nIl 5 febbraio 2009 l'emittente televisiva Rock TV ha annunciato che il gruppo ha finalmente inciso il 78% del loro nuovo album (il terzo di studio) intitolato \"Humbug\", uscito il 24 agosto 2009 negli USA e nel Regno Unito piazzandosi subito al primo posto della classifica (in Italia il 28 agosto). L'album \u00e8 preceduto dal singolo \"Crying Lightning\" pubblicato il 7 luglio 2009, e seguito dal singolo \"Cornerstone\", contenente anche b-side che, a detta del produttore Josh Homme, sono tra le pi\u00f9 valide dell'\"epoca Humbug\". Durante la registrazione e il tour di Humbug (2009/2010) la band \u00e8 accompagnata dal tastierista John Ashton. Suonano da \"headliner\" a Reading e Leeds per la prima volta. L'album \u00e8 un vero e proprio punto di svolta per la band, che da quest'album cambi\u00f2 completamente stile, per aprirsi a sonorit\u00e0 sempre diverse. Nel tour non vengono suonati cavalli di battaglia come \"Fake Tales of San Francisco\", \"A Certain Romance\", \"Mardy Bum\" (eccetto uno snippet del brano durante il concerto alla Sheffield Arena, all'interno di \"Fluorescent Adolescent\") o \"Teddy Picker\", per fare spazio invece a pezzi come \"Nettles\", proprio b-side del singolo \"Teddy Picker\", al lato b di \"Matador\", \"Da Frame 2R\", o alla mai suonata prima \"Only Ones Who Know\", dall'album precedente.\n\"Suck It And See\" (2011-2012).\nIl 4 marzo 2011 viene pubblicato sul proprio sito ufficiale il video del nuovo singolo \"Brick by Brick\", che fa parte del nuovo album, \"Suck It and See\", il cui titolo viene rivelato l'11 marzo. Il disco, lanciato dal singolo \"Don't Sit Down 'Cause I've Moved Your Chair\", esce il 6 giugno e va dritto in cima alla classifica degli album pi\u00f9 venduti. Gli Arctic Monkeys diventano la prima band capace di piazzare i suoi primi quattro album in cima alla classifica nella settimana della pubblicazione sul mercato. Nel luglio 2011 la band pubblica un EP contenente sei canzoni tratte dalla performance all'iTunes Festival di Londra. Il 15 agosto esce \"The Hellcat Spangled Shalalala\", secondo singolo estratto da \"Suck It And See\". Nel maggio 2011 inizia il nuovo tour, che si conclude nel marzo 2012, mentre il terzo singolo, Black Treacle, esce il 23 gennaio 2012. Il 26 febbraio 2012 la band diffonde online \"R U Mine?\", un nuovo brano, che trover\u00e0 la pubblicazione come singolo il 21 aprile. Il 27 luglio 2012, alla cerimonia di inaugurazione delle Olimpiadi di Londra 2012, il gruppo si esibisce suonando \"I Bet You Look Good on the Dancefloor\" e una cover di \"Come Together\" dei Beatles. Due grandi concerti tenuti al Don Valley Stadium il 10 e 11 giugno 2011 a Sheffield, furono gli eventi principali del tour. In questi due concerti il gruppo ha suonato, per la gioia dei fan, \"A Certain Romance\" (mai suonata live dal lontano concerto all'Apollo del 2007) per chiudere la scaletta, e \"Mardy Bum\" in versione \"sole chitarre\". \"A Certain Romance\" \u00e8 stata un'eccezione e da l\u00ec fino al 2013 non sar\u00e0 pi\u00f9 suonata, mentre \"Mardy Bum\" sar\u00e0 suonata in diverse occasioni fino a inizio 2012. Al concerto iniziale del tour al Cirkus a Stoccolma, in Svezia, sono state reintrodotte nella setlist la famosa \"Teddy Picker\", e \"From The Ritz To The Rubble\", che per\u00f2 sar\u00e0 suonata solo in questa data e successivamente non sar\u00e0 pi\u00f9 reinserita nella scaletta della band.\n\"AM\" (2013-2014).\nIl nuovo tour degli Arctic Monkeys parte il 22 maggio 2013 al Majestic Ventura di Ventura, in California, in cui debutta l'inedito \"Do I Wanna Know?\". Al Hultsfredsfestivalen il 14 giugno esordisce l'inedito \"Mad Sounds\". \u00c8 il tour di supporto al disco \"AM\", il cui titolo viene rivelato il 24 giugno e la cui uscita \u00e8 fissata per il 9 settembre. In questa prima parte del tour la band ripropone vecchi successi non sentiti da molto tempo, come \"Dancing Shoes\" (dal 2009), \"Fake Tales Of San Francisco\" (dal 2007), \"Old Yellow Bricks\" (dal 2007) e \"A Certain Romance\" (esclusi i concerti al Don Valley Stadium, dal 2007), mentre vengono scartati alcuni successi tra cui \"The View From The Afternoon\". La band si \u00e8 per\u00f2 dichiarata dispiaciuta dalla reazione del pubblico alle vecchie canzoni, e quindi le ha tolte di nuovo dalla scaletta a tempo indeterminato, \u00e8 il caso di \"Fake Tales Of San Francisco\", di \"A Certain Romance\" (escluse le versioni acustiche del Finsbury e Marlay Park, e del T in The Park) e di \"When The Sun Goes Down\" (non suonate da questo periodo, a parte al Rock en Seine, e al festival di Reading e Leeds). L'album, registrato negli studi Sage &amp; Sound Recording di Los Angeles e in quelli di Rancho De La Luna di Joshua Tree, in California, si avvale della collaborazione di Josh Homme dei Queens of the Stone Age, Pete Thomas, batterista di Elvis Costello, e Bill Ryder-Jones dei Coral. \u00c8 stato prodotto da James Ford in collaborazione con Ross Orton. Il 18 giugno 2013 viene pubblicato, in download digitale, il nuovo singolo \"Do I Wanna Know?\". La porzione britannica del tour comprende anche un'esibizione come \"headliner\" al Festival di Glastonbury il 28 giugno 2013, dopo sei anni dall'ultima apparizione. Il 18 agosto esce il terzo singolo estratto dal quinto album \"AM\". Si intitola \"Why'd You Only Call Me When You're High?\" e debutta all'ottavo posto della Official Singles Chart, diventando il primo brano della band ad entrare nella top 10 dai tempi di \"Fluorescent Adolescent\" (2007). \"AM\" esce il 9 settembre ed esordisce al primo posto della classifica britannica degli album, vendendo oltre 157.000 copie in una settimana. Diventano cinque di fila, dunque, gli album degli Arctic Monkeys giunti al primo posto, un record. Il disco, influenzato dall'hard rock anni settanta e dall'hip-hop, riscuote anche il successo della critica, guadagna una nomination ai Mercury Prize e riceve i premi \"British Album of The Year\" e \"Best British Group\" ai Brit Awards. Il 23 ottobre esce il quarto singolo estratto da AM, One for the Road. Vengono invece reintrodotti nella scaletta brani come \"Reckless Serenade\" e la esordiente dal vivo \"Piledriver Waltz\", nell'inverno 2013. Nel 2014 vengono suonate dal vivo canzoni come \"My Propeller\" (unita a \"Knee Socks\"), \"Library Pictures\" e \"All My Own Stunts\". In Italia suonano il 13 novembre 2013 al Mediolanum Forum di Assago, il 16 luglio 2014, al Castello Scaligero di Villafranca di Verona, e il 17 luglio in Piazza Duomo al Pistoia Blues Festival. Il 23 e 24 agosto 2014 la band svolge il ruolo di \"headliner\" al festival di Reading e Leeds, dopo cinque anni. L'AM tour si \u00e8 concluso il 15 novembre 2014, a Rio de Janeiro. Nel tour sono stati accompagnati dal chitarrista Bill Ryder-Jones dai The Coral, e da Tom Rowley, ex Milburn, altro gruppo storico, ormai sciolto dal 2008, dell'underground di Sheffield, che spesso erano annoverati come amici-rivali degli stessi Arctic Monkeys quando anch'essi erano solo un gruppo conosciuto ancora solo nel panorama underground inglese, nel 2005 circa.\nI vari membri del gruppo hanno dichiarato che dopo la fine del tour probabilmente non si faranno pi\u00f9 vedere \"per un po' di tempo\".\nPausa artistica (2015-2017).\nDopo l'AM tour i vari membri degli Arctic Monkeys si prendono una pausa per dedicarsi ognuno ai loro progetti personali, musicali o non musicali.\nAlex Turner si dedica sempre alla musica: a marzo 2015 collabora con i Mini Mansions, cantando una parte del loro singolo \"Vertigo\". Dopo inizia anche a lavorare con Miles Kane per il secondo album in studio del loro progetto \"The Last Shadow Puppets\", lasciato da parte da ben 7 anni, cio\u00e8 dal 2008, anno di uscita di The Age of the Understatement. Da l\u00ec in poi a parte un concerto in due per beneficenza del 2010, in cui hanno suonato alcuni brani dell'album di due anni prima, sono state solo tre le brevissime apparizioni, e comunque a sorpresa, dei due su un palco a nome \"The Last Shadow Puppets\", e tutte e tre sempre per suonare una sola canzone, \"Standing Next to Me\", all'inizio del bis. Al concerto di Miles Kane a Glastonbury (2013), e negli altri due casi nei concerti degli Arctic Monkeys all'Olympia di Parigi (2012) e alla seconda serata di Finsbury (2014). Per questo i fan del gruppo ritenevano di non pensare in modo errato che per sentire su disco il ritorno del \"duo\" Turner/Kane avrebbero dovuto aspettare molti anni ancora, ritenendo pi\u00f9 probabile l'uscita del successore di \"AM\". Invece arriva nel 2016, dopo due video di annuncio a fine anno 2015, l'annuncio del secondo album, \"Everything You've Come to Expect\". Il tour di \"Everything You've Come To Expect\" \u00e8 partito il 24 marzo 2016 a Cambridge. Questo pospone l'ipotetica data di uscita di un ipotetico sesto album degli Arctic Monkeys.\nMatt Helders si sposa nel 2015 con la sua ragazza Breana McDow, che tra l'altro \u00e8 la modella dei video di \"Suck it and See\" e \"Evil Twin\", e ha una figlia da lei, Amelia, il 30 ottobre dello stesso anno. Suona nell'album \"Post pop Depression\" di Iggy Pop uscito il 18 marzo 2016, a cui collabora anche Josh Homme. Partecipa, quindi, al tour promozionale dell'album. Jamie Cook, che anche lui come Matt si era sposato con la sua ragazza Katie Downes, nel 2014, ha il suo primo figlio nel settembre del 2015, Forrest. Nick O'Malley ha dichiarato di voler passare un po' di tempo con la sua famiglia, come Jamie.\n\"Tranquility Base Hotel &amp; Casino\" (2018-presente).\nL'11 gennaio 2018 il gruppo annuncia la prima data del loro nuovo tour, che partir\u00e0 il 14 giugno 2018 al Woodlands Festival a Dover, nel Delaware. Questo, insieme alle dichiarazioni date dal bassista Nick O'Malley secondo le quali la lavorazione del sesto album fosse partita a settembre 2017, per una pubblicazione nel 2018, fanno pensare ad un rilascio del nuovo album prima dell'inizio del tour. Il 29 gennaio 2018 vengono annunciate tutte le date del tour europeo, che partira il 2 giugno 2018 al Primavera Sound Festival a Barcellona, in Spagna.\nIl 5 aprile 2018 viene annunciato, tramite il sito dell'etichetta del gruppo Domino Records, il sesto album in studio, chiamato \"Tranquility Base Hotel &amp; Casino\"; lo stesso giorno vengono rilasciati l'artwork, la tracklist e la data di uscita, prevista per l'11 maggio 2018.\nTranquility Base Hotel &amp; Casino segna una svolta stilistica nella carriera degli Arctic Monkeys, presentandosi come un album pi\u00f9 lounge e psichedelico dei precedenti, con influenze jazz e sci-fi. Tali influenze prendono origine dal periodo in cui Turner, all'inizio del 2016, guardando il film di Federico Fellini del 1963 8\u00bd, viene ispirato dal genere fantascientifico e dai ricordi dell'infanzia. Il risultato \u00e8 quindi un disco diverso dai suoi predecessori. Se AM era ispirato al rock&amp;roll degli anni 70, questo album risente pi\u00f9 dell'influenza delle soundtrack dei film degli anni 60.\nIl progetto di Tranquility Base Hotel &amp; Casino doveva inizialmente essere un progetto solista di Alex Turner, in quanto parte dalla scrittura dei pezzi al suo pianoforte (uno Steinway Vertegrand regalatogli in occasione del suo 30 \u00b0 compleanno dal manager di Arctic Monkeys Ian McAndrew).\nIl frontman della band per\u00f2 rifiuta l'idea di pubblicare l'album come suo progetto solista e decide di sottoporre le sue idee a Jamie Cook, chitarrista della band, e al resto dei musicisti che compongono gli Arctic Monkeys. Attraverso il lavoro del gruppo, le influenze di Turner si sono finalmente fuse con le chitarre, e l'album \u00e8 il risultato.\nStile musicale.\nIl gruppo \u00e8 sempre stato nella sfera musicale indie rock, anche se ha cambiato nettamente stile ad ogni album, tratto distintivo della band. I primi due album \"Whatever People Say I Am, That's What I'm Not\" e \"Favourite Worst Nightmare\" sono i pi\u00f9 simili tra loro. Il primo \u00e8 comunque pi\u00f9 incentrato su uno stile pi\u00f9 punk e garage rock, con canzoni pi\u00f9 giovanili e testi che parlano prevalentemente di serate nei nightclubs e in generale della vita notturna a Sheffield e dintorni. Il secondo presenta uno stile pi\u00f9 psichedelico, dove il gruppo ha iniziato l'uso di pedali ed effetti che conferiscono al disco un'aura pi\u00f9 matura. Sicuramente le maggiori influenze provenivano dagli Strokes, White Stripes e Oasis.\nNel terzo album, \"Humbug\", questa psichedelia ha raggiunto il suo apice. Mancano completamente canzoni in vecchio stile allegro e punk (come ad esempio \"I Bet You Look Good on the Dancefloor\"), che lasciano spazio a brani pi\u00f9 lenti e mistici come \"Crying Lightning\", oppure a brani molto \"heavy\" ma molto lenti, in stile Black Sabbath, ad esempio \"Pretty Visitors\".\nIn \"Suck It and See\" la band ha mischiato gli stili dei primi tre album, come detto anche da Turner. Qui si sentono le influenze di band come gli Smiths.\nIl quinto album, \"AM\", che \u00e8 stato un grandissimo successo commerciale, presenta un suono molto influenzato da Black Sabbath, OutKast e Aaliyah, come detto da Turner \"come un beat alla Dr. Dre, a cui abbiamo dato un taglio a caschetto alla Ike Turner e che abbiamo mandato a galoppare nel deserto a cavallo di una Stratocaster\".\nNel sesto album invece, Tranquility Base Hotel &amp; Casino, hanno sperimentato con sonorit\u00e0 anni'70, con un massiccio uso di pianoforte e tastiere."}
{"id": "326347", "revid": "228587", "url": "https://it.wikipedia.org/wiki?curid=326347", "title": "MVSN", "text": ""}
{"id": "326350", "revid": "1632387", "url": "https://it.wikipedia.org/wiki?curid=326350", "title": "Enemies of Reality", "text": "Enemies of Reality \u00e8 il quinto album in studio del gruppo musicale thrash metal statunitense Nevermore, pubblicato dalla Century Media nel 2003. \u00c8 stata inoltre pubblicata un'edizione limitata, con una custodia nera e un DVD bonus. L'album contiene intensi assoli neoclassici di chitarra, eseguiti dal chitarrista Jeff Loomis.\nL'album \u00e8 noto per la sua criticatissima produzione ad opera di Kelly Gray. La batteria aveva un suono scialbo, la voce sembrava in lontananza e anche il basso si sentiva poco. Successivamente fu mixato nuovamente da Andy Sneap (produttore del precedente album \"Dead Heart in a Dead World\"), confermato per il successivo \"This Godless Endeavor\". Questa nuova versione (con la copertina in negativo), pubblicata nel 2005, sostitu\u00ec la precedente. Anche se, poi, fu ristampata la vecchia in un numero limitato di copie.\nAll'interno \u00e8 presente una dedica a Chuck Schuldiner (Death): \"Questo album \u00e8 dedicato a Chuck. Che il metal scorra verso l'eternit\u00e0...\""}
{"id": "326352", "revid": "585241", "url": "https://it.wikipedia.org/wiki?curid=326352", "title": "Lingua grecanica", "text": ""}
{"id": "326355", "revid": "106908", "url": "https://it.wikipedia.org/wiki?curid=326355", "title": "Lagash", "text": "Lagash (oggi Tell al-Hiba, Iraq) \u00e8 una delle pi\u00f9 antiche citt\u00e0 sumere e, successivamente, babilonesi, di cui rimangono soltanto alcune rovine, per lo pi\u00f9 fondazioni nei pressi della giunzione nord-occidentale fra i fiumi Tigri e Eufrate e il confine orientale della citt\u00e0 di Uruk. Lagash \u00e8 situata nel letto asciutto di un antico canale 5\u00a0km a est di Shatt-el-Haj e a poco meno di 16\u00a0km a nord di Shatra nel distretto di Nasiriyah.\nLe rovine.\nI resti archeologici della citt\u00e0 furono scoperti nel 1877 da Ernest de Sarzec, al tempo console francese a Basra, a cui, per concessione di Nasir Pasha, fu permesso di scavare nei territori sottoposti alla sua giurisdizione. De Sarzec continu\u00f2 gli scavi ininterrottamente fino alla sua morte avvenuta nel 1901. Il lavoro prosegu\u00ec sotto la supervisione di Gaston Cros. Gli scavi principali vennero effettuati in due vaste zone, una delle quali si rivel\u00f2 essere il luogo in cui sorgeva il tempio di E-Ninnu, santuario del dio patrono della citt\u00e0 di Lagash: Nin-girsu o Ninib.\nLe successive spedizioni archeologiche francesi furono guidate da Henri de Genouillac (1929-1931) e Andre Parrot (1931-1933).\nIl sito.\nDel tempio non rimasero altro che le fondazioni. Durante il periodo greco su le sue rovine venne costruita una piccola fortezza e molti dei blocchi costitutivi del tempio ritrovati durante le prime ricerche recano iscrizioni in aramaico e greco di un certo Hadad-nadin-akhe, re di un piccolo regno babilonese. Nella fortezza furono ritrovate anche numerose statue di Gudea conservate ora nel museo parigino del Louvre.\nMa queste statue non furono le uniche perle artistiche che Lagash ci ha lasciato in eredit\u00e0. Dagli scavi effettuati in strati pi\u00f9 antichi sono state scoperte numerose abitazioni contenenti oggetti di bronzo e pietra risalenti al periodo pi\u00f9 giovane della civilt\u00e0 sumera.\nOltre a questi oggetti vennero ritrovati anche armi, statuette e qualunque altro possibile oggetto collegato con l'amministrazione del palazzo e del tempio. Per esempio Sarzec scopr\u00ec nell'archivio di un tempio circa 30.000 iscrizioni su tavolette contenenti registri commerciali e molti altri dati di incredibile valore storico che rivelano con perizia molti aspetti legati all'agricoltura e all'industria come, per esempio, i metodi di coltivazione, i rapporti commerciali, ecc...\nSfortunatamente, prima che questi archivi venissero portati al sicuro, furono saccheggiati e molte tavolette sono andate forse irrimediabilmente perdute.\nStoria.\nDalle iscrizioni trovate a Telloh ci appare che Lagash fosse una citt\u00e0 dotata di una grande influenza sulle altre citt\u00e0 mesopotamiche durante il periodo sumero, intorno al IV millennio a.C. Questo fu un periodo caratterizzato dai re indipendenti, Ur-Nina ed i suoi successori, che ingaggiarono seri conflitti con gli elamiti ad est e i re dei \"Kengi\" e Kish a nord. Con le conquiste semitiche persero la loro indipendenza diventando vassalli di Sargon di Akkad e dei suoi successori. Nonostante ci\u00f2 mantennero quel po' di indipendenza che gli permise di continuare a chiamarsi Sumeri e di possedere citt\u00e0 ben superiori alle altre e artisticamente monopolizzanti.\nDopo il collasso dell'impero di Sargon causato dalla pressione delle trib\u00f9 dei Gutei, Lagash continu\u00f2 a prosperare sotto gli \"ensi\" (\"governatori\") Ur-baba e Gudea, e intraprese rapporti commerciali anche con i regni pi\u00f9 lontani. Questa fu, per\u00f2, soprattutto l'epoca della maggior espressione artistica sumera. Gudea, seguendo l'esempio di Sargon, fu uno dei primi regnanti a rivendicare per s\u00e9 la provenienza divina cosicch\u00e9 in breve tempo vennero prodotti numerosissime statue, idoli, e templi in suo onore a sua immagine e somiglianza.\nAnche molti dei lavori precedenti di Ur-Nina, En-anna-tum, Entemena e altri, prima delle conquiste Semitiche, sono molto interessanti. In particolare la famosa stele degli avvoltoi e i grandi vasi d'argento.\nDopo l'et\u00e0 di Gudea, Lagash inizi\u00f2 il suo declino. Di lei non sappiamo pi\u00f9 nulla ad esclusione della fortezza seleucida menzionata in precedenza, e sembra sia diventata parte del regno greco di Characene.\nAl tempo di Gudea, il regno copriva un'area di approssimativamente 1600\u00a0km2. Conteneva 17 grandi citt\u00e0 e numerosi villaggi."}
{"id": "326356", "revid": "324090", "url": "https://it.wikipedia.org/wiki?curid=326356", "title": "Kunichika", "text": "La sua prima stampa firmata \u00e8 del 1852, ma fu solo nel 1854 che prese il \"g\u014d\" (nome d'arte) \"Kunichika\". \u00c8 conosciuto principalmente per le sue stampe di attori Kabuki, utilizzando la tecnica dei blocchi di legno. Dipinse anche donne bellissime e, per alcune occasioni particolari, scene storiche. Si raccontano di lui molte storie di donne, debiti, feste e la sua necessit\u00e0 di traslocare frequentemente. Non \u00e8 chiaro quante di queste storie siano vere, ma si pensa che si basino su fatti realmente accaduti, ma particolarmente esagerati.\nMor\u00ec il 19 luglio 1900, uno degli ultimi maestri ukiyo-e"}
{"id": "326357", "revid": "339392", "url": "https://it.wikipedia.org/wiki?curid=326357", "title": "Sharaku", "text": ""}
{"id": "326358", "revid": "599013", "url": "https://it.wikipedia.org/wiki?curid=326358", "title": "Palinsesto (disambigua)", "text": ""}
{"id": "326360", "revid": "1782831", "url": "https://it.wikipedia.org/wiki?curid=326360", "title": "Maria Sofia di Baviera", "text": "Biografia.\nInfanzia.\nNata il 4 ottobre 1841 nel castello di Possenhofen, in Baviera, Maria Sofia Amalia era la terza figlia del duca Massimiliano Giuseppe in Baviera e della principessa Ludovica di Baviera, quest'ultima figlia di Massimiliano I, re di Baviera. Sorella della ben pi\u00f9 nota Elisabetta di Baviera, detta \"Sissi\", la sua figura era \u00abalta, slanciata, dotata di bellissimi occhi di color azzurro-cupo e di una magnifica capigliatura castana; Maria Sofia aveva un portamento nobile ed insieme maniere molto graziose\u00bb.\nFidanzamento e matrimonio.\nNel 1858 fu promessa in sposa, diciassettenne, a Francesco, erede al trono delle Due Sicilie, inizialmente conosciuto solo attraverso l'immagine di una miniatura.\nIl matrimonio serviva a rafforzare il legame tra la corona d'Asburgo e i Borbone-Napoli.\nIl fidanzamento ufficiale avvenne il 22 dicembre 1858 e il matrimonio fu celebrato per procura l'8 gennaio 1859.\nDopo qualche giorno Maria Sofia fu accompagnata a Trieste, dove era attesa dalle navi borboniche \"Tancredi\" e \"Fulminante\", a bordo delle quali arriv\u00f2 a Bari il 1\u00ba febbraio 1859, dove infine incontr\u00f2 suo marito Francesco e il suocero, il re Ferdinando II, ammalatosi durante il viaggio verso il capoluogo pugliese.\nIl 7 marzo i reali ripartirono via nave per Napoli e le condizioni di Ferdinando si aggravarono ulteriormente.\nRegina delle Due Sicilie.\nIl 22 maggio successivo il re mor\u00ec e Maria Sofia divenne la regina consorte di Francesco II, allora ventitreenne, poi passato alla storia con il nomignolo di \"Franceschiello\".\nFu regina delle Due Sicilie fino alla capitolazione di Gaeta del 13 febbraio 1861.\nAcquist\u00f2 popolarit\u00e0 durante l'assedio della piazzaforte di Gaeta, dove la corte si era rifugiata il 6 settembre 1860 per tentare un'ultima resistenza alle truppe piemontesi. Ella cerc\u00f2 di incoraggiare i soldati borbonici, distribuendo loro medaglie con coccarde colorate da lei stessa confezionate, indoss\u00f2 un costume di taglio maschile e prese a recarsi in visita ai feriti negli ospedali di guerra. Quando, poi, a Gaeta la situazione peggior\u00f2 sempre pi\u00f9 a causa della scarsit\u00e0 di cibo, della diffusa epidemia di tifo e del freddo, il marito la invit\u00f2 a lasciare la roccaforte, ma la regina Maria Sofia fu irremovibile e volle restare. Cos\u00ec, infatti, riferisce re Francesco II in una lettera rivolta a Napoleone III: \nGrande fu l'ammirazione che ebbe verso la regina il giornalista francese Charles Garnier, presente sul posto.\nMaria Sofia ebbe il privilegio di veder coniata una medaglia in suo onore, nel 1861, recante al dritto solo la sua effigie e sul rovescio tre corone intrecciate ed annodate di felce, alloro e quercia coi motti: LIEBE / MUTH / TREUE (amore, coraggio, fedelt\u00e0). \nSoggiorno a Roma.\nDopo la caduta di Gaeta e l'annessione delle Due Sicilie all'Italia, Maria Sofia e il deposto re si rifugiarono a Roma, capitale dell'allora Stato Pontificio, ormai ridotto al solo Lazio.\nA Roma Francesco II istitu\u00ec un governo in esilio (che godette soltanto del riconoscimento della Santa Sede e dell'Austria, prima di essere definitivamente sciolto nel 1866) come governo legittimo del regno delle Due Sicilie.\nNel febbraio 1862 apparvero alcune foto che la ritraevano senza veli e che vennero diffuse in tutte le corti d'Europa. Le foto si rivelarono essere abili manipolazioni nelle quali il capo della regina era stato montato su un corpo di una giovane prostituta, ritratta in pose sessuali molto lascive; le indagini svolte portarono infatti la polizia pontificia all'arresto di Antonio Diotallevi e della moglie Costanza Vaccari, autori del gesto.\nLe sue ricchezze e tutti i suoi privilegi erano, in un certo modo, compromessi da tali tragedie personali.\nIl suo matrimonio rest\u00f2 inconsumato per molti anni a causa del fatto che Francesco soffriva di fimosi.\nLa timidezza e il fanatismo religioso del consorte, inoltre, impedivano alla coppia lo sviluppo di qualsiasi tipo di intimit\u00e0 e ci\u00f2 rese il matrimonio sterile per molti anni. Questo disagio ebbe il naturale sviluppo durante l\u2019esilio romano dei monarchi, infatti Maria Sofia si innamor\u00f2 di un ufficiale della guardia pontificia, il conte belga Armand de Lawayss, con il quale ebbe una relazione, e rimase incinta. Per nascondere la gravidanza si rec\u00f2 a casa dei genitori a Possenhofen, dove, su consiglio della famiglia, decise di partorire in segreto per evitare lo scandalo. Il 24 novembre 1862 Maria Sofia diede alla luce due gemelle, nel convento di S. Orsola ad Augusta. Una bambina venne immediatamente affidata alla famiglia di Lawayss e l\u2019altra a degli zii materni. Un anno dopo, su consiglio della famiglia, Maria Sofia decise di confessare la relazione a suo marito. Successivamente, il rapporto tra i coniugi miglior\u00f2, infatti Francesco si sottopose a un'operazione per ridurre la fimosi e fu in grado di consumare il matrimonio, Maria Sofia rimase incinta ancora e diede alla luce un'altra bambina, chiamata Maria Cristina Pia. La bambina fu tenuta a battesimo dalla zia, l'imperatrice Sissi. Maria Cristina Pia visse solo tre mesi e mor\u00ec il 28 marzo 1870. La coppia non ebbe altri figli.\nVita successiva.\nA seguito della presa di Roma da parte delle truppe italiane e della dissoluzione dello Stato Pontificio (20 settembre 1870), la coppia si trasfer\u00ec in Baviera.\nFrancesco mor\u00ec nel 1894; Maria Sofia si trasfer\u00ec da Monaco a Parigi, dove visse in una dimora acquistata dal marito nel quartiere di Saint-Mand\u00e9.\nA Parigi Maria Sofia presiedeva ancora un'informale corte borbonica in esilio: in effetti non cess\u00f2 mai di sperare nella riconquista dei suoi possedimenti, ormai parte integrante del Regno d'Italia, e giunse fino al punto di stringere contatti con l'ambiente anarchico ostile ai Savoia; conobbe, per esempio, Errico Malatesta e si guadagn\u00f2 l'appellativo di \"regina degli anarchici\", anche se le sue mire differivano da quelle dell'ambiente con cui era venuta a contatto: ella sperava infatti di sfruttare l'ostilit\u00e0 verso i monarchi sabaudi per destabilizzare il regno d'Italia.\nVoci mai confermate narrano che Maria Sofia avesse avuto molta influenza anche sugli anarchici Giovanni Passannante e Gaetano Bresci, quest'ultimo uccisore del re d'Italia Umberto I nel 1900, ma le testimonianze storiche provarono che i due attentatori agirono invece individualmente. Tra gli anarchici con cui ebbe contatti vi fu Angelo Insogna, autore di una biografia su Francesco II e uomo di fiducia della sovrana. Egli venne in Italia come suo emissario nel marzo del 1901, fu presentato a Errico Malatesta e tent\u00f3 di far evadere il regicida Bresci. \nIn Francia Maria Sofia coltiv\u00f2 la sua grande passione per i cavalli, le cui gare seguiva in varie localit\u00e0 d'Europa, come ad esempio a Londra, dove si appassion\u00f2 inoltre alla caccia alla volpe.\nDurante la Grande Guerra Maria Sofia parteggi\u00f2 per gli imperi centrali e la loro entrata in conflitto contro l'Italia.\nNonostante la sua avversione per i Savoia, Maria Sofia aveva l'abitudine di visitare i campi di militari italiani in prigionia in Germania, cui donava libri e cibo.\nI soldati italiani erano ignari dell'identit\u00e0 di Maria Sofia, che si presentava all'epoca come una donna anziana (aveva superato i settant'anni), che parlava la loro lingua con un'inflessione mista tedesco-napoletana e che era interessata particolarmente alle notizie provenienti dal Mezzogiorno del Paese.\nRiferisce al proposito Arrigo Petacco che \u00ab\u2026Fra quei soldati laceri ed affamati, lei cerca i suoi napoletani. Distribuisce, come a Gaeta, \"bons bons\" e sigari\u00bb.\nUltimi anni e morte.\nDurante la sua vita, Maria Sofia indusse ammirazione anche tra i suoi accaniti nemici politici.\nGabriele D'Annunzio la soprannomin\u00f2 infatti \"Aquiletta Bavara\" e Marcel Proust parl\u00f2 di lei come della \"regina soldato sui bastioni di Gaeta\".\nMaria Sofia mor\u00ec a Monaco di Baviera a causa di una forte polmonite nel 1925.\nDa maggio 1984 le sue spoglie, insieme a quelle del marito Francesco e di sua figlia, riposano in una cripta della basilica di Santa Chiara a Napoli."}
{"id": "326363", "revid": "1935652", "url": "https://it.wikipedia.org/wiki?curid=326363", "title": "Colori liturgici", "text": "I colori liturgici sono le variet\u00e0 cromatiche utilizzate simbolicamente dalla Chiesa cattolica di rito latino e similmente dalle chiese di tradizione luterana o anglicana. Il colore viene evidenziato dai paramenti liturgici indossati dai ministri che presiedono le funzioni liturgiche e anche da alcune suppellettili utilizzate in chiesa.\nRito romano.\nNel Rito romano riformato dopo il Concilio Vaticano II sono usati i seguenti colori liturgici:\nSolennit\u00e0 particolari.\nLe Messe rituali si celebrano con il colore ad esse proprio, oppure con colore bianco o festivo. Le Messe per varie necessit\u00e0 con il colore proprio del giorno o del tempo, oppure con colore viola se hanno carattere penitenziale.\nLe Messe votive si celebrano con il colore adatto alla Messa che si celebra o anche con il colore proprio del giorno o del tempo.\nRito romano nel 1962.\nIl Messale Romano, rivisto da Papa Giovanni XXIII nel 1962, \u00e8 l'ultima edizione del Messale Romano sotto il titolo \"Missale Romanum ex decreto ss. Concilii Tridentini restitutum\" (Quella successiva aveva come titolo \"Missale Romanum ex decreto sacrosancti oecumenici Concilii Vaticani II instauratum\"). Incorpora i cambiamenti che Giovanni XXIII aveva fatto con il motu proprio \"Rubricarum instructum\" del 29 luglio 1960. Quelle che seguono sono le differenze tra queste regole per i colori liturgici e le regole successive:\nRito ambrosiano.\nIl rito ambrosiano, largamente in uso nell'arcidiocesi di Milano e nei territori del fu Ducato di Milano (ora parte di Lombardia occidentale, Svizzera italiana e Piemonte orientale), utilizza i seguenti colori liturgici:\nRito bizantino.\nIl rito bizantino, usato da tutte le chiese membri della Chiesa ortodossa e dalle Chiese di rito orientale di rito bizantino, non ha un sistema universale di colori liturgici. Nella tradizione greca, il marrone o il borgogna sono comuni per le feste solenni e una vasta gamma di colori sono usati in altri momenti, i pi\u00f9 comuni dei quali sono l'oro e il bianco.\nLe chiese slave ed altre chiese influenzate dalle tradizioni occidentali hanno adottato un ciclo proprio di colori liturgici. Le indicazioni possono variare da luogo a luogo, ma in generale sono le seguenti:\nSotto l'influenza occidentale, il nero \u00e8 spesso usato nelle chiese slave per i funerali, durante la settimana della Grande Quaresima e la Settimana santa in segno di penitenza e di lutto, ma nella seconda met\u00e0 del XX secolo l'antico bianco \u00e8 diventato pi\u00f9 comune come segno della speranza della Risurrezione.\nColori liturgici russi.\nSecondo la \"Nastol'naja Kniga Svja\u0161\u010denno-slu\u017eitelia\" della Chiesa ortodossa russa, possono essere utilizzati fino ad otto diversi colori liturgici durante tutto l'anno. L'indicazione esatta di questi colori varia, ma i seguenti sono gli usi pi\u00f9 comuni:"}
{"id": "326364", "revid": "2225", "url": "https://it.wikipedia.org/wiki?curid=326364", "title": "SKA-P", "text": ""}
{"id": "326386", "revid": "287204", "url": "https://it.wikipedia.org/wiki?curid=326386", "title": "Bellezza (disambigua)", "text": ""}
{"id": "326387", "revid": "39692", "url": "https://it.wikipedia.org/wiki?curid=326387", "title": "Divisione (botanica)", "text": ""}
{"id": "326389", "revid": "124517854", "url": "https://it.wikipedia.org/wiki?curid=326389", "title": "Noah Wyle", "text": "Biografia.\nNoah ha una famiglia numerosa, composta di 6 fratelli. Il padre \u00e8 un ingegnere elettronico, mentre la madre \u00e8 un'infermiera ortopedica; i suoi genitori divorziarono quando aveva 6 anni. \u00c8 subito interessato alla recitazione e, gi\u00e0 durante la scuola, frequenta un corso di teatro alla Northwestern University.\nNel 2000 Wyle si \u00e8 sposato con la truccatrice Tracy Warbin, da cui ha avuto due figli: Owen Strausser Speer (nato il 9 novembre 2002) e Auden (nata il 15 ottobre 2005). La coppia ha divorziato nel 2009. Dal giugno del 2014 \u00e8 sposato con Sara Wells, conosciuta durante una produzione presso il Blank Theatre Company nel 2011. La coppia ha una figlia, Frances Harper, nata il 22 giugno 2015.\nCarriera.\nOttiene la sua prima parte nella miniserie della NBC \"Blind Faith\", e nel 1991 partecipa al lungometraggio Crooked Hearts. Dopo qualche apparizione, eccolo in \"Codice d'onore\" di Rob Reiner con Demi Moore, Tom Cruise e Jack Nicholson.\n\u00c8 noto principalmente per aver interpretato il personaggio del dottor John Carter nella serie televisiva \"E.R. - Medici in prima linea\"; restando presente dalla prima all'undicesima stagione; ha fatto anche alcune apparizioni nella dodicesima e quindicesima stagione, ed \u00e8 stato l'attore a essere apparso nel maggior numero di episodi della serie. Tra il 1995 e il 1999 ebbe molti riconoscimenti artistici per quel ruolo, soprattutto come miglior attore non protagonista. \nHa recitato anche in diversi film come \"Donnie Darko\", e ha fatto alcune apparizioni in altri programmi televisivi come in \"Friends\". Nel 1999 interpreta Steve Jobs, CEO della Apple, nel film \"I pirati di Silicon Valley\". Nello stesso anno appare sul palco del Macworld Conference &amp; Expo di New York, fingendo di essere proprio Steve Jobs; dopo qualche minuto il vero Jobs sale sul palco, scherzando con Wyle su come avrebbe dovuto interpretarlo.\nDal 2004 ha interpretato la serie di film per la televisione \"The Librarian\", prodotti dal canale americano TNT, in cui recita da protagonista nei panni di Flynn Carsen, un bibliotecario di New York da cui dipende il destino del mondo. Nel 2010 viene ingaggiato ancora da TNT come protagonista della serie televisiva di fantascienza \"Falling Skies\", scritta da Robert Rodat e prodotta da Steven Spielberg, interpretata dal 2011 al 2015.\nNel frattempo, nel 2014 viene re-ingaggiato come attore ricorrente e regista della serie TV \"The Librarians\", spin-off dell'eponima serie di film TV da lui interpretata negli anni 2000."}
{"id": "326394", "revid": "76963", "url": "https://it.wikipedia.org/wiki?curid=326394", "title": "Amanda Swisten", "text": "Biografia.\nNata in una famiglia povera, a quattordici anni si trasfer\u00ec nel Connecticut ed a sedici si iscrisse all'Universit\u00e0 della Virginia. Intraprese quindi una carriera da modella e come tante altre sue colleghe pass\u00f2 al cinema arrivando dalla passerella. Il suo primo ruolo di rilievo sul grande schermo fu in \"American Pie - Il matrimonio\" del 2003, al quale seguirono le partecipazioni in \"L'ultima corsa\" (2002), \"La ragazza della porta accanto\" (2004) e \"Freezerburn\" (2005). \u00c8 stata inoltre nel cast di numerosi show televisivi (\"I'm with Her\", \"Due uomini e mezzo\", \"Give Me Five\" e \"Joey\") e successivamente ha recitato anche a teatro con le commedie sexy \"Sexual perversity in Chicago\" e \"It's just Sex\"."}
{"id": "326396", "revid": "2149408", "url": "https://it.wikipedia.org/wiki?curid=326396", "title": "Kane", "text": ""}
{"id": "326400", "revid": "712828", "url": "https://it.wikipedia.org/wiki?curid=326400", "title": "Jessie, James e Meowth", "text": ""}
{"id": "326401", "revid": "32658", "url": "https://it.wikipedia.org/wiki?curid=326401", "title": "Bachi da seta", "text": ""}
{"id": "326403", "revid": "183694", "url": "https://it.wikipedia.org/wiki?curid=326403", "title": "Bruzio", "text": ""}
{"id": "326405", "revid": "118535120", "url": "https://it.wikipedia.org/wiki?curid=326405", "title": "Notazione di Einstein", "text": "In algebra lineare la notazione di Einstein o la convenzione di Einstein nelle sommatorie \u00e8 una convenzione per contrarre i tensori: ogni indice che compare all'interno di un fattore pi\u00f9 di una volta viene sommato al variare di tutti i possibili valori che l'indice pu\u00f2 assumere. \nNelle applicazioni pi\u00f9 comuni l'indice pu\u00f2 valere 1,2,3 (per calcoli nello spazio euclideo), o 0,1,2,3 o 1,2,3,4 (per calcoli nello spaziotempo di Minkowski), ma esso pu\u00f2 variare in qualsiasi intervallo, compresi insiemi infiniti. La notazione astratta degli indici \u00e8 uno sviluppo della notazione di Einstein.\nLa convenzione \u00e8 stata introdotta dallo stesso Albert Einstein per rendere pi\u00f9 concise alcune equazioni di geometria differenziale utili a formulare la relativit\u00e0 generale. La convenzione non ha tuttavia alcun significato fisico; si tratta di un metodo di scrittura utile nel formalismo matematico.\nDefinizione.\nNell'articolo del 1916 \"La fondazione della teoria della relativit\u00e0 generale\" (\"Die Grundlage der allgemeinen Relativit\u00e4tstheorie\"), dopo alcuni paragrafi di introduzione, Einstein dedica il punto B della sezione 4 ai \"\"Mezzi matematici per la formulazione di equazioni covarianti in modo generale\". A valle della definizione di quadrivettore covariante e controvariante, dedica una nota alla \"Osservazione sulla scrittura semplificata delle espressioni\". Dunque, fu lui stesso a usare la dizione di \"notazione semplificata\"\", da applicare ai tensori precedentemente introdotti. A proposito scrive: \nLa convenzione \u00e8 quindi la seguente:\nQuando un indice si presenta due volte in un termine di un'espressione occorre sommare rispetto ad esso, salvo il caso che sia esplicitamente indicato il contrario.\nEsempi.\nGeneralmente la convenzione di Einstein \u00e8 usata in presenza di tensori. Gli esempi qui proposti sono tutti tensori.\nProdotto scalare.\nIl prodotto scalare di due vettori formula_1 e formula_2 dello spazio euclideo formula_3 \u00e8 definito come\nUsando la convenzione di Einstein, si pu\u00f2 sottintendere il simbolo di sommatoria. L'espressione pu\u00f2 essere scritta come\nInfatti il termine formula_6 contiene due volte l'indice formula_7, una volta come covariante e una volta come controvariante, la sommatoria sui valori di formula_7 pu\u00f2 essere sottintesa.\nProdotto vettoriale.\nIl prodotto vettoriale di due vettori formula_9 e formula_10 in formula_11 \u00e8 definito come\nNell'espressione \u00e8 sottintesa una somma sugli indici formula_13 e formula_14 poich\u00e9 entrambi compaiono due volte in posizioni opposte nel termine di destra. Il simbolo formula_15 dipendente da 3 indici \u00e8 il simbolo di Levi-Civita. L'espressione per\u00f2 \"non\" \u00e8 sommata sull'indice formula_7, perch\u00e9 questo compare una volta sola in ogni termine. L'espressione infatti esprime per ogni formula_7 l'formula_7-esima componente del prodotto vettoriale fra formula_9 e formula_10.\nIndicando con \nla base canonica di formula_11, \u00e8 possibile scrivere il prodotto vettoriale in un'unica equazione del tipo\nQui la somma \u00e8 effettuata su tutti gli indici formula_24. In altre parole,\nIndici muti e liberi.\nIn un'espressione scritta secondo la convenzione di Einstein, gli indici che vanno sommati si chiamano \"muti\" e gli altri sono \"liberi\". Ad esempio, nell'espressione\ngli indici formula_14 e formula_28 sono muti e l'indice formula_7 \u00e8 libero. Poich\u00e9 gli indici formula_14 e formula_28 devono essere sommati su alcuni valori predeterminati, hanno un ruolo tutto interno all'espressione che non si \"manifesta\" all'esterno: in particolare, \u00e8 possibile cambiare lettera per indicare gli indici muti a piacimento. Ad esempio, i due indici muti possono essere scambiati senza variare il significato dell'espressione:\nNotazione astratta degli indici.\nLa notazione di Einstein presenta l'inconveniente di non specificare se le relazioni tra le grandezze che compaiono nelle equazioni (in particolar modo i tensori) valgano \"componente per componente\" o se siano \"equazioni tensoriali\", indipendenti dalla scelta di una base. Per questo motivo Roger Penrose e altri hanno proposto l'introduzione di una differenziazione della notazione da usarsi nella notazione di Einsten:\nLa notazione astratta degli indici (\"abstract index notation\") distingue queste due situazioni; pertanto \nindicano veri e propri tensori di tipo (3, 2) e formula_34, mentre\nindica un numero, componente del tensore formula_36 dipendente dai numeri formula_37 e formula_38.\nQuesta notazione si scontra parzialmente con un uso precedente in presenza di uno spaziotempo a 4 dimensioni, tuttavia ancora diffuso, secondo il quale si usano le lettere greche quando si vuole indicare che la sommatoria deve essere svolta su tutti gli indici (spaziali e temporali), si usano le lettere latine quando la sommatoria e ristretta alle sole componenti spaziali Per esempio, \ndove abbiamo usato la metrica \ne formula_41, invece \nLa parte spaziale (vettore 3 dimensionale) del quadrivettore formula_43 \u00e8 indicata da formula_44 e \n\u00e8 la norma quadra di formula_44."}
{"id": "326406", "revid": "1369234", "url": "https://it.wikipedia.org/wiki?curid=326406", "title": "Libert\u00e0 di religione", "text": ""}
{"id": "326407", "revid": "22828", "url": "https://it.wikipedia.org/wiki?curid=326407", "title": "Libert\u00e0 di culto", "text": ""}
{"id": "326408", "revid": "39692", "url": "https://it.wikipedia.org/wiki?curid=326408", "title": "Metateri", "text": ""}
{"id": "326411", "revid": "32698", "url": "https://it.wikipedia.org/wiki?curid=326411", "title": "Convenzione di Einstein", "text": ""}
{"id": "326417", "revid": "86599", "url": "https://it.wikipedia.org/wiki?curid=326417", "title": "Liisi Oterma", "text": "La Oterma scopr\u00ec o coscopr\u00ec asteroidi e alcune comete, tra cui le comete periodiche 38P/Stephan-Oterma, 39P/Oterma e 139P/V\u00e4is\u00e4l\u00e4-Oterma e la cometa non periodica C/1942 C2 Oterma.\nLe \u00e8 stato dedicato l'asteroide 1529 Oterma.\nAsteroidi scoperti.\nLa Oterma ha scoperto 54 asteroidi:"}
{"id": "326418", "revid": "1543377", "url": "https://it.wikipedia.org/wiki?curid=326418", "title": "Contea di Mayo", "text": "Il Mayo (Maigh Eo in gaelico irlandese, esteso: Contae Mhaigh Eo) \u00e8 una delle trentadue contee tradizionali d'Irlanda e una delle ventisei contee moderne della Repubblica d'Irlanda, situata a ovest-nord-ovest dell'isola d'appartenenza, nella provincia del Connacht; il capoluogo \u00e8 Castlebar.\nToponomastica e araldica civica.\nLa parola Mayo deriva dal gaelico \"Maigh Eo\" che significa letteralmente \"piana dei tassi\", in riferimento a una zona meridionale da cui prende il nome anche la localit\u00e0 conosciuta oggi come Mayo Abbey.\nLo stemma del Mayo presenta alcuni degli elementi che pi\u00f9 rappresentano la contea: si tratta di uno scudo bordato d'oro con all'interno una nave che salpa su un mare mosso, a denotare la tradizione marinara della contea e le sue zone costiere, sormontato da un campo rosso con quattro croci altrettanto dorate, una delle quali patriarcali, a richiamare le varie diocesi che formano la contea. Il bordo dorato reca 9 alberi di tasso, che richiamano il toponimo e il numero delle vecchie baronie. Al di fuori dello scudo \u00e8 presente una rosa mariana che rappresenta l'apparizione mariana di Knock.\nI colori sportivi e sociali della contea sono il rosso e il verde.\nTopografia.\nIl Mayo \u00e8 situato nell'Irlanda occidentale, in posizione leggermente pi\u00f9 settentrionale rispetto alla pi\u00f9 centrale contea di Galway, tanto da essere a volte inserito in raggruppamenti amministrativi, politici o geografici che la identificano pi\u00f9 come North-West che non West puro. La contea mantiene tuttavia tutti i connotati delle contee occidentali irlandesi forse pi\u00f9 di qualsiasi altra controparte, dalle zone orientali pi\u00f9 simili alle aree centrali irlandesi fino alle coste atlantiche impervie e frastagliate, tanto che viene soprannominata sia a livello sportivo sia colloquiale come \"West of Ireland\" (slogan ripreso anche a livello turistico) o \"Western County\".\nConfina a est col Roscommon, a nord-est con Sligo, a nord e ovest con l'Oceano Atlantico e a sud con Galway.\n\u00c8 la terza contea d'Irlanda per dimensione con 5.397\u00a0km\u00b2.\nIl Mayo presenta ambienti piuttosto vari che cambiano facilmente in pochi chilometri, oltre che luoghi di estremo interesse.\nBaronie.\nIl Mayo \u00e8 formato storicamente da nove storiche baronie, quattro nell'area settentrionale e cinque in quella meridionale\nNorth Mayo\nSouth Mayo \nOrografia e geologia.\nSeguendo la tendenza di tutta l'isola d'Irlanda, pianeggiante al centro e montagnosa lungo le coste specialmente occidentali, il Mayo riassume queste caratteristiche totalmente, presentando ambienti tendenzialmente pianeggianti o collinari comunque dall'andamento dolce all'interno e nella zona orientale e al contrario zone impervie e spesso inospitali contraddistinte da altopiani e massicci montuosi a ridosso della costa.\nLa cima pi\u00f9 elevata della contea \u00e8 il monte Mweelrea, nell'omonima catena, situato nella zona meridionale al confine con Galway, che con un'altezza di 814 metri \u00e8 anche la montagna pi\u00f9 elevata di tutta la provincia del Connacht. Morfologicamente arrotondato, sebbene non sembri particolarmente impervio, si inserisce in un contesto naturale molto selvaggio e a ridosso del Killary harbour e dell'Atlantico, risultando spesso ostico da scalare per i continui e pericolosi cambi meteorologici.\nTutta la zona meridionale al confine con Galway, esclusa le note Plains of Mayo (\"Piane del Mayo\") vicino a Ballinrobe, in particolare attorno al Mweelrea, \u00e8 montuosa e relativamente brulla e impervia. Gli Sheffrey e i Partry sono catene molto vicine di cime che raggiungono mediamente i seicento metri. La suggestiva Doolough Valley \u00e8 formata proprio dalle catene di Mweelrea e Sheffrey.\nIl Mweelrea \u00e8 seguito per altezza dal Nephin (804 m), terminale pi\u00f9 orientale di una vasta catena montuosa piuttosto disomogenea posta al centro della contea, i Nephin Beg, che si estendono verso nord-ovest come un arco terminando nelle brulle e suggestive zone nord-orientali del Ballycroy National Park. Il Nephin Beg (628 m), da non confondere col Nephin e lo Slieve Carr (728 m) sono le cime pi\u00f9 importanti, entrambe situate nel punto opposto della catena montuosa. Il Nephin e il Nephin Beg caratterizzano rispettivamente i panorami del centro della contea, specialmente vicino al Lough Conn, e di quello nord-orientale.\nLa terza vetta della contea \u00e8 la celebre montagna di Croagh Patrick (763 m), un rilievo conico imponente che si staglia sulla zona meridionale della Baia di Clew del tutto isolato. Oltre a essere il rilievo pi\u00f9 conosciuto della contea, \u00e8 senz'altro quello pi\u00f9 prominente per posizione e aspetto. La montagna \u00e8 oggetto di frequenti scalate, alcune anche di massa e a piedi nudi, in quanto \u00e8 venerata come \"montagna sacra\" dagli irlandesi avendovi, secondo tradizione, pellegrinato San Patrizio prima di scacciare i serpenti dall'Irlanda. Dalla cima, dove \u00e8 presente anche una piccola chiesa, si possono godere viste particolarmente ampie dell'Irlanda occidentale e in particolare della suggestiva baia di Clew e delle sue numerose isole.\nDegni di nota su Achill Island sono Croaghaun e lo Slievemore, inferiori entrambi ai settecentro metri di altitudine massima. Croaghaun in particolare \u00e8 il rilievo pi\u00f9 occidentale della contea e il pi\u00f9 alto dell'isola (688 metri) ma soprattutto forma nel versante nord delle scogliere marine impressionanti che precipitano direttamente in mare. Il precipizio formato dal monte \u00e8 il pi\u00f9 elevato in Irlanda (sebbene leggermente meno a picco delle connazionali Slieve League) e il terzo in Europa.\nGeologicamente, il Mweelrea \u00e8 formato assieme alle altre cime meridionali da rocce siluriane combinate con antiche colate laviche e calcare carbonifero.\nNella zona centro settentrionale e a Croagh Patrick sono presenti tipiche cime di quarzite, la seconda probabilmente del periodo siluriano, ma sorge su una zona metamorfica, quella che circonda la Baia di Clew; gli Ox e la parte di contea sopra a Castlebar sono formati invece da roccia metamorfica.\nIl selvaggio e aspro \"west\" \u00e8 formato principalmente da roccia metamorfica e quarzite, con varie intrusioni granitiche nelle zone di Belmullet, mentre nei pressi della Baia di Blacksod viene estratto come pietra ornamentale.\nCoste e isole.\nLa costa coincide con circa la met\u00e0 dei confini della contea ed \u00e8 particolarmente articolata e frastagliata, il pi\u00f9 delle volte impervia alternando spiagge e zone di scogliere basse ma impervie a tratti di litorale innalzato e a picco sul mare, in casi particolari ad altezze impressionanti. Non considerando penisole e baie minori, l'andamento \u00e8 tendenzialmente per met\u00e0 del tratto costiero verso nord e per l'altra met\u00e0 verso ovest.\nPartendo dalla parte pi\u00f9 meridionale della costa, al confine con la Contea di Galway, questa costituisce il normale e fisiologico proseguimento della zona del Connemara: la zona \u00e8 contraddistinta da isole in prossimit\u00e0 della terraferma e da un tratto costiero molto articolato, con spiagge e baie poco note, se si esclude la remota e vasta \"Silver Strand\" di Kinnadoohy. Le isole pi\u00f9 importanti al largo di questa zona sono Inishturk e Caher Island. Inishbofin, molto vicina, \u00e8 ben visibile dalle altre isole e dalla costa del Mayo, ma fa parte della contea di Galway.\nL'elemento pi\u00f9 caratteristico dell'area, che costituisce anche il confine con la contea di Galway, \u00e8 il Killary harbour, un'insenatura stretta interna lunga circa 16\u00a0km considerata l'unico fiordo d'Irlanda. Il Killary harbour, dominato dal monte Mweelrea, termina la sua corsa a Leenaun ed \u00e8 molto importante sia a livello paesaggistico sia per l'itticoltura.\nPoco a nord del Killary harbour \u00e8 presente una delle baie pi\u00f9 caratteristiche e interessanti d'Irlanda, la Baia di Clew, che si estende da Louisburgh fino a Corraun e volendo alle sponde meridionali di Achill. Il dato pi\u00f9 eccentrico della Clew Bay \u00e8 l'enorme numero di isole presenti nell'insenatura, in particolare in prossimit\u00e0 delle zone di Westport, Newport e Murrisk. La gran parte di queste isole, di dimensioni ridotte e tutte molto vicine, costituisce uno degli esempi migliori di \"drumlin\" sprofondati in marea alla fine dell'era glaciale. Il punto migliore per osservare lo \"sciame\" di isole \u00e8 senz'altro la pendice settentrionale di Croagh Patrick, montagna che domina gli scenari della baia. Alla moltitudine di \"drumlin\" va aggiunta Clare Island, che geologicamente non condivide nulla con le altre isole ma che \u00e8 relativamente vicina, posta all'ingresso dell'insenatura.\nLa baia di Clew \u00e8 chiusa da Achill Island: si tratta dell'isola pi\u00f9 grande al largo dell'Irlanda, anche se dista dalla terraferma pochi metri. Achill \u00e8 probabilmente una delle zone pi\u00f9 suggestive e selvagge d'Irlanda, in particolare per il suo tratto costiero contraddistinto da drammatiche scogliere, spesso a picco, nonch\u00e9 da spiagge ben note per il loro fascino. La zona occidentale dell'isola \u00e8 quella pi\u00f9 incontaminata e drammatica: la spiaggia di Keem \u00e8 racchiusa infatti da due promontori impervi e a picco, il secondo dei quali, Moytoge Head, dalla forma affusolata molto particolare. Dietro Keem si apre una delle scogliere pi\u00f9 imponenti di Europa, che parte dell'impervia Achill Head, punto pi\u00f9 occidentale della contea e si innalza fino alla vetta del monte Croaghaun, la parete verticale in mare pi\u00f9 alta d'Irlanda (688 metri) e la terza in Europa fino a riscendere a Saddle Head, una scogliera pi\u00f9 bassa ma che vanta comunque altezze ragguardevoli.\nA nord di Achill, nella zona di Erris, la costa \u00e8 formata dall'ampia e articolata Baia di Blacksod, delimitata a ovest dalla lunga e selvaggia Penisola di Mullet, una zona poco conosciuta oltre la cittadina di Belmullet che si estende verso sud per svariati chilometri offrendo scenari spesso desolati e incontaminati contraddistinti da basse scogliere e ampie spiagge. Al largo di Mullet ci sono le due isole disabitate di Inishkea, identificate rispettivamente come North e South per la loro posizione.\nMullet contribuisce a formare anche la vasta Broad Haven, a nord. Da qui la costa inizia il suo percorso verso ovest, presentando paesaggi desolati e surreali, contraddistinti da drammatiche e poco conosciute scogliere a picco sull'Atlantico. L'esempio forse pi\u00f9 eclatante \u00e8 la zona di Benwee Head, poco distante dal villaggio di Carrowteige, un promontorio a picco sul mare ad altezza prossime ai trecento metri circondato da altre scogliere drammatiche e impressionanti, da non molto tempo segnalate e percorribili in un lungo \"cliffs walk\".\nTendenzialmente tutto il tratto costiero settentrionale \u00e8 caratterizzato da questo genere di scenari, anche ad esempio nei pressi dei villaggi di Porturlin e Portacloy fino alle note falesie presenti a ridosso dei C\u00e9ide Fields e del pittoresco promontorio Downpatrick Head nella Baia di Bunatrahir.\nLa costa termina nella placida e discretamente ampia Baia di Killala, formata dalla foce del fiume Moy e condivisa con la contea di Sligo.\nIdrografia.\nPur non vantando la fama delle contee centro-settentrionali in tal senso, in realt\u00e0 il Mayo presenta un numero particolarmente elevato di laghi e specchi d'acqua all'interno del suo territorio. Il lago pi\u00f9 vasto del Mayo in senso lato \u00e8 il Lough Corrib, il corpo d'acqua dolce pi\u00f9 vasto della Repubblica d'Irlanda e il secondo dell'intera isola, tuttavia soltanto una minima porzione nord-orientale fa parte del territorio della contea, nei pressi di Cong, appartenendo alla contea di Galway tutta la vasta parte rimanente. A livello di territorio effettivo, il lago pi\u00f9 vasto della contea \u00e8 il Lough Mask, anch'esso a ridosso di Cong e condiviso con la contea di Galway, ma in questo caso al contrario la porzione minima spetta all'altra contea. Il Mask \u00e8 lungo 16\u00a0km e ha una superficie di 83\u00a0km\u00b2 ed \u00e8 collegato al vicino Corrib da un fiume che attraversa Cong: entrambi di fatto alimentano il fiume Corrib, che sorge molti chilometri pi\u00f9 a sud vicino a Galway. Una buona parte delle sponde del Mask \u00e8 caratterizzato da terreno calcareo suggestivo, sorte condivisa da gran parte di quelle del vicino Lough Carra, il pi\u00f9 piccolo e meno noto dei tre grandi laghi della zona meridionale della contea, ma comunque di dimensioni ragguardevoli, con una superficie di 16\u00a0km\u00b2. Il Carra alimenta il Mask tramite il fiume Keel.\nUn altro importante sistema di laghi \u00e8 situato nella zona centro-settentrionale della contea ed \u00e8 formato da altri due corpi d'acqua dolce piuttosto vasti, il Lough Conn e il Lough Cullin, praticamente contigui e collegati a Pontoon da un canale talmente breve (una decina di metri) che dal ponte che lo scavalca si vedono entrambi i laghi (anche se parzialmente date le dimensioni e la forma articolata). Il Conn \u00e8 vasto 57\u00a0km\u00b2 e alimentato dalle acque del Cullin e dei vari fiumi circostanti, tra i quali in particolare il Moy.\nSono presenti moltissimi altri laghi minori nella contea, tra i quali vanno annoverati il Beltra Lough e il Lough Feenagh vicino a Newport, il Carrowmore Lake nella zona di Erris, i piccoli ma noti per la pesca Laghi Callow e infine il Doo Lough e il Glenullin nella celebre Doo Lough Valley.\nIl fiume principale \u00e8 il Moy, celebre in tutta Europa non tanto per le sue dimensioni quanto per la quantit\u00e0 di salmone che popola le sue sponde, che \u00e8 anche l'unico di una certa importanza: nasce sui monti Ox nella contea di Sligo e percorre gran parte della zona orientale del Mayo, per poi indirizzarsi verso nord e sfociare nella baia di Killala poco dopo aver bagnato Ballina. Gli altri sono tutti fiumi assai piccoli, se non quando gonfiati dalle piogge, e di modesta importanza. L'Erriff, a poca distanza da Leenane, forma delle pregevoli cascate, le Aasleagh Falls, mentre il Carrowbeg attraversa Westport.\nStoria.\nIl Mayo ha vissuto una storia particolarmente interessante quanto travagliata da invasioni e flussi migratori.\nPreistoria.\nLe testimonianze preistoriche della contea sono essenzialmente di tipo archeologico. Le prime tracce umane rinvenute nella zona sono datate addirittura a 7.000 anni fa, nel Mesolitico, quando nel Mayo si insediarono trib\u00f9 nomadi di cacciatori e pescatori, che tuttavia non lasciarono testimonianze a causa della loro poca sedentariet\u00e0.\nFu nel IV millennio a.C. che nuovi flussi migratori portarono nell'attuale contea nuove trib\u00f9, questa volta stabili, gi\u00e0 dedite all'allevamento. Dal periodo Neolitico fino all'et\u00e0 del bronzo, queste popolazioni contribuirono alla costruzione di edifici e alla formazione di clan piuttosto numerosi, ma soprattutto cominciarono a costruire complessi funerari diffusi in tutta Irlanda e in maniera molto numerosa nel Mayo, ovvero monumenti megalitici.\nIl complesso megalitico dei C\u00e9ide Fields, sulla costa settentrionale, \u00e8 uno dei pi\u00f9 antichi reperti del mondo, ma in generale la contea \u00e8 costellata di dolmen e altri complessi in pietra, specialmente nei dintorni della Baia di Bunatrahir, ma anche nelle zone rurali di Ballina, Achill, nelle parti costiere occidentali come quelle interne orientali del territorio, per un totale di circa 160 monumenti. Altro sito megalitico particolarmente scenografico e importante \u00e8 quello di Dooncarton a Glengad.\nCristianesimo.\nLe prime ere storiche sono alquanto sconosciute e buie, caratterizzate da trib\u00f9, clan e famiglie celtiche. Un radicale cambiamento che avrebbe influenzato tutta la storia irlandese fino a oggi avvenne nel V secolo con la venuta nell'isola del Cristianesimo e l'opera del suo apostolo principale, San Patrizio, che pass\u00f2 considerevole tempo nel Mayo, come testimoniano le leggende di Croagh Patrick e Downpatrick Head, convertendo i pagani celti e contribuendo alla nascita e fioritura di moltissimi monasteri e abbazie nei secoli successivi, come ad esempio quella di Ballintubber.\nNe deriv\u00f2 l'importante conseguenze di una trasformazione del panorama sociale, oltre che l'arrivo nel territorio della scrittura e della lettura. Specialmente un gruppo Sassone, insediatosi nell'attuale villaggio di Mayo Abbey, fond\u00f2 un importante centro ecclesiastico rinomato per la grande cultura che diffondeva.\nVichinghi.\nI Vichinghi, gi\u00e0 in Irlanda dal 795, arrivarono nel Mayo nel IX secolo. Appena giunti, cominciarono ad attaccare tutti i posti dove c'era ricchezza, soprattutto quindi i monasteri che vennero spesso distrutti e saccheggiati. La naturale conseguenza fu la costruzione di quei particolari monumenti diffusissimi in tutta l'isola, ovvero le torri circolari, come quelle di Turlough, Meelick, Aghagower e, la pi\u00f9 conosciuta e meglio conservata, Killala. Di questo periodo la nascita e crescita delle prime citt\u00e0 e cittadine irlandesi, anche se nel Mayo non sono molte numerose, essendosi pi\u00f9 concentrate nel nord, a est e nel sud dell'Irlanda.\nNormanni.\nI Normanni invasero l'Irlanda nel 1169 e assoggettarono il Mayo nel 1235.\nSebbene causarono il crollo di antiche e prestigiose famiglie gaeliche, come gli O'Connor del Connacht, ben presto assimilarono completamente i costumi e la cultura dei nativi irlandesi, mischiando le due razze molto velocemente e diventando irlandesi a tutti gli effetti. In questo periodo si verific\u00f2 la creazione di cittadine e villaggi nella contea, oltre che la nascita di particolari tradizioni, fiere, feste e mercati vari. Ne benefici\u00f2 l'agricoltura che conobbe miglioramenti non indifferenti, cos\u00ec come le varie attivit\u00e0 lavorative che portarono commerci, scambi e costruzioni di ponti e infrastrutture.\n\u00c8 di questo periodo la nascita di nuove abbazie, chiese e monasteri da parte degli ordini Agostiniani e Francescani, come quelli di Straide, la prima, seguita da quelle di Cong, Rosserk, Murrisk e l'ultima del 426 a Turlough. Tutti questi importanti edifici conobbero nel XVI secolo la devastazione e la rovina a causa della Riforma protestante: pochi si salvarono e non pi\u00f9 di due videro la ricostruzione, lasciando ai giorni nostri una gran quantit\u00e0 di rovine, pur comunque interessanti e importanti.\nLe grandi lotte interne.\nIl XV secolo fu contrassegnato dalle continue lotte fra le due famiglie Burke, quella del Mayo di Mac Uilliam ochtair (MacWilliam VIII) e quella di Galway di Clanrickard, accompagnate da perenni rappresaglie intestine di famiglie minori e dall'interferenza della famiglia O'Donnel del Tyrconnel, sempre propensa ad allargare i propri domini verso sud.\nIl cambio di secolo fu caratterizzato dalla dominante presenza in Irlanda del Lord Deputato Garrett M\u00f3r Fitzgerald, il grande conte di Kildare, che padroneggiava con pieni poteri da re nell'Isola. Nell'agosto del 1504 dimostr\u00f2 tutta la sua potenza sconfiggendo pesantemente il suo genero Ulick Burke, Conte di Clanrickard, in una battaglia a Cnoc Tuagh (Knockdoe), vicino a Galway. Tra i membri della grande alleanza c'erano anche i Burke del Mayo contro i rivali Clanrickard e i loro alleati del Munster.\nCon la successiva caduta dei conti di Kildare e l'ascesa al trono in Inghilterra dei Tudor,\nSir Edward Fitton divenne governatore del Connacht, che divenne terra della corona inglese. Susseguirono varie rivolte dei Burke del Mayo, la pi\u00f9 importante guidata da \"Mac Uilliam ochtair\" che non vide esiti ma convinse il signore locale a sottomettersi. Successivamente furono i Burke di Clanrickard a ribellarsi, in passato alleati degli inglesi. In questo periodo emerse e influenz\u00f2 in maniera pesantissima la storia locale, la regina pirata Grace O'Malley.\nDominio britannico.\nFu con Oliver Cromwell che l'Irlanda fu assoggettata al potere inglese in maniera molto dura. Il Mayo fu spettatore di molti profughi delle regioni vicine cacciati per dar terre ai guerrieri del Commonwealth. Sussegu\u00ec un periodo abbastanza piatto e contraddistinto da miseria e povert\u00e0.\nParticolare fu un fatto storico del 1798, quando il generale francese Humbert invase la Contea (allora sotto la Corona britannica) sbarcando a Killala e prendendo Ballina e Castlebar in poco tempo con l'aiuto di molti ribelli, grazie anche alla poca resistenza che incontr\u00f2 dalle milizie irlandesi al soldo della corona britannica, che anzi fuggirono addirittura fino a Tuam. Tuttavia le forze inglesi cacciarono i francesi in seguito, e trucidarono chi aveva tradito.\nTra il 1845 e il 1849 la \"Great Famine\" (Grande Carestia) colp\u00ec duramente anche il Mayo, come testimonia un monumento commemorativo a Murrisk.\nNacque nel Mayo la rivolta contadina che port\u00f2 poi alla formazione, nel piccolo centro di Irishtown, della Land League, un'organizzazione di lavoratori e contadini che si opponevano alla forte oppressione del dominio britannico in ambito agricolo. Agitatore e organizzatore della Land League fu Michael Davitt, originario di Straide, piccolo centro della contea, cui sono state dedicate varie statue oltre che il ponte che collega Achill a Corraun.\nPolitica.\nIl Consiglio del Mayo \u00e8 formato da 31 membri eletti direttamente col sistema proporzionale in ben 7 aree elettorali:\nSebbene la \"county town\" sia Castlebar, il \"County Council\" ha da tempo previsto sedi distaccate nelle localit\u00e0 che presiedono la zona elettorale con l'aggiunta della cittadina di Newport.\nBallina, Westport e Castlebar hanno un proprio \"town council\" che si occupa di molti settori al posto del generico consiglio della contea.\nCultura.\nLa tradizione religiosa della contea.\nNel Mayo, oltre a numerosissime chiese e diocesi, ci sono due luoghi particolarmente importanti sotto il profilo religioso, che si rifanno al culto cattolico di due episodi ritenuti miracolosi.\nLa prima leggenda \u00e8 molto antica e riguarda il patrono dell'isola d'Irlanda, san Patrizio, e un luogo celebre della contea, ovvero la montagna sacra di Croagh Patrick, in cima alla quale sorge un edificio religioso che ogni anno, nell'ultima domenica di luglio, viene raggiunto da migliaia di pellegrini e dove, secondo la tradizione, il patrono dell'isola smeralda avrebbe sostato per quaranta giorni, scacciando tutti i serpenti.\nLa seconda invece \u00e8 molto pi\u00f9 recente (XIX secolo) e riguarda la presunta apparizione, riconosciuta dalla Chiesa cattolica, della Madonna a Knock a circa 15 testimoni del tempo: oggi nel luogo, accanto alla chiesa antica dove si sarebbe verificata l'apparizione, sorge una grande basilica di concezione moderna con un santuario che ospita annualmente pi\u00f9 di un milione di pellegrini.\nSport.\nLo sport pi\u00f9 apprezzato e seguito nella contea \u00e8 senz'altro il calcio gaelico: la squadra della contea \u00e8 una delle pi\u00f9 forti sul panorama irlandese, anche se vanta un record particolarmente negativo, avendo vinto soltanto tre volte il campionato nazionale e perso ben dodici finali in anni abbastanza vicini (l'ultima nel 2017).\nA livello di club, c'\u00e8 una forte tradizione, che ha portato a varie vittorie a livello nazionale, l'ultima abbastanza recente del 2005 degli \"Stephanities\" di Ballina.\nPer quel che riguarda l'hurling invece, sport sicuramente minoritario per quanto in crescita, la rappresentativa non ha mai colto il successo nazionale.\nEntrambe le selezioni di contea di sport gaelici giocano al McHale Park di Castlebar, impianto con una capienza di 38.000 spettatori.\nIl calcio \u00e8 giocato soltanto a livello dilettantistico, dato che nessuna squadra fa parte delle due leghe professionistiche. Praticata l'equitazione, il trekking (vari i festival da Castlebar), la pesca e sport folkloristici.\nEconomia, trasporti e infrastrutture.\nAspetti economici e questioni sociali.\nLa contea \u00e8 stata da sempre importante a livello agricolo: le patate e l'allevamento, specialmente bovino e ovino, sono stati i principali fattori economici degli ultimi secoli, risentendo non poco la Grande carestia irlandese nel XIX secolo. Questa situazione \u00e8 ancora molto diffusa nella zona rurale orientale, nelle \"midlands\"; la zona occidentale, invece, \u00e8 pi\u00f9 dedita alla pesca locale in mare e nei numerosi laghi e torrenti, questo anche considerando il fatto che il suolo \u00e8 molto povero e aspro.\nIl turismo \u00e8 un fattore molto importante che ha conosciuto negli ultimi vent'anni una crescita esponenziale, riducendo il \"gap\" notevole con le altre contee dell'ovest, da sempre pi\u00f9 inserite nei circuiti turistici nazionali. Oltre alle gi\u00e0 molto note Achill, Westport e Cong, spesso inserite come prolungamenti del Connemara dalla contea di Galway, il turismo grazie agli sforzi di organizzazioni locali e alla Wild Atlantic Way ha cominciato a conoscere altri posti come la Doo Lough Valley, Benwee Head, C\u00e9ide Fields, Downpatrick Head e la penisola di Mullet. Un'altra zona che sta registrando impulsi di notoriet\u00e0 \u00e8 la regione di Erris, definita il posto migliore per addentrarsi in luoghi selvaggi. Croagh Patrick e Knock sono da sempre mete molto visitate per motivi religiosi. Newport, una volta un semplice villaggio di passaggio per Achill, ha conosciuto una sorta di rinascita grazie alla nuova \"Greenway\", un nuovo e apprezzato percorso ciclabile di svariati chilometri che collega Westport ad Achill, divenendo di fatto una sorta di \"capitale del ciclismo\" irlandese.\nIl terziario, come in tutta la nazione, ha avuto forte incremento durante gli anni della cosiddetta \"Celtic Tiger\" creando settori nuovi che si sono affiancati a quelli tradizionali. La forte crisi economica successiva, determinata dalla Grande recessione iniziata a partire dal 2007 ha messo a dura prova tutti i settori economici della contea e in particolare il terziario. L'area tra Swinford, Kiltimagh e Knock viene definita il \"Triangolo Nero\" d'Irlanda, contraddistinto dal pi\u00f9 alto di disoccupazione della nazione, questo gi\u00e0 prima che iniziasse la recessione.\nUn'importante risorsa economica \u00e8 il \"Corrib Gas Field\", nella zona settentrionale del Mayo, un importante giacimento di gas che ha per\u00f2 creato notevoli contrasti a livello sociale: il governo irlandese ha accettato, infatti, la proposta della Shell di procedere al raffinamento del gas sul suolo, comportando la costruzione di enormi tubature che passano all'interno di abitati con conseguenze estetiche assai drastiche e dubbi da parte dei residenti sulla sicurezza per la loro salute. Alcuni abitanti delle zone si sono rifiutati di concedere nelle loro propriet\u00e0 la costruzione o il semplice passaggio dei tubi, con il risultato dell'arresto di cinque persone, chiamati i \"Rossport Five\" rilasciati dopo 94 giorni di prigionia. Le proteste sono continuate anche successivamente, portate avanti dall'organizzazione \"Shell to Sea\".\nRete stradale.\nIl Mayo \u00e8 tagliato longitudinalmente dalla strada nazionale N5 (Longford-Westport), una diramazione della N4. A parte questa arteria, che comunque fatica a raggiungere i livelli delle strade statali europee, va annoverata la N17 che collega le citt\u00e0 di Galway e Sligo e che taglia la contea in maniera verticale, passando per il confine orientale e incrociando nel centro di Charlestown la N5. Oltre a queste due vie principali, dal Connemara giunge a Westport, per poi continuare lungo tutta la costa occidentale e settentrionale fino a Ballina, la modesta N59. La N57 collega le due citt\u00e0 pi\u00f9 importanti del Mayo, Castlebar e Ballina. Le altre strade sono tutte a carattere locale e spesso in condizioni pessime.\n Longford (Dublino via N4) - Castlebar - Westport\n (Galway) - Claremorris - Charlestown - (Sligo)\nInfrastrutture.\nLa contea pu\u00f2 vantare la presenza di addirittura un aeroporto internazionale, il Knock International Airport, situato nel territorio di Charlestown a pochi chilometri da Knock, via d'accesso principale per i pellegrini del santuario, anche se la maggior parte dei voli provengono dalla Gran Bretagna.\nUna ferrovia con treni provenienti da Dublino passa per Castlebar, per poi diramarsi o a Foxford, raggiungendo il capolinea di Ballina, o a Westport.\nDa Louisburgh partono traghetti dal vicino molo di Roonah per Inishturk e Clare Island, quest'ultima raggiunta anche dal molo nella zona meridionale di Achill Island."}
{"id": "326442", "revid": "767487", "url": "https://it.wikipedia.org/wiki?curid=326442", "title": "Art Brut (gruppo musicale)", "text": "Gli Art Brut sono una band alternative rock originaria di Londra.\nStoria degli Art Brut.\nIl loro nome deriva dall'espressione Art Brut coniata dal pittore Jean Dubuffet per indicare l'arte \"fuori norma\", in opposizione con l'arte che chiama culturale, creata al di fuori di ogni possibilit\u00e0 di riconoscimento dalle istituzioni rappresentanti l'arte culturale [1].\nIl primo demo della band fu \"Brutlegs\". Per il primo album si deve attendere il 2005 con \"Bang Bang Rock &amp; Roll\" che ottiene un buon successo.\nIl secondo esce nel 2007 per la EMI e si intitola \"It's a bit Complicated\". Nel 2009 la band pubblica \"Art Brut Vs. Satan\" e nel 2011 \"Brilliant! Tragic!\", entrambi prodotti da Frank Black. Nel 2013 per celebrare i dieci anni di carriera viene pubblicato il best of \"Art Brut top of the pops\"."}
{"id": "326445", "revid": "1543377", "url": "https://it.wikipedia.org/wiki?curid=326445", "title": "Piantonamento", "text": "Il piantonamento \u00e8 la vigilanza effettuata sui detenuti e sugli internati ricoverati in luoghi esterni di cura.\nIl termine pu\u00f2 anche essere riferito a quei soggetti che operano nel campo della vigilanza privata, generalmente a tutela di beni ed immobili.\nNel mondo.\nItalia.\nTale attivit\u00e0 \u00e8 regolata dall'art. 5, comma 2, della \"Legge 15 dicembre 1990, n. 395\" recante \"Ordinamento del Corpo di Polizia Penitenziaria\" e dal Decreto Ministeriale 9 luglio 1991, emanato dal Ministero della Giustizia di concerto con il Ministero dell'Interno e con quello della Difesa.\nOrgani competenti.\nCon l'entrata in vigore del citato Decreto Ministeriale, il compito dei piantonamenti (originariamente eseguiti dalla Polizia di Stato o dai Carabinieri) \u00e8 stato progressivamente affidato esclusivamente al personale della Polizia Penitenziaria, dipendente dal Ministero della Giustizia.\nTuttavia, le altre forze di polizia non sono impedite ad adempiere a tale attivit\u00e0: l'art. 4 del Decreto Ministeriale, infatti, dispone che per \"esigenze di sicurezza derivanti dal ricovero di detenuti ed internati di particolare pericolosit\u00e0\", la vigilanza esterna del luogo di ricovero sia effettuata \"dalle competenti Forze di Polizia\", previa richiesta della Direzione dell'Istituto Penitenziario alla Prefettura competente per territorio."}
{"id": "326446", "revid": "32658", "url": "https://it.wikipedia.org/wiki?curid=326446", "title": "Emiri", "text": ""}
{"id": "326449", "revid": "23", "url": "https://it.wikipedia.org/wiki?curid=326449", "title": "Vladimir Ulianov", "text": ""}
{"id": "326452", "revid": "31886", "url": "https://it.wikipedia.org/wiki?curid=326452", "title": "Rolando Anzilotti", "text": "Biografia.\nLa formazione.\nFiglio di Mauro e Giulia Pacini, due ortolani che abitavano nei pressi della Porta Fiorentina, subito fuori dal centro di Pescia, non segu\u00ec la strada dei genitori perch\u00e9, sin da piccolo, mostr\u00f2 una spiccata attitudine allo studio. Dopo gli studi elementari a Pescia, frequent\u00f2 il Ginnasio inferiore presso il Collegio di Soliera Apuana gestito dai Padri Francescani, poi consegu\u00ec la maturit\u00e0 classica al Liceo classico \"Niccol\u00f2 Machiavelli\" di Lucca. Iscrittosi all'Universit\u00e0 di Firenze, consegu\u00ec la laurea in Lingue, a causa della guerra, nel 1946. Subito dopo la laurea, ma un po' per tutta la vita, l'Anzilotti comp\u00ec numerosi viaggi negli Stati Uniti, per perfezionare le sue conoscenze linguistiche e letterarie.\nSin da giovanissimo, milit\u00f2 nelle organizzazioni giovanili cattoliche. Nel 1935, entr\u00f2 nell'Azione Cattolica e fu presidente della Giovent\u00f9 Italiana di Azione Cattolica (GIAC) della diocesi di Pescia dal 1939 al 1941.\nLa lotta partigiana.\nDopo l'8 settembre 1943, giorno dell'armistizio, l'Anzilotti entr\u00f2 nella milizia partigiana di \u201cPippo\u201d, al secolo Manrico Ducceschi, il comandante che operava sulle montagne di Lucca e Pistoia. Sar\u00e0 proprio l'Anzilotti, molti anni dopo, in alcuni suoi scritti, a ricostruire la personalit\u00e0 di \u201cPippo\u201d e far notare l'aspetto apartitico della lotta partigiana del Ducceschi, la cui brigata comprendeva uomini di matrice ideologica diversa, da quella cattolica, cui Anzilotti faceva riferimento, a quella liberale, da quella socialista, a quella comunista.\nCarriera politica.\nSindaco di Pescia.\nNel 1946, di pari passo con l'inizio della carriera accademica all'Universit\u00e0 di Firenze, l'Anzilotti dette inizio alla sua vita politica, iscrivendosi alla Democrazia Cristiana. Nel 1951, si candid\u00f2 alle elezioni comunali di Pescia, nelle file DC, risultando il candidato pi\u00f9 votato. Il neoeletto Consiglio comunale, a sorpresa, scelse Rolando Anzilotti come Sindaco di Pescia, il pi\u00f9 giovane nella storia della citt\u00e0 (aveva trentadue anni). Anzilotti resse il governo di Pescia per un'intera legislatura, fino al 1956. Durante la sua permanenza in Municipio, Anzilotti, oltre a completare il processo di ricostruzione di Pescia dai danni della guerra, promosse varie opere di pubblica utilit\u00e0. Nel 1951, fu inaugurato il nuovo Mercato dei Fiori, una struttura il cui progetto aveva ottenuto, nel 1949, il primo premio al concorso internazionale di architettura di San Paolo del Brasile. Nel 1955, fu la volta del nuovo stadio comunale. Nel 1953, fu organizzata la prima Biennale del Fiore, che negli anni successivi acquister\u00e0 sempre pi\u00f9 successo di pubblico e di partecipazione degli operatori del settore.\nLa sua azione pi\u00f9 ricordata, senza dubbio, il Parco di Pinocchio a Collodi, iniziato nel 1954 ed inaugurato nel 1956, alla presenza dell'allora Presidente della repubblica Giovanni Gronchi. Alla realizzazione del Parco parteciparono molti importanti architetti e scultori del tempo, da Consagra a Michelucci, da Porcinai a Zanuso. Dal 1952 sino alla morte, fu presidente della Fondazione Nazionale Carlo Collodi.\nDal 1959 al 1961 fu segretario provinciale della Democrazia Cristiana di Pistoia.\nDeputato.\nNel 1958, dopo anni d'impegno nel consiglio comunale di Pescia e di totale immersione negli studi letterari, Anzilotti partecip\u00f2 alle elezioni politiche di quell'anno, sempre nelle file della Democrazia Cristiana, risultando il primo dei non eletti alla Camera dei deputati, nel collegio di Firenze. Fece ingresso in parlamento per surroga nel 1961 e vi rimase sino al 1963.\nL'impegno accademico.\nNel 1969, Anzilotti ottenne la cattedra di letteratura anglo-americana presso all'Universit\u00e0 di Pisa. L\u00ec prosegu\u00ec le sue ricerche sull'opera di Robert Lowell, poeta statunitense cattolico, ed, inoltre, approfond\u00ec le sue riflessioni sulla diffusione e l'influsso di Giuseppe Giusti nel mondo anglosassone. \u00c8 stato lettore d'italiano alla Bloomington, Ill., Usa, e collaboratore delle riviste \"La Fiera italiana\", \"Rassegna lucchese\", \"Rivista di letteratura moderna e contemporanea\", \"Approdo Letterario\". Ha curato la traduzione di due saggi del settimo volume dell'Opera Omnia di Luigi Sturzo \"Del metodo sociologico\". Gli anni settanta ed i primi anni ottanta portarono ad Anzilotti numerose soddisfazioni, tra cui l'attribuzione, nel 1981, del Cherubino d'Oro, la massima onorificenza dell'Universit\u00e0 di Pisa.\nFu tra i fondatori dell\"'Universitas \"Coluccio Salutati\"\" di alti studi a Pescia, un'istituzione accademica che ebbe breve durata.\nNel 1982, all'et\u00e0 di 63 anni, Anzilotti mor\u00ec."}
{"id": "326453", "revid": "599013", "url": "https://it.wikipedia.org/wiki?curid=326453", "title": "Sango", "text": ""}
{"id": "326455", "revid": "121565976", "url": "https://it.wikipedia.org/wiki?curid=326455", "title": "Gneisenau (nave da battaglia)", "text": "La Gneisenau fu una nave da battaglia veloce della classe Scharnhorst della Kriegsmarine tedesca, classificata come incrociatore da battaglia dalla Royal Navy. Fu la seconda nave ad essere battezzata con il nome del generale prussiano August von Gneisenau, la prima fu l'incrociatore corazzato della prima guerra mondiale SMS \"Gneisenau\".\nStoria.\nProgetto.\nLa \"Gneisenau\" venne chiamata originariamente \"Panzerschiffe 'E\"', e venne inizialmente impostata nel febbraio 1934 come un'unit\u00e0 della classe \"Deutschland\" di \"corazzate tascabili\". La costruzione venne per\u00f2 ritardata e quindi venne demolita e reimpostata nel maggio 1935. Venne varata alla fine del 1936 ed entr\u00f2 in servizio nel 1938. Il suo dislocamento standard era appena al di sotto del limite previsto dai trattati di Versailles e di Washington e fissato in 35.000 tons. La sua cintura corazzata di quasi 350 mm era comparabile a quella delle moderne navi da battaglia dell'epoca e grandemente superiore a quello degli incrociatori da battaglia britannici HMS \"Renown\" e HMS \"Repulse\" (che erano stati progettati per essere suoi eguali come potenza di batterie principali) e delle navi da battaglia francesi \"Dunkerque\" e \"Strasbourg\".\nServizio.\nInsieme alla sua nave gemella, \"Scharnhorst\", furono generalmente considerate come il maggior successo di progettazione tedesco dell'epoca. La critica principale al progetto fu il ponte di coperta relativamente basso sul livello del mare che la rese \"umida\" nelle condizioni del Nord Atlantico. Questo condusse ad alterazioni nell'insellatura e nell'installazione della \"Atlantic Bow\" (\"Prua Atlantica\") con i lavori di miglioramento dell'inverno del 1938. Condusse le prove di navigazione nell'oceano atlantico nel giugno 1939.\nIl 4 settembre 1939, il giorno successivo alla dichiarazione di guerra, venne attaccato a Brunsb\u00fcttelkoog da aerei della RAF, senza subire danni. L'8 ottobre navig\u00f2 con l'incrociatore leggero \"K\u00f6ln\" e con 9 cacciatorpediniere per creare una diversione per le forze Alleate in caccia del \"Deutschland\". Alla fine del 1939 oper\u00f2 insieme con lo \"Scharnhorst\" nel nord atlantico e affond\u00f2 l'Incrociatore mercantile armato HMS \"Rawalpindi\", soffrendo per\u00f2 gravi danni a causa di una tempesta marina. Nel 1940 protesse l'invasione della Norvegia e combatt\u00e9 senza risultati contro la \"Renown\", subendo danni alla sua torre di poppa ed al radar. Il 5 maggio fece detonare una mina magnetica a 21 metri a babordo e venne danneggiata dall'onda d'urto e incominci\u00f2 ad imbarcare acqua, perdendo la capacit\u00e0 di virare per 18 minuti. Il danno venne riparato il 21 maggio a Kiel.\nL'8 giugno, nell'abito dell'operazione \"Juno\" contro le unit\u00e0 britanniche in evacuazione dalla Norvegia, insieme alla \"Scharnhorst\" sorprese ed affond\u00f2 la portaerei britannica HMS \"Glorious\", e le sue scorte, i cacciatorpediniere HMS \"Acasta\" e HMS \"Ardent\". Nel mese di giugno venne colpita da un siluro lanciato dal sottomarino inglese \"Clyde\" nel Nord Atlantico e dopo essere stata riparata si un\u00ec allo \"Scharnhorst\" nell'operazione Berlin, la loro campagna di maggior successo contro il traffico mercantile nel marzo del 1941. La \"Gneisenau\" affond\u00f2 14 navi e lo \"Scharnhorst\" 9, riuscendo entrambe a tenersi alla larga dalle navi da battaglia britanniche che proteggevano i convogli. Venne nuovamente colpita da un siluro nell'aprile 1941 e colpita da 4 bombe mentre si trovava a Brest nella notte del 9-10 aprile e venne riparata, sempre a Brest nel dicembre 1941. Durante il suo periodo di permanenza nel porto francese, tra un bombardamento aereo e l'altro, venne sottoposta a dei lavori di modernizzazione, che ampliarono l'hangar per gli aerei, potenziarono l'armamento antiaereo leggero e installarono due impianti lanciasiluri trinati da 533\u00a0mm asportati dall'incrociatore leggero \"Leipzig\".\nLa fine della carriera operativa.\nNel 1942 gli attacchi aerei britannici avevano reso Brest poco sicura ed accompagnata dalla \"Scharnhorst\", dall'incrociatore pesante \"Prinz Eugen\" e da uno schermo di copertura di cacciatorpediniere e torpediniere, la \"Gneisenau\" tent\u00f2 un'audace corsa verso la Germania, in un'operazione chiamata \"Operazione Cerberus\", e conosciuta dai britannici come \"Channel Dash\" (\"Corsa del canale\"), tra l'11 e il 13 febbraio 1942. Sebbene scampasse illesa alla furiosa battaglia aerea che segu\u00ec, incapp\u00f2 in una mina navale che la immobilizz\u00f2 a Kiel, dove nella notte del 26-27 febbraio 1942 venne gravemente danneggiata da un bombardamento che provoc\u00f2 estesi danni, dovuti al fatto che la nave era ai lavori e quindi priva di equipaggio, ma, al contempo, le munizioni di grosso calibro non erano state sbarcate, come sarebbe stato doveroso in una simile circostanza. Pertanto, tale attacco pose fine alla sua carriera operativa. Tra il 1942 e il 1944 vennero fatti alcuni lavori per ricostruirla con tre torrette binate armate con cannoni da 380mm al posto delle tre torri trinate da 280mm preesistenti, ma non giunsero mai a compimento. I suoi cannoni della torre \"Anton\" vennero rimossi ed inviati in Danimarca, le torri \"Bruno\" e \"Caesar\" ed i loro cannoni inviati in Norvegia. la sua missione finale fu di essere affondata ed usata per bloccare il porto di Gotenhafen. Venne fatta riemergere e demolita dopo la guerra.\nBatterie costiere.\nLa torre \"B\" (\"Bruno\") fu sistemata come batteria costiera \"Fjell\" (MKB 11/504 - \"Marine Kunsten Batterie\", batteria costiera della marina) sull'isola di Sotra in prossimit\u00e0 di Bergen (Norvegia), operativa a partire del 1\u00ba luglio 1943. La torre C (\"Caesar\"), venne convertita nella batteria costiera \"Oerlandet\" (MKB 4/507) nella cittadina di Austr\u00e5t presso Bergen ed esiste ancora oggi. Due torri secondarie, armate con cannoni da 150/52, furono sistemate per la difesa della zona di Petsamo (al confine fra Finlandia e Norvegia) ed altre due in Danimarca nell'isola di Fanoe (presso Esbjerg)."}
{"id": "326457", "revid": "1543377", "url": "https://it.wikipedia.org/wiki?curid=326457", "title": "Classificazione dei detenuti", "text": "La classificazione dei detenuti, secondo la legge italiana, identifica i soggetti che si trovino in carcere o in stato di custodia cautelare o in stato di esecuzione penale. La normativa distingue chiaramente la posizione delle singole tipologie di detenuti.\nIndagati.\nSono indagati coloro che sono sottoposti a procedimento penale ma non ancora rinviati a giudizio. Mantengono lo status di \"indagati\" fino alla chiusura delle indagini preliminari.\nImputati.\nPer imputati s'intendono coloro ai quali \u00e8 stata formalmente contestata la commissione di un reato. Tale contestazione ha luogo attraverso il rinvio a giudizio o altro atto equipollente ( ). Per essi, vige il principio di innocenza previsto dall'art. 27, comma 2, della .\nGli imputati sono distinti in: giudicabili, appellanti e ricorrenti.\nImputati giudicabili.\nSono imputati giudicabili quei soggetti per i quali \u00e8 stato avviato un procedimento penale, si \u00e8 chiusa la fase delle indagini preliminari con il rinvio a giudizio e sono in attesa del giudizio di primo grado.\nImputati appellanti.\nSono imputati appellanti quei soggetti contro i quali \u00e8 stata emessa una sentenza penale di primo grado e che sono in attesa del giudizio di secondo grado.\nImputati ricorrenti.\nSono imputati ricorrenti quei soggetti contro i quali \u00e8 stata emessa una sentenza penale di secondo grado e che sono in attesa del giudizio di Cassazione.\nCondannati.\nPer condannati s'intendono coloro che, a seguito di una condanna definitiva, si trovano negli istituti penitenziari per espiare la pena loro comminata.\nSi considerano condannati anche coloro per i quali sia stata disposta una misura alternativa alla detenzione (affidamento, detenzione domiciliare, ...) nonch\u00e9 quelli sottoposti a una sanzione sostitutiva (semidetenzione, libert\u00e0 controllata, pena pecuniaria, lavoro sostitutivo).\nA seconda della pena loro inflitta, i condannati sono distinti in: arrestati, reclusi ed ergastolani.\nArrestati.\nSono arrestati i detenuti condannati alla pena dell'arresto (dunque da cinque giorni a tre anni).\nReclusi.\nSono reclusi i detenuti condannati alla pena della reclusione (dunque da quindici giorni a ventiquattro anni).\nErgastolani.\nSono condannati ergastolani i detenuti condannati alla pena dell'ergastolo.\nInternati.\nPer internati s'intendono coloro che sono sottoposti all'esecuzione delle misure di sicurezza detentive (colonia agricola, casa di lavoro, casa di cura e custodia, ospedale psichiatrico giudiziario)."}
{"id": "326458", "revid": "287204", "url": "https://it.wikipedia.org/wiki?curid=326458", "title": "Ruggero d'Altavilla", "text": ""}
{"id": "326459", "revid": "116944", "url": "https://it.wikipedia.org/wiki?curid=326459", "title": "Aragonesi", "text": ""}
{"id": "326460", "revid": "1745361", "url": "https://it.wikipedia.org/wiki?curid=326460", "title": "Brodetto di pesce", "text": "Il brodetto di pesce, o semplicemente brodetto (\"broeto\" in Lingua veneta, \"Brud\u00e8t ad p\u00e8s\" in romagnolo\", el brud\u00e8t\" in fanese,\" el brudettu\" in portorecanatese, \"lu vr\u00ebd\u00e8tte\" in sambenedettese, \"lu vred\u00f2tte\" nel dialetto di Giulianova, \"lu brudett\" in pescarese, \"u' bredette\" in termolese, \"lu vrud\u00e0tte\" in dialetto vastese), \u00e8 il piatto simbolo della cucina marinara dell'Adriatico, in particolare veneta, termolese, marchigiana, romagnola ed abruzzese. Il piatto \u00e8 presente anche nella cucina croata con il nome di \"brodet\".\nNelle regioni tirreniche \u00e8 d'uso piuttosto la zuppa di pesce.\nIngredienti.\nIl brodetto \u00e8 nato come piatto povero dei pescatori dell'Adriatico che utilizzavano quel pescato che era difficile da vendere a causa della sua bassa qualit\u00e0, o delle dimensioni dei pesci, troppo piccoli, e che addirittura utilizzavano, quando il pesce era troppo poco, dei pezzi di scoglio con attaccate alghe e molluschi.\nDue regioni si contendono la paternit\u00e0 della ricetta: Romagna e Marche. Da questo derivano due scuole di pensiero vere e proprie: in Romagna non \u00e8 brodetto senza la gallinella, abitualmente chiamata mazzolina in terra romagnola, che nelle Marche \u00e8 sostituita con il San Pietro. E come sempre ogni paese dell'Adriatico ha la sua piccola variante che non altera nella sostanza la ricetta base.\nHa come caratteristica l'utilizzo di molte qualit\u00e0 di pesce, almeno nove/dieci: seppie, triglie, sogliole, palombo, rospo, pannocchie (in romagnolo \"canocchie\"), scorfano, merluzzo, frutti di mare, calamari, razze, gallinelle, San Pietro, vongole, granchi, cozze e tracine.\nQueste specie di pesce inoltre variano a seconda della stagione in cui si assapora il brodetto.\nPreparazione.\nLa preparazione consiste nel versare in una grande casseruola, abbondante olio d'oliva, in cui si far\u00e0 soffriggere un po' di cipolla tritata finemente e nel lasciar insaporire a fuoco lento aggiungendo il brodo di pesce, sale e pepe.\nSuccessivamente si infarinano i pesci e li si sistemano a strati nella casseruola, facendo attenzione di lasciare per ultimi quelli pi\u00f9 teneri. Poi si aggiunge, in parti uguali, acqua calda e vino bianco secco e si cuoce a fuoco non troppo basso per 15-18 minuti.\nA cottura ultimata, si dispongono le fette di pane abbrustolito su appositi piatti e si versano con cura razioni di brodetto fino a ricoprirle completamente.\nVarianti.\nOgni porto dell'Adriatico centro-settentrionale ha la sua ricetta, le varianti pi\u00f9 importanti sono:\nIl brodetto di pesce termolese si differenzia dagli altri per la cottura differenziata delle varie specie di pesce e per l'uso del peperone fresco.\nII brodetto anconetano .\nNella variante fanese ed in quella romagnola, il tipico brodetto non ha una ricetta rigorosa, e si utilizza la conserva di pomodoro e l'aceto.\nIl brodetto sambenedettese e il brodetto di Porto Recanati, altre varianti dei brodetti marchigiani, vengono serviti con pane abbrustolito. Quello sambenedettese in particolare si differenzia per essere senza pomodoro (al limite con pomodoro verde) e con l'aggiunta di peperoni e aceto, mentre a Porto Recanati si usa lo zafferano.\nIl brodetto di pesce di Vasto (Brodetto alla vastese) o di Ortona com'\u00e8 anche noto (Brodetto all'ortonese) si differenzia dagli altri brodetti realizzati in questo tratto del mar Adriatico per la preparazione semplice, nella quale non vengono utilizzati soffritti, n\u00e9 aggiunti acqua, brodo o aceto. Il pesce viene cucinato intero e non a pezzi.\nFuori dall'Italia.\nVarianti derivate dal brodetto sono presenti anche nelle tradizioni culinarie dell'Istria, del Carnaro e della Dalmazia, dove in lingua croata \u00e8 conosciuto col nome di \"brodet\", \"brudet\" o \"brujet\" a seconda delle varianti regionali. Anche a Corf\u00f9 \u00e8 presente un simile piatto, detto \"Bourdeto\" (\u039c\u03c0\u03bf\u03c5\u03c1\u03b4\u03ad\u03c4\u03bf). \u00c8 evidente la derivazione veneta di questi piatti, per via della secolare dominazione veneziana dell'Adriatico orientale e delle Isole Ionie."}
{"id": "326465", "revid": "83531", "url": "https://it.wikipedia.org/wiki?curid=326465", "title": "Donato di Case Nere", "text": "Fu vescovo di Case Nere, in Numidia. I suoi scritti, tuttavia, sono perduti.\nDonato fu considerato scismatico dopo le persecuzioni di Diocleziano dagli ortodossi e il donatismo fu condannato dal concilio di Cartagine del 411 per poi estinguersi a seguito della conquista islamica del Magreb.\nBiografia.\nDurante o dopo le grandi persecuzioni del III e IV secolo, la Chiesa cristiana si era spesso interrogata sull'atteggiamento da tenere nei confronti dei \"lapsi\", coloro che, per vari motivi, si erano sottratti al martirio, tortura o imprigionamento, facendo apostasia, cio\u00e8 rinnegando la propria fede, ma che, passata la tempesta, avevano domandato di essere riammessi nella Chiesa. La corrente degli intransigenti, come Novaziano, era per la linea dura: nessun perdono.\nLa posizione ufficiale della Chiesa era invece orientata ad una nuova accoglienza previa penitenza, come era stato suggerito nel 250 da Cipriano, vescovo di Cartagine.\nLa posizione di Donato, che riteneva non validi i sacramenti amministrati dai \"traditores\", gener\u00f2 lo scisma. Secondo i donatisti i sacramenti amministrati da tali vescovi - detti \"traditores\", in quanto avevano compiuto una \"traditio\", ossia una consegna dei testi sacri ai pagani - non sarebbero stati validi. Questa posizione presupponeva, dunque, che i sacramenti non avessero efficacia di per s\u00e9, ma che la loro validit\u00e0 dipendesse dalla dignit\u00e0 di chi li amministrava.\nQuando nel 311 mor\u00ec il vescovo di Cartagine Mensurio e al suo posto fu eletto il suo diacono Ceciliano (ambedue \"traditores\" durante le persecuzioni di Diocleziano), Donato e i 70 suoi seguaci si ribellarono nominando vescovo di Cartagine Maggiorino, parente della nobile Lucilia, gran protettrice del neonato movimento.\nPresto molte citt\u00e0 ebbero due vescovi, l'uno in comunione con Ceciliano, l'altro con Maggiorino.\nInformato dei fatti, Costantino, divenuto da poco unico imperatore di Roma, immediatamente rifer\u00ec della questione al papa Milziade manifestando la sua intenzione di non permettere scismi nella Chiesa. Ordin\u00f2, quindi, a Ceciliano di presentarsi di fronte a lui con dieci vescovi della sua fazione e dieci dell'altra. Inoltre, invi\u00f2 al Papa i memoriali contro Ceciliano per sapere quale procedura impiegare al fine di concludere l'intera vicenda secondo giustizia. Papa Milziade convoc\u00f2 15 vescovi italiani per farsi aiutare.\nI dieci vescovi donatisti (per questo possiamo dare alla fazione questo nome) erano guidati dal vescovo Donato di \"Casae Nigrae\". Ottato, Agostino ed altri apologisti cristiani sostenevano che si trattasse di \"Donato il Grande\", il successore di Maggiorino quale vescovo scismatico di Cartagine. Ma i donatisti dei tempi di Agostino erano ansiosi di negarlo, poich\u00e9 non volevano ammettere che il loro rappresentante era stato condannato, ed i cattolici in occasione del concilio del 411 concessero loro l'esistenza di un Donato, vescovo di \"Casae Nigrae\", che si era distinto per l'ostilit\u00e0 a Ceciliano. I moderni studiosi sono propensi ad accettare questa versione; sembra, tuttavia, inconcepibile che Maggiorino, se fosse stato ancora in vita, non sarebbe stato convocato a Roma. Sarebbe, inoltre, molto strano che un Donato di \"Casae Nigrae\" possa comparire dal nulla come leader di una fazione, a meno che \"Casae Nigrae\" non fosse semplicemente il luogo di nascita di Donato il Grande. Se si presuppone che Maggiorino fosse morto e che poco prima del processo gli successe Donato il Grande, si capisce perch\u00e9 di Maggiorino non si sia mai pi\u00f9 parlato.\nLe accuse contro Ceciliano contenute nel memoriale non furono prese in considerazione perch\u00e9 anonime e non provate. Inoltre, i testimoni portati dall'Africa riconobbero che non avevano nulla contro di lui. Donato, d'altro canto, fu condannato per aver affermato di aver ribattezzato e di avere imposto le sue mani in segno di penitenza sui vescovi, pratica vietata dal diritto canonico. Il terzo giorno Milziade emise la sua sentenza: Ceciliano doveva essere mantenuto in comunione ecclesiastica. Se un vescovo donatista fosse tornato alla Chiesa, in una sede dove c'erano due vescovi rivali, il pi\u00f9 giovane si sarebbe dovuto ritirare e gli sarebbe dovuta essere affidata un'altra. I donatisti erano furiosi. In ogni caso, i 19 vescovi di Roma erano in contrasto con i 70 vescovi del sinodo di Cartagine, e questi ultimi chiesero un nuovo giudizio.\nVisto che la fazione donatista in Africa era potente, il 1\u00ba agosto 314 Costantino convoc\u00f2 un concilio di tutto l'Occidente (cio\u00e8, di tutti i territori sotto il suo dominio) ad Arles. Nel frattempo, Milziade era morto ed il suo successore papa Silvestro I invi\u00f2 i suoi legati. Il Concilio condann\u00f2 i donatisti ed elabor\u00f2 una serie di canoni.\nCeciliano e Donato il Grande (che adesso era vescovo a tutti gli effetti) vennero quindi convocati a Milano, dove Costantino ascolt\u00f2 entrambe le parti con grande cura. Qui, questi dichiar\u00f2 che Ceciliano era innocente ed era un vescovo eccellente. Tuttavia, li trattenne entrambi in Italia, inviando due vescovi, Eunomio ed Olimpio, in Africa, con l'idea di mettere da parte sia Donato sia Ceciliano sostituendoli con un nuovo vescovo accettato da tutte le fazioni. Si pu\u00f2 presumere che Ceciliano e Donato abbiano approvato questa decisione, ma la violenza settaria che si scaten\u00f2 rese impossibile applicarla. Eunomio ed Olimpio dichiararono, a Cartagine, che la Chiesa cattolica era quella diffusa in tutto il mondo e che la sentenza pronunciata contro i donatisti non poteva essere annullata. Comunicarono con il clero di Ceciliano e fecero ritorno in Italia.\nDonato torn\u00f2 a Cartagine e Ceciliano, vedendo questo, si sent\u00ec libero di fare altrettanto. Infine, Costantino ordin\u00f2 che le chiese che avevano preso i donatisti avrebbero dovuto essere consegnate ai cattolici. I loro altri luoghi di riunione furono confiscati. Coloro che erano stati condannati persero i loro beni. I soldati scacciarono alcuni donatisti dalle loro case. Un antico sermone sulla passione dei martiri donatisti Donato ed Avvocato, descriveva tali avvenimenti. Se possiamo credere a questo documento, durante una di queste incursioni si perpetr\u00f2 un vero massacro e fra i morti ci fu persino un vescovo.\nL'imperatore Costante, ansioso, come suo padre, di portare la pace in Africa, nel 347 mand\u00f2 due emissari con ingenti somme di denaro da distribuire. Donato, naturalmente, vide in ci\u00f2 un tentativo di conquistare alla Chiesa cattolica i suoi seguaci con la corruzione, pertanto ricevette gli inviati imperiali con insolenza e viet\u00f2 ai suoi fedeli di accettare qualsiasi elargizione da parte di Costante.\nIn Numidia, Donato riun\u00ec i Circoncellioni del circondario, che erano gi\u00e0 stati eccitati dai loro vescovi. Macario fu costretto a chiedere la protezione delle legioni. I Circoncellioni li attaccarono ed uccisero due o tre soldati. Le truppe, allora, divennero incontrollabili e uccisero alcuni dei donatisti. Gli atti di due martiri donatisti del 347, Massimiano e Isacco, riportavano che, dopo l'inizio delle violenze, gli inviati imperiali avevano ordinato ai donatisti di riunirsi con la Chiesa, volenti o nolenti. Molti dei vescovi scapparono insieme ai loro seguaci; pochi si unirono ai cattolici ed i rimanenti furono banditi.\nDonato mor\u00ec in esilio intorno al 355."}
{"id": "326467", "revid": "37281", "url": "https://it.wikipedia.org/wiki?curid=326467", "title": "Jacques H\u00e9bert", "text": ""}
{"id": "326474", "revid": "123130677", "url": "https://it.wikipedia.org/wiki?curid=326474", "title": "Valdemaro I di Danimarca", "text": "Era figlio di Canuto Lavard, un principe danese cavalleresco e popolare, figlio primogenito di Eric I di Danimarca, e di Ingeborg, figlia di Mstislav di Kiev. Il padre venne ucciso pochi giorni prima della sua nascita e la madre gli diede il nome del nonno materno, Vlamidiro Monomakh di Kiev.\nBiografia.\nEssendo uno degli eredi al trono e con i rivali che andavano acquistando rapidamente potere, fu cresciuto alla corte di Asser Rig di Fienneslev, insieme al figlio di quest'ultimo, Absalon, che sarebbe in seguito diventato il suo fidato amico e ministro.\nQuando Valdemaro aveva sedici anni il re Erik III abdic\u00f2 e scoppi\u00f2 una guerra civile per la successione al trono. I pretendenti erano: Sweyn III Grathe, figlio di Erik II Emune; Canuto (Canuto V Magnussen), figlio del principe Magnus, che era a sua volta figlio di re Niels, e Valdemaro stesso (che deteneva lo Jutland, o almeno lo Jutland meridionale). La guerra civile dur\u00f2 quasi dieci anni.\nNel 1157 il re Sweyn tenne un grande banchetto per Canuto, Absalon e Valdemaro allo scopo di sbarazzarsi di tutti i suoi rivali. Canuto rimase ucciso, ma Absalon e Valdemaro riuscirono a fuggire. Valdemaro torn\u00f2 nello Jutland. Velocemente Sweyn lanci\u00f2 un'invasione, ma venne sconfitto da Valdemaro e rimase ucciso durante la battaglia, presumibilmente da un gruppo di contadini che si imbatterono in lui mentre fuggiva dal campo di battaglia.\nValdemaro, essendo sopravvissuto a tutti i suoi rivali, divenne l'unico re di Danimarca.\nNel 1158 Absalon fu eletto vescovo di Roskilde e Valdemaro ne fece il suo amico e consigliere principale. Riorganizz\u00f2 e ricostru\u00ec la distrutta Danimarca. Su istigazione di Absalon dichiar\u00f2 guerra ai Vendi, che abitavano nella Pomerania e nell'isola di R\u00fcgen, nel Baltico. Nel 1168 la capitale dei Vendi, Arkona, fu conquistata ed i Vendi divennero cristiani e soggetti alla sovranit\u00e0 danese. L'influenza danese penetr\u00f2 in Pomerania.\nIl regno di Valdemaro vide la crescita della Danimarca, che raggiunse il suo apice con il suo secondo figlio Valdemaro. Valdemaro I mor\u00ec nel 1182 e gli succedette il primo figlio Canuto VI.\nMatrimonio e discendenza.\nValdemaro spos\u00f2 Sofia di Minsk, figlia di Rahvalod Barysavi\u010d, duca di P\u00f3lacak, dalla quale ebbe:"}
{"id": "326475", "revid": "697352", "url": "https://it.wikipedia.org/wiki?curid=326475", "title": "Dinotopia", "text": "Dinotopia \u00e8 un luogo utopistico fittizio creato dall'immaginazione dell'autore e illustratore James Gurney.\nIl nome significa sia \"paese dei dinosauri\" sia, ironicamente, \"posto terribile\", poich\u00e9 in greco \u03b4\u03b5\u03b9\u03bd\u03cc\u03c2 (deinos) significa terribile mentre \u03c4\u03cc\u03c0\u03bf\u03c2 (topos) significa posto.\nL'isola.\nSull'isola nascosta di \"Dinotopia\" gli esseri umani e i dinosauri vivono e lavorano insieme in armonia, salvo per i pochi predatori che vagano per la terra. \u00c8 un posto che possiede ancora quell'armonia e quella bellezza che sono stati persi dal resto del mondo.\n\"Dinotopia\" \u00e8 nata con lo scopo di illustrare il libro per bambini chiamato con l'omonimo nome: una terra rimasta invariata dal tempo. \u00c8 stato un successo enorme che ha portato James Gurney a scrivere e illustrare altri tre libri della serie: \"Dinotopia: The World Beneath\" (Il Mondo di Sotto), \"Dinotopia: First Flight\" (Il Primo Volo) e \"Dinotopia: Journey to Chandara\" (Viaggio a Chandara). \u00c8 stata pubblicata, di \"Dinotopia\", anche una versione flip-up per bambini.\nLa trama di \"Dinotopia\": una Terra fuori dal Tempo abitata da Arthur Dennison, suo figlio Will, e la diversa gente che essi incontrano nei viaggi di \"Dinotopia\". La storia \u00e8 scritta in prima persona, tale che sembri il diario di Arthur. I Dennison (padre e figlio) sono naufragati nei pressi di \"Dinotopia\" e, in seguito, vengono ritrovati da persone dell'\"Hatchery\". L' \"Hatchery\" \u00e8 un allevamento dove nascono i dinosauri; diversi esseri umani aiutano nel processo di nascita dei piccoli.\nUn elemento importante della storia \u00e8 il fatto che 'Dinotopia' \u00e8 circondata da una tempesta che impedisce a chiunque di lasciare l'isola.\nI libri.\nDal 1995 James Gurney ha scritto assieme a molti altri autori una serie di brevi romanzi entusiasmanti per bambini, che utilizzano i caratteri e i temi dell'originale 'Dinotopia', pubblicati da Random House:\nDue altri romanzi di carattere fantastico per adulti sono stati pubblicati anche con l'autorizzazione di Gurney, scritti da Alan Dean Foster: \"Dinotopia Lost\" (nel 1996) e \"Hand of Dinotopia\" (1999).\nAltri media.\nUna miniserie TV in tre parti dal titolo \"Dinotopia\", prodotta da Hallmark Entertainment e diretta da Marco Brambilla, \u00e8 stata creata sul lavoro di James Gurney e diventata a sua volta il pilota per una serie TV, \"Dinotopia\". Esiste anche un film animato chiamato \"Dinotopia - Alla ricerca del rubino del sole\" (\"Dinotopia: Quest for the Ruby Sunstone\"). Sono stati prodotti molti giochi per computer del film, tra cui \"Dinotopia: The Timestone Pirates\" e \"Dinotopia Game Land Activity Center\"."}
{"id": "326478", "revid": "287204", "url": "https://it.wikipedia.org/wiki?curid=326478", "title": "HMS Invincible (1907)", "text": "La quinta nave della Royal Navy a portare il nome HMS \"Invincible\" fu un incrociatore da battaglia, la prima della sua classe ed il primo incrociatore da battaglia ad essere costruito al mondo. Costruita nei cantieri Armstrong Whitworth di Newcastle upon Tyne, venne impostata il 2 aprile 1906, varata il 13 aprile 1907 ed entr\u00f2 in servizio il 16 marzo 1909.\nProgetto generale.\nL'antenata di tutti gli incrociatori da battaglia venne progettata come complemento della nuova linea di battaglia basata sulle navi da battaglia della Royal Navy. Gli incrociatori da battaglia avrebbero dovuto agire da forza di avanscoperta avanzata per le navi da battaglia o avrebbero dovuto operare contro navi da guerra meno potenti. Questi tipi di vascelli erano corazzati in maniera inadeguata se avessero dovuto affrontare delle navi da battaglia - Fisher disse che la loro armatura era la velocit\u00e0 - questo rimase vero solo fintantoch\u00e9 gli incrociatori da battaglia rimasero fuori dalla linea di battaglia.\nIl progetto fu una modifica del \"Dreadnought\". Il numero di torri principali venne ridotto da cinque a quattro: una anteriore, una posteriore e due sfalsate a met\u00e0 nave. Questo le dava una bordata di sei cannoni invece di otto. La sua corazzatura fu solo leggermente pi\u00f9 pesante di quella di un tipico incrociatore. La cintura principale era spessa da 10 a 15\u00a0cm ed il singolo ponte corazzato era spesso solo da 2,5 a 5\u00a0cm. Comunque poteva raggiungere una velocit\u00e0 di 26 nodi e poteva quindi distanziare i suoi nemici. Sfortunatamente il loro armamento pesante tent\u00f2 i comandanti navali a schierarle lungo la linea di battaglia.\nCostruzione.\nVenne impostata nei cantieri di Sir W. G. Armstrong, Whitworth &amp; Co., Ltd a Tyneside il 2 aprile 1906 e varata alle 15:00 del 13 aprile 1907 da Lady Allendale. Il 28 dicembre, mentre era ancora in fase di allestimento venne colpita dalla carboniera \"Oden\", che caus\u00f2 alcuni danni allo scafo. Venne completata ufficialmente il 16 marzo 1909. Il 18 marzo navig\u00f2 da Tyne a Portsmouth, dove avrebbe dovuto entrare in servizio. Lungo la strada entr\u00f2 in collisione con il brigantino \"Mary Ann\" e dovette attendere fino all'arrivo della nave salvataggio \"John Birch\" da Yarmouth perch\u00e9 trainasse via il brigantino. Entr\u00f2 in servizio il 20 marzo 1909 al comando di Mark Kerr.\nServizio.\nPartecip\u00f2 alle manovre di flotta dell'aprile e giugno 1909, alla Spithead Review del 12 giugno 1909 e alla rivista della flotta al largo di Southend del 2 luglio. L\"Invincible\" fu impiegata inizialmente con il \"1st Cruiser Squadron\" fino al 1913. Nel marzo 1913 entr\u00f2 in collisione con il sommergibile C-34.\nAll'inizio della prima guerra mondiale prese parte all'azione del 2 agosto 1914 a Heligoland Bight, prima di essere inviata con la nave sorella \"Inflexible\" nell'Atlantico meridionale dove combatt\u00e9 nella prima Battaglia delle Falkland dell'8 dicembre 1914. In questa battaglia spar\u00f2 513 proiettili da 305\u00a0mm contro il nemico.\nDurante la battaglia dello Jutland del 31 maggio 1916 fu la nave ammiraglia del \"3rd Battlecruiser Squadron\" (\"3\u00aa Squadra Incrociatori da Battaglia\"). La sua torre \"Q\" venne colpita da una salva della \"L\u00fctzow\", che fece saltare il tetto della torretta. Quello stesso colpo (o un colpo della stessa salva che penetr\u00f2 nel deposito munizioni) fece saltare il deposito munizioni causando una grave esplosione. La nave si spezz\u00f2 in due parti ed affond\u00f2. Persero la vita tutti i 1.021 uomini dell'equipaggio, salvo sei. L'ammiraglio Hood fu tra i morti.\nDopo la guerra il relitto venne localizzato da un cacciamine alle coordinate , alla profondit\u00e0 di 60\u00a0m."}
{"id": "326480", "revid": "1345932", "url": "https://it.wikipedia.org/wiki?curid=326480", "title": "Quadrantidi", "text": "Le Quadrantidi sono un importante sciame meteorico visibile nel mese di gennaio.\nLa loro sigla internazionale \u00e8 QUA.\nLe meteore s'irradiano da un'area vicina alla costellazione di Boote; il loro nome deriva da quello del Quadrante Murale, un'obsoleta costellazione che oggi fa parte di Boote.\nIl corpo progenitore delle Quadrantidi \u00e8 stato recentemente identificato in modo provvisorio come l'asteroide 196256 (), che a sua volta potrebbe essere la cometa C/1490 Y1, osservata dagli astronomi cinesi, giapponesi e coreani 500 anni fa.\nLa data migliore per osservare le Quadrantidi \u00e8 il 3 gennaio, anche se possono essere avvistate dal 1\u00ba al 5 di gennaio. Il radiante sorge dopo la mezzanotte locale.\nLo Zenithal Hourly Rate (ZHR) di questo sciame \u00e8 circa 120: la durata del massimo, circa 6 ore, fa s\u00ec che per una data localit\u00e0 il massimo si possa vedere solo ogni 4 anni poich\u00e9 l'anno dura circa 365,25 giorni e lo 0,25 di un giorno corrisponde a 6 ore: a questo bisogna aggiungere lo sfasamento nella longitudine solare dovuto al giorno in pi\u00f9 dell'anno bisestile che fa s\u00ec che il massimo capiti in alcuni anni il 3 gennaio, in altri il 4 gennaio."}
{"id": "326481", "revid": "1543377", "url": "https://it.wikipedia.org/wiki?curid=326481", "title": "Scandalo Lockheed", "text": "Lo scandalo Lockheed riguarda gravi casi di corruzione avvenuti in diversi Stati del mondo negli anni 1970, e riguard\u00f2 in particolare, oltre che gli USA, anche i Paesi Bassi, Germania Ovest, Giappone e Italia.\nNel 1976 la Lockheed Corporation ammise di aver pagato tangenti a politici e militari di alcuni Stati del mondo per vendere i propri aerei militari. Nei Paesi Bassi risult\u00f2 coinvolta la stessa monarchia, mentre in Germania, Giappone e Italia i corrotti dalla Lockheed risultarono essere le strutture preposte alle valutazioni tecnico-militari dei ministeri della Difesa, i ministri della Difesa, e in Italia e Giappone anche i primi ministri.\nLo scandalo.\nTra il 1975 e il 1976, dai lavori della Commissione Church del Senato statunitense emerse che le pratiche di corruzione nell'esportazione di armi da parte della Lockheed Corporation e della pi\u00f9 piccola Northrop costituivano un sistema diffuso e consolidato. Nel 1976 il New York Magazine scrisse che \u00abil senatore Church ha prove che la Lockheed ha pagato tangenti in almeno 15 paesi, e che in almeno 6 paesi ha provocato gravi crisi di governo\u00bb Il caso Lockheed part\u00ec proprio dall'ammissione dei vertici della stessa azienda, di fronte alla Commissione Church e alla \"Securities and Exchange Commission\", che le commesse estere di forniture di aerei includevano commissioni e tangenti dalla fine degli anni cinquanta agli anni settanta.\nSecondo una analisi della Biblioteca del Congresso del novembre 1975, venti multinazionali americane erano state accusate, o avevano ammesso, di aver speso 306 milioni di dollari per \u201cpratiche aziendali discutibili\u201d. Tra le multinazionali in esame vi erano le pi\u00f9\u2019 grandi aziende per capitalizzazione azionaria del tempo - tra cui IBM, Exxon, e General Motors - e Lockheed, che da sola era chiamata a rispondere per i due terzi del totale delle transazioni sospette. Altre aziende che operavano nel settore della difesa e aerospazio comparivano nella lista (Northrop Corporation, Raytheon, Vinnell, e McDonnell Douglas) e l\u201980% dei pagamenti esteri sospetti era riconducibile a questi due settori. \nNegli Stati Uniti il motore politico dello scandalo fu la scoperta di legami tra tangenti estere e caso Watergate, quindi la questione del controllo democratico di finanziamenti illeciti alla politica interna americana, secondo il principio che se si permette corruzione americana di altre democrazie, si finisce per corrompere il proprio sistema democratico.\nRipercussioni nel mondo.\nGermania Ovest.\nAll'inizio degli anni sessanta il grande affare militare europeo era quello di vendere aerei alla Germania Ovest, il pi\u00f9 ricco mercato aeronautico della NATO aperto a fornitori non nazionali. La conquista del mercato tedesco era importante anche per la battaglia commerciale in Europa. Vi erano due contendenti americani - la Lockheed con lo Starfighter e la Northrop con il Tiger; i grandi avversari degli americani erano i francesi con il Mirage III della Dassault, e gli svedesi, con il Viggen-Thunderbolt della Saab. La Germania fin\u00ec per comprare gli Starfighters della Lockheed, e non ne acquist\u00f2 pochi: la Luftwaffe arriv\u00f2 a possederne circa un migliaio di esemplari, un terzo di tutti gli F-104 prodotti.\nNel 1960 il ministro della Difesa tedesco, Franz Josef Strau\u00df, chiese a Robert Gross, allora presidente della Lockheed, di trovare un lavoro per l'amico Ernest Hauser, un austro-americano. Questi, nei suoi diari e nella sua testimonianza alla Commissione Church, parl\u00f2 dei pagamenti per i Paesi Bassi al consorte della regina Giuliana e di finanziamenti per 12 milioni di dollari al partito di Strau\u00df, l'Unione Cristiano-Sociale in Baviera o CSU. Strau\u00df contrattacca accusando il vecchio amico Hauser di lavorare per il KGB.\nDai documenti del Dipartimento di Stato declassificati nel 2006, la rete di corruzione si presentava come molto pi\u00f9 diffusa e non limitata a un ministro corrotto e un'azienda americana corruttrice: non solo la Lockheed quindi, ma anche la Grumman e la Northrop, per quanto, come osserv\u00f2 l'Ambasciata americana di Bonn, non avessero le capacit\u00e0 di Lockheed. La rete dei corrotti arrivava molto pi\u00f9 in basso del livello politico, cio\u00e8 fino alle commissioni tecniche interne della BWB che si occupavano di forniture e di manutenzioni, con referenti per ricevere e distribuire mazzette.\nDa Bonn l'ambasciatore americano Martin J. Hillenbrand mandava dettagli istruttivi sulla corruzione in Germania al Dipartimento di Stato, come nel resoconto del cablogramma riservato del gennaio 1976:\nHeinrich Sellschopp era addetto all'ufficio acquisti del Ministero prima, poi alla sezione aeronautica per manutenzioni e acquisti, il settore chiave dove la Lockheed sapeva di dover pagare; secondo il capo dell'unit\u00e0 anti-corruzione Fritz-Joseph Rath, Sellschopp, capo dell'ufficio acquisti aeronautici del Ministero a Coblenza, avrebbe ricevuto dalla Lockheed pi\u00f9 di un milione di marchi.. Ma non erano, secondo l'ambasciatore Hillenbrand, solo i militari, i civili al Ministero della Difesa, e i sottosegretari ad approfittare del fiume sotterraneo di denaro collegato agli acquisti militari:\nPrima dell'intervento della magistratura, i documenti al Ministero della Difesa riguardanti l'acquisto degli Starfighter furono distrutti. La ragion di stato fin\u00ec per avere la meglio sulla verit\u00e0 circa la corruzione collegata alla vendita. In Germania, del resto, prima dello scandalo provocato dalle indagini della Commissione Church e della SEC nel 1976, il famoso \"asso degli assi\" della seconda guerra mondiale Erich Hartmann (352 abbattimenti confermati) aveva giudicato l'F-104 come un aereo difettoso e poco sicuro, opponendosi fortemente al suo acquisto da parte della Luftwaffe. Gli eventi successivi confermarono le sue coraggiose ed esatte valutazioni. Hartmann and\u00f2 poi in pensione nel 1970, inviso ai suoi superiori per la visibilit\u00e0 che aveva dato alla polemica e per avere attirato l'attenzione degli organi di informazione.\nGiappone.\nL'affare Lockheed fu l'evento pi\u00f9 dirompente della vita politica del Giappone del secondo dopoguerra: non solo il primo ministro Kakuei Tanaka fu costretto alle dimissioni, ma fin\u00ec anche in carcere per qualche settimana. Il Giappone, all'inizio degli anni settanta, era un mercato importante per una Lockheed in difficolt\u00e0 finanziaria. Pi\u00f9 grande della Germania e, come la Germania, privo di un'industria aeronautica nazionale, il Giappone doveva dunque comprare aerei civili e militari all'estero.\nLa Lockheed aveva gi\u00e0 assunto alla fine degli anni cinquanta il faccendiere Yoshio Kodama come \"agente segreto\", nel senso di consulente segreto, perch\u00e9 operasse alle spalle degli agenti ufficiali assunti dalla stessa. Le provvigioni degli agenti ufficiali (come la Marubeni) venivano pagate con bonifico o assegno, mentre Kodama pretese sempre pagamenti in contanti. Kodama, un criminale di guerra di primo livello, dopo tre anni di carcere era stato rilasciato dagli americani, ormai preoccupati pi\u00f9 della guerra al comunismo che della passata vittoria contro il nazionalismo giapponese. Kodama, con le ricchezze accumulate durante la guerra, divent\u00f2 uno dei principali finanziatori dei partiti di destra anti-comunista giapponesi.\nNegli anni sessanta la Lockheed, grazie ai servigi di Kodama, era gi\u00e0 riuscita a vendere 230 Starfighters al Giappone, ribaltando la decisione di comprare il Super Tiger della Grumman.\nNel 1971 Carl Kotchian incontr\u00f2 Kodama per iniziare una delle sue campagne di corruzione pi\u00f9 difficili: conquistare una commessa per aerei civili e militari (anche in Giappone come in Italia la Lockheed intendeva vendere gli aerei anti-sommergibile P-3 Orion). Kotchian decide di usare una strategia di \"corruzione multilineare\": una passava attraverso l'agente clandestino Kodama e Kenji Osano (amico di Tanaka e Kodama, oltre che azionista delle compagnie aeree), mentre altre linee passavano attraverso gli agenti ufficiali della Lockheed.\nL'obiettivo primario era vendere aerei civili e, allo stesso tempo, sottrarre commesse ai competitori della McDonnell Douglas. In altri termini, tutte le pressioni politiche e la corruzione avevano l'effetto di danneggiare un'altra societ\u00e0 americana. In sostanza, occorreva convincere le compagnie aeree giapponesi, tra cui la All Nippon Airways, a comprare il Lockheed L-1011 TriStar invece che il concorrente McDonnell Douglas DC-10. Nel 1972 l'operazione Kotchian-Kodama risult\u00f2 vincente. Tutto sommato, secondo Kotchian, in una commessa di quasi mezzo miliardo di dollari per 14 aerei TriStar, i costi della corruzione erano accettabili, anzi bassi: 12 milioni di dollari del 1972, meno del 3% dell'intera commessa, andarono in mazzette. Ma soprattutto, nella logica di Kotchian, il 3% era una minuzia se la commessa TriStar salvava la Lockheed e con essa posti di lavoro in California, mentre allo stesso tempo migliorava la bilancia dei pagamenti tra Giappone e Stati Uniti. Nel 1976 divenne pubblica negli Stati Uniti e rimbalz\u00f2 in Giappone la notizia che l'azienda statunitense aveva pagato tre milioni di dollari in tangenti al primo ministro giapponese Kakuei Tanaka per l'aiuto ricevuto nell'affare. Lo scandalo lo obblig\u00f2 alle dimissioni e si apr\u00ec il processo, che si protrasse per 10 anni, con l'arresto di Tanaka, il suicidio del suo autista e quello di suo cugino Toshio Tanaka, e l'arresto di molte altre persone coinvolte.\nYoshio Kodama, l'eminenza grigia e l'architetto per la parte giapponese dell'affare Lockheed, fu indagato per evasione fiscale. Dopo la comparsa di fronte al tribunale di Tokyo nel 1977, non apparve pi\u00f9 in pubblico. Espresse il desiderio che il suo protetto Yasuhiro Nakasone diventasse primo ministro, cosa che accadde nel 1982. Kodama mor\u00ec nel 1984 e nessun politico, pupillo Nakasone incluso, fu al suo funerale.\nTanaka fu poi condannato nel 1983, dal Tribunale di Tokyo, a 4 anni di carcere e a una multa di 500 milioni di Yen, ma ricorse in appello, rimase deputato, si ammal\u00f2, e non torn\u00f2 mai in cella. Mor\u00ec nel 1993. Il Partito Liberal Democratico rimase al potere, ma lo scandalo Lockheed cambi\u00f2 il Giappone. In sintesi questo cambiamento \u00e8 descritto dalle parole di Kodama malato, che parlava di \"punizione divina\" legata al suo disonore per il tradimento del Giappone.\nItalia.\nLo scandalo Lockheed in Italia riguard\u00f2 la fornitura degli aerei da trasporto C-130, ricevuti dall'Aeronautica Militare a partire dal 1972. Lo scandalo della corruzione politico-militare della Lockheed si trasform\u00f2 in un processo al sistema di governo che dal dopoguerra aveva come principale riferimento la Democrazia Cristiana. La discussione pubblica e il processo Lockheed coincisero temporalmente con uno dei periodi pi\u00f9 drammatici della storia della Repubblica italiana: il rapimento e l'uccisione di Aldo Moro. Nel 1978, il presidente della Repubblica Giovanni Leone fu travolto dallo scandalo Lockheed e dovette dimettersi. Vent'anni dopo, verificata l'insussistenza delle accuse rivoltegli per lo scandalo Lockheed, i radicali Marco Pannella ed Emma Bonino gli scrissero una lettera di scuse.\nPaesi Bassi.\nNei Paesi Bassi, lo scandalo riguardava la fornitura di F-104G Starfighter per la Koninklijke Luchtmacht, l'aviazione reale; implicato risult\u00f2 anche l'allora principe consorte Bernhard van Lippe-Biesterfeld, che la Lockheed pot\u00e9 corrompere per assicurarsi che lo Starfighter vincesse il contratto di fornitura nella competizione con il concorrente Dassault Mirage 5.\nLe relazioni tra la Lockheed e il principe Bernardo risalivano agli anni cinquanta, all'incirca quando il principe Bernardo manifestava alla stampa le difficolt\u00e0 finanziarie reali: \u00abNoi pr\u00ecncipi abbiamo problemi finanziari particolari. Come altre persone di oggi, anche la maggior parte di noi ha qualche difficolt\u00e0 a far quadrare il bilancio. Alcuni pensano che re e regine siano ancora ricchi come il favoloso re Mida, ma non \u00e8 cos\u00ec\u00bb. Queste esternazioni del principe non mossero a compassione il frugale popolo olandese, che non gli aument\u00f2 lo stipendio \u2013 osserva Anthony Sampson \u2013 ma attirarono l'attenzione della Lockheed: \u00abIl principe era abbordabile\u00bb.\nDa molti ritenuto il capo di una cospirazione globale legata al gruppo Bilderberg, Bernardo in realt\u00e0 aveva problemi molto pi\u00f9 prosaici: di denaro e di donne. A Parigi manteneva una giovane chiamata affettuosamente \"Poupette\", anche detta \"Poussy\". Anzi, per essere precisi, il mantenimento di H\u00e9l\u00e8ne Grinda veniva pagato dalla stessa Lockheed, come parte del compenso per i servigi resi dal principe. Ernest Hauser - lo stesso Hauser della Lockheed che nel 1976 vendette alla stampa italiana la notizia che la \"antilope\" (cio\u00e8 il percettore delle tangenti, chiamato \"Antelope Cobbler\") sarebbe stato Andreotti e che il suo ex-amico Strau\u00df nel 1976 accusava di essere un agente del KGB - dice che Bernardo dava immediatamente l'impressione di un uomo avido di denaro, non solo a lui, ma a tutti quelli che avevano rapporti di affari con il principe.\nLa stampa americana nel 1976 inizi\u00f2 a pubblicare documenti e testimonianze giurate con le cifre che venivano incassate indirettamente dal principe consorte. Secondo Hauser, il principe Bernardo aveva mandato una lettera autografa alla Lockheed che affermava senza mezzi termini:\nLa commissione Donner, istituita dal governo olandese nel 1976 per esaminare le accuse, fin\u00ec per ammettere la corruzione per 1,1 milioni di dollari, ma gliss\u00f2 sulla circostanza che a incassarli fosse stato proprio il principe Bernardo. Il principe dovette dimettersi volontariamente da diverse posizioni pubbliche, tra le quali quella di ispettore generale delle forze armate; nonostante le evidenze, per\u00f2, non fu incriminato. La Costituzione olandese considera il monarca come inviolabile, e incriminare il marito della regina Giuliana avrebbe costituito violazione della costituzione stessa.\nLe conseguenze.\nDiretta conseguenza politica e legislativa dello scandalo Lockheed negli Stati Uniti \u00e8 stata la promulgazione del \"Foreign Corrupt Practices Act\", la legge contro le pratiche di corruzione all'estero. La legge \u00e8 stata firmata dal presidente Carter nel dicembre del 1977. La Lockheed non era l'unico caso, ma certamente il pi\u00f9 grande e pi\u00f9 famoso. La legge federale contro la corruzione all'estero proibisce le pratiche corruttive da parte di persone e persone giuridiche negli Stati Uniti destinate a politici, partiti, o impiegati pubblici esteri. La legge impone anche una trasparenza sulle spese di acquisizione di commesse all'estero nei bilanci di tutte le societ\u00e0 quotate negli Stati Uniti.\nLa legge \u00e8 dunque conseguenza delle indagini compiute dalla \"Commissione Church\" e dalla \"SEC\" nel 1975-76 che portano allo scoperto tangenti estere pagate da multinazionali americane per un valore superiore a 300 milioni di dollari. Una delle preoccupazioni principali era sicuramente la reputazione delle aziende americane all'estero, ma dopo il Watergate, anche la connessione interna con finanziamenti illeciti ad attivit\u00e0 politiche negli stessi Stati Uniti. In altri termini un genuino allarme per la patologia della corruzione nelle societ\u00e0 occidentali, come afferma il senatore Percy, anticomunista e repubblicano, \"la corruzione sta facendo pi\u00f9 di quasi ogni altra cosa per abbattere le democrazie in tutto il mondo\"."}
{"id": "326486", "revid": "1226", "url": "https://it.wikipedia.org/wiki?curid=326486", "title": "Dimensioni parallele", "text": ""}
{"id": "326487", "revid": "22035", "url": "https://it.wikipedia.org/wiki?curid=326487", "title": "GemBOY", "text": ""}
{"id": "326499", "revid": "1543377", "url": "https://it.wikipedia.org/wiki?curid=326499", "title": "3T (gruppo musicale)", "text": "I 3T sono un gruppo musicale statunitense composto dai fratelli Taj (Tariano Adaryll Jackson, nato il 4 agosto 1973), Taryll (Taryll Adren Jackson, nato l'8 agosto 1975) e TJ (Tito Joe Jackson, nato il 16 luglio 1978). Sono i figli di Delores Martes e di Tito Jackson dei The Jacksons, fratello di Michael e Janet Jackson.\nBiografia.\nPrimi anni (1989-1994).\nSi formarono come gruppo agli inizi degli anni Novanta dopo aver cantato come coristi nella canzone \"2300 Jackson Street\" dall'album omonimo dei Jacksons del 1989. Il nome del gruppo nacque dall'appellativo con il quale la madre era solita chiamarli per radunarli pi\u00f9 rapidamente. Il loro primo brano, \"You Are the Ones\", fu realizzato nel 1992 con l'aiuto della madre, che fu la loro prima manager. La canzone fu inserita poi nella miniserie televisiva \"\".\nNel 1993 scrissero \"Didn't Mean to Hurt You\", che fu inserita nella colonna sonora del film \"Free Willy - Un amico da salvare\", seguita da \"What Will It Take\" per il sequel \"Free Willy 2\".\nNell'agosto del 1994 la loro madre, Delores \u201cDee Dee\u201c Martes, divorziata dal padre Tito qualche anno prima, venne trovata morta nella piscina del nuovo compagno. Inizialmente si pens\u00f2 che l'annegamento fosse stato un incidente, ma in seguito il compagno venne accusato di omicidio di secondo grado.\n\"Brotherhood\" (1995-1997).\nRipresisi dal grave lutto, con il padre Tito e con Frank Dileo, ex manager di loro zio Michael, come nuovi manager, furono pronti a tornare sulle scene.\nNel 1995 usc\u00ec il loro primo album di inediti, \"Brotherhood\", prodotto dalla Sony Music e dalla MJJ Music, etichetta di propriet\u00e0 di loro zio, Michael.\nIl primo singolo, \"Anything\", fu pubblicato nell'agosto del '95 e ottenne un buon successo, diventando disco d'oro negli Stati Uniti e nel Regno Unito e vendendo oltre due milioni di copie nel mondo \nGuadagn\u00f2 anche un disco di platino in Francia e un disco d'oro in altri paesi europei, tra cui Danimarca, Belgio e Norvegia. Divennero dei buoni successi anche i ingoli successivi, \"24/7\", \"Tease Me\" e \"Why\", quest'ultima scritta da Babyface e cantata in duetto con loro zio Michael, che raggiunse la prima posizione nel Regno Unito. Ebbe un buon riscontro anche il singolo \"I Need You\" del 1996, canzone contenente anch'essa la voce di Michael Jackson, anche se solo nei cori finali. L'ultimo brano estratto da \"Brotherhood\" fu \"Gotta Be You\", solo per il mercato europeo, che ebbe per\u00f2 un successo minore rispetto ai precedenti singoli. Segu\u00ec un tour in Europa nel 1997, che tocc\u00f2, tra i vari paesi, Germania, Francia e Italia.\nProblemi con la casa discografica e progetti minori (1997-2000).\nNel 1997 parteciparono alla del film \"Men in Black\" con la canzone \"Waiting for Love\".\nSegu\u00ec un lungo periodo di pausa a causa di problemi legali dello zio Michael con la Sony/Epic che blocc\u00f2 automaticamente anche la pubblicazione di un secondo album dei nipoti, successivamente conosciuto dai fan con vari nomi come \"The Lost Album\" (\"L'album perduto\"), \"Deja Vu\" o \"Lessons Learned\". Per il disco erano state registrate oltre venti tracce, delle quali dodici sarebbero andate a far parte della scaletta finale, ma rimasero tutte inedite.\nNel 1999 parteciparono alla colonna sonora del film \"Trippin' \" con la canzone \"Thinkin\"'.\nIl 1\u00ba febbraio 2000 fondarono una propria etichetta discografica, la TTT Music. Il primo artista prodotto fu Klaye, con l'album di debutto \"Klaye Daye\", pubblicato nel luglio dello stesso anno e che conteneva delle collaborazioni con gli stessi 3T.\n\"Identity\" (2003-2005).\nNel 2002 scadde il loro contratto con la Sony Music, cosicch\u00e9 nell'agosto del 2003 poterono tornare in attivit\u00e0 e pubblicarono il singolo \"Stuck on You\", reinterpretazione di un brano di Lionel Richie, con la loro nuova casa discografica TF1 Musique, che divent\u00f2 il primo singolo estratto dal loro successivo album.\nNel 2004 arriv\u00f2 cos\u00ec l'album \"Identity\", prodotto dall'etichetta francese Silver Star, dal quale fu estratto anche il singolo \"Sex Appeal\". Il disco vide anche la collaborazione, con il brano \"Party Tonight\", della cugina Stacee Brown, figlia della primogenita dei Jacksons, Rebbie.\nAltro singolo estratto fu \"If You Leave Me Now\", reinterpretazione di una canzone dei Chicago.\nReality Show e concerti-tributo (2007-2015).\nNel 2007 parteciparono al reality show britannico \"This Is David Gest\". L'anno dopo, invece, comparvero nel documentario di Channel 4 \"The Jacksons Are Coming\" a Devon, Regno Unito.\nDopo la morte di Michael Jackson, avvenuta il 25 giugno 2009, presero prima parte al memorial pubblico per loro zio, che venne visto da oltre 2 miliardi di persone in tutto il mondo, dove salirono sul palco a fine spettacolo assieme a tutti i loro famigliari, mentre in seguito presero parte ad un altro reality, \"\", dove loro padre Tito cerc\u00f2 di convincerli a rilanciare la loro carriera. Nel 2010, invece, accompagnarono sul palco dei \"Grammy Awards\" i loro cugini per ricevere un premio postumo a nome di loro padre Michael e cantarono come coristi nel brano a scopo di beneficenza \"We Are the World 25 for Haiti\".\nL'anno dopo si esibirono al concerto-tributo per loro zio, intitolato \"Michael Forever - The Tribute Concert\", tenutosi a Cardiff, interpretando i brani \"Heartbreak Hotel\", \"Why\" e, assieme agli altri ospiti, chiusero lo spettacolo con \"Don't Stop 'til You Get Enough\", successo di Michael Jackson.\nNel 2012 Taryll si ciment\u00f2 in due album da solista: il primo, intitolato \"My Life without You\", era dedicato alla madre scomparsa e usc\u00ec il giorno della festa della mamma; il secondo, \"Undeniable\", fu pubblicato il 29 agosto dello stesso anno e fu realizzato in onore dello zio Michael, che in quel giorno avrebbe compiuto 54 anni. Nello stesso periodo al fratello TJ fu affidata la custodia dei tre figli dello zio deceduto, congiuntamente alla nonna Katherine.\nNel 2013, dopo quasi due anni di assenza dal palco, i 3T arrivarono in Italia per tenere, tra il 5 e l'8 dicembre, quattro concerti di beneficenza a Roma, Milano, Torino e Verona.\nIl 21 febbraio 2014 parteciparono al programma della britannica ITV2 \"The Big Reunion\", dove eseguirono i loro successi \"Anything\", \"Why\" e \"I Need You\". Il 27 settembre, invece, furono a Rotterdam, Paesi Bassi, con lo spettacolo \"Back 2 the 90's\" e nel giugno successivo a Boscoducale per il concerto \"Foute Party\".\n\"The Jacksons: Next Generation\", \"Chapter III\" e progetti solisti (2015-presente).\nNel 2015 furono protagonisti di un reality negli Stati Uniti, \"\", che in ogni episodio narrava le gesta della seconda e della terza generazione dei Jackson, che oltre ai 3T e ai loro figli, riuniva molti dei loro cugini inclusi Prince, Paris e Blanket (detto anche \"Bigi\"), figli di Michael Jackson. Alla fine della stagione televisiva i 3T lanciarono il loro terzo album, \"Chapter III\".\nPer promuoverlo il 16 settembre realizzarono a Rotterdam uno spettacolo esclusivo dal nome \"3T - Up Close and Personal\", che fu descritto dalla critica come pi\u00f9 intimo e interattivo rispetto ai loro precedenti. Da quel momento l'album, che fino ad allora era disponibile solo su alcuni mercati, fu distribuito a livello mondiale. Nel 2016 parteciparono al primo album da solista di loro padre, Tito Jackson, intitolato \"Tito Time\". L'11 maggio 2018 fu estratto l'ultimo singolo dal disco \"Chapter III\", \"Fire\", commercializzato in versione digipack, accompagnato da un concerto in Italia il 29 agosto al 5\u00ba \"Michael Jackson Day\" presso il Teatro Mediterraneo di Napoli e da un secondo al teatro La Cigale di Parigi il 1\u00ba settembre. Nel 2019, TJ ha debuttato con il suo primo singolo da solista, intitolato \"Insomnia\", mentre Taryll ha realizzato il suo terzo album solista, \"Crazy Love\". Nel marzo 2020, TJ realizza invece il suo primo album da solista intitolato \"Obsession\" seguito a novembre da un ulteriore album chiamato \"Damaged\" e, nel 2021, dal progetto \"MMM\"."}
{"id": "326502", "revid": "6923", "url": "https://it.wikipedia.org/wiki?curid=326502", "title": "Tasso orario zenitale", "text": "In astronomia, il Tasso Orario Zenitale, identificato in italiano con la sigla TOZ e in inglese con ZHR, Zenithal Hourly Rate, di uno sciame meteorico \u00e8 il numero di meteore che un osservatore sarebbe in grado di osservare in un'ora, sotto un cielo buio e terso (quindi con magnitudine limite 6,5), se il radiante dello sciame fosse sempre allo zenit.\nQuando lo ZHR supera il valore 1000, si parla di tempesta meteorica.\nFormulazione matematica.\nLa formula per calcolare lo ZHR \u00e8:\nformula_1\ndove\nformula_2\nrappresenta il tasso orario dell'osservatore. N \u00e8 il numero di meteore osservate, mentre Teff \u00e8 il tempo effettivo di osservazione da parte dell'osservatore.\nEsempio: se un osservatore ha avvistato 12 meteore in 15 minuti, il tasso orario \u00e8 48 (dato da 12 diviso per 0,25 ore)\nformula_3\nEsempio: se il 20% del campo di vista dell'osservatore \u00e8 coperto dalle nuvole, k varrebbe 0,2 e F sarebbe 1,25. L'osservatore avrebbe dovuto individuare il 25% in pi\u00f9 di meteore, per questo F=1,25.\nformula_4\nrappresenta il fattore di correzione limite della magnitudine o indice di popolazione. Per ogni variazione di 1 unit\u00e0 della magnitudine limite dell'osservatore, il numero di meteore osservate varia di un fattore di \"r\", di cui va tenuto conto.\nEsempio: se r vale 2 e la magnitudine limite dell'osservatore \u00e8 5,5, il tasso orario viene moltiplicato per 2 (2 elevato alla 6,5-5,5) per conoscere quante meteore si sarebbero potute osservare con una magnitudine limite 6,5.\nformula_5\nrappresenta il fattore di correzione per l'altezza del radiante rispetto all'orizzonte (hR).\nConsiderazioni pratiche.\nLa definizione data sopra si traduce in un valore puramente teorico dello ZHR: molti sono gli aspetti pratici che nella realt\u00e0 ne abbassano il valore.\nUn primo aspetto riguarda il radiante che non \u00e8 normalmente allo zenit ma \u00e8 pi\u00f9 basso sull'orizzonte, fattore questo che diminuisce il valore dello ZHR. Inoltre, a causa del moto di rotazione della Terra, il radiante si muove nel tempo raggiungendo la massima altezza solo per un periodo limitato: bisognerebbe mettersi a volare su un aereo supersonico a una velocit\u00e0 ben precisa per riuscire a mantenere il radiante sempre al proprio zenit, rispettando la definizione data.\nUn secondo aspetto riguarda la magnitudine limite che spesso non raggiunge il valore di 6,5: ci\u00f2 significa che le meteore per essere visibili devono essere pi\u00f9 brillanti del limite teorico imposto dalla definizione dello ZHR, il che fa s\u00ec che il conteggio sia inferiore a quello che avrebbe in realt\u00e0 dovuto essere.\nAltri aspetti riguardano:\nAll'atto pratico, il numero di meteore osservabili per singolo osservatore \u00e8 generalmente dalle 3 alla 5 volte inferiore al numero di meteore previsto dallo ZHR.\nVa anche precisato che uno ZHR \u00e8 valido solo per un singolo sciame meteorico: se in una nottata dovesse manifestarsi pi\u00f9 di uno sciame, il calcolo dello ZHR va fatto separatamente per ciascuno di essi.\nEquivalent Zenithal Hourly Rate.\nLo ZHR, per definizione, deve essere calcolato su osservazioni di durata minima di 1 ora: nel caso per\u00f2 di piogge meteoriche molte intense, \u00e8 possibile calcolare il cosiddetto EZHR (Equivalent Zenithal Hourly Rate, in italiano Tasso Orario Zenitale Equivalente) su un arco di tempo pi\u00f9 limitato, ad esempio, di 10 minuti, 5 minuti o anche 1 minuto.\nAltezza sull'orizzonte.\nUno sciame meteorico presenta il massimo ZHR quando \u00e8 allo zenit o al meridiano locale, il minimo quando \u00e8 all'orizzonte: i valori intermedi sono calcolabili applicando il coseno dell'altezza apparente del centro del radiante rispetto all'orizzonte locale.\nIntegrazione su pi\u00f9 osservazioni.\nPoich\u00e9 il flusso reale di meteore di uno sciame non \u00e8 costante, un calcolo pi\u00f9 attendibile del valore dello ZHR pu\u00f2 essere ottenuto integrando un gran numero di valori ZHR rilevati da singoli osservatori distribuiti il pi\u00f9 uniformemente possibile sulle varie fasce longitudinali della Terra."}
{"id": "326504", "revid": "599013", "url": "https://it.wikipedia.org/wiki?curid=326504", "title": "Zhr", "text": ""}
{"id": "326505", "revid": "684696", "url": "https://it.wikipedia.org/wiki?curid=326505", "title": "HMS Invincible", "text": "Sei navi della Royal Navy sono state battezzate come HMS \"Invincible\"."}
{"id": "326506", "revid": "7077", "url": "https://it.wikipedia.org/wiki?curid=326506", "title": "HMS Invincible (1908)", "text": ""}
{"id": "326509", "revid": "1428919", "url": "https://it.wikipedia.org/wiki?curid=326509", "title": "Pistola laser", "text": "La pistola laser \u00e8 un misuratore di velocit\u00e0 utilizzato dalle forze dell'ordine in alternativa agli \"Autovelox\" per rilevare la velocit\u00e0 dei veicoli in transito.\nEsistono numerosi tipi di pistole laser, soprattutto negli USA, mentre quello pi\u00f9 utilizzato in Italia \u00e8 il Telelaser importato dalla ditta Eltraff che, per la sua grande diffusione, ha fatto s\u00ec che il nome di questo modello sia oramai comunemente usato per indicare tutte le pistole laser.\nIl Telelaser nasce negli USA come misuratore di distanze. Questo progetto per\u00f2 fallisce e viene quindi trasformato in un misuratore di velocit\u00e0 grazie al finanziamento di una nota compagnia assicurativa statunitense."}
{"id": "326510", "revid": "8897", "url": "https://it.wikipedia.org/wiki?curid=326510", "title": "Decimale", "text": ""}
{"id": "326511", "revid": "8897", "url": "https://it.wikipedia.org/wiki?curid=326511", "title": "Decimali", "text": ""}
{"id": "326512", "revid": "709565", "url": "https://it.wikipedia.org/wiki?curid=326512", "title": "Alan Rickman", "text": "Biografia.\nAnni giovanili.\nAlan Rickman nasce il 21 febbraio 1946 ad Hammersmith, Londra, da una famiglia operaia. Sua madre, Margaret Doreen Rose, era una casalinga di origini gallesi e di religione metodista, mentre suo padre Bernard Rickman era un operaio cattolico irlandese. Aveva un fratello maggiore, un fratello e una sorella minore. Suo padre mor\u00ec quando Alan aveva solo 8 anni lasciando sua madre sola ad allevare quattro figli. La madre si spos\u00f2 nuovamente, ma divorzi\u00f2 dopo 3 anni.\nRickman, da bambino, si dimostr\u00f2 un ottimo pittore a tempera con un'eccellente grafia e vinse una borsa di studio alla Latymer Upper School di Londra, dove cominci\u00f2 a farsi coinvolgere nella recitazione. Nonostante la sua passione per quest'arte, dopo il diploma si iscrisse alla Chelsea College of Art and Design dove cominci\u00f2 la sua strada per diventare un grafico designer, che considerava oltretutto un lavoro pi\u00f9 stabile dell'attore.\nVinse una borsa di studio per la \"Royal Academy of Dramatic Art\" che frequent\u00f2 dal 1972 al 1974. In questo tempo, studi\u00f2 Shakespeare e divise la scena con attori come Nigel Hawthorne e Sir Ralph Richardson. In questo periodo vinse premi come l'Emile Littler Prize, il Forbes Robertson Prize e il Bancroft Gold Medal. Da allora divent\u00f2 uno degli attori britannici pi\u00f9 noti anche per la sua versatilit\u00e0 e per la sua eleganza recitativa.\nDebutto.\nDopo essersi laureato al RADA, Alan Rickman lavora a lungo nel vario repertorio britannico e con vari gruppi di teatro sperimentale su produzioni come \"The Seagull\" e \"Snoo Wilson's The Grass Widow\" al Royal Court Theatre. \u00c8 apparso tre volte al Festival Internazionale di Edimburgo. Nel 1978 si esibisce con la Corte Drama Group dove mette in scena \"Romeo e Giulietta\" di Shakespeare e \"Uno sguardo dal ponte\" (\"A View from the Bridge\") di Arthur Miller. In contemporanea alla Royal Shakespeare Company (RSC), si cimenta in altre interpretazioni shakespeariane come in \"Come vi piace\".\nIn teatro, recita nelle pi\u00f9 prestigiose compagnie inglesi, lavorando in molte produzioni diverse: con la \"Library Theatre Company\" di Manchester fece esperienza di commedie leggere e farse come \"Babes in the Wood\", \"Lock Up Your Daughters\" e \"There's a Girl in My Soup\". \u00c8 stato il Re Ratto in \"Dick Whittington\" a Bristol, e Sherlock Holmes a Birmingham.\nPrende il ruolo principale maschile che porter\u00e0 la RSC a produrre la versione teatrale de \"Le relazioni pericolose\", diretto da Christopher Hampton. Lo spettacolo va oltre oceano e viene rappresentato a Broadway nel 1986, riscuotendo un grande successo e vale anche una nomination ai Tony Award a Rickman per la sua interpretazione del visconte Valmont. Mentre frequenta la RSC, condivide la casa con un altro membro della compagnia, Ruby Wax. Rickman la indirizza per la commedia e dirige per lei alcuni dei suoi show di successo.\nPer il pubblico televisivo divenne famoso come il Reverendo Slope per l'adattamento di \"Barchester Towers\" andato in onda sulla BBC nel 1980\nInterpreta a teatro il ruolo di Antonio accanto ad Helen Mirren, che interpreta Cleopatra, al Royal National Theatre e nella produzione del Riverside Studio di \"Amleto\" nel 1991, diretto da Robert Sturua. Nella compagnia rimane per\u00f2 solo un anno, in quanto trovava l'ambiente troppo limitante e tradizionalista. Nel 1995 dirige la versione teatrale al Teatro Almeida di Londra de \"L'ospite d'inverno\" e l'anno dopo, dirige anche la versione cinematografica che ottiene ottime critiche grazie anche all'interpretazione delle due attrici Phyllida Law e Emma Thompson, madre e figlia nella vita reale oltre che nel film.\nCinema e musica.\nNel 1988 viene scelto da John McTiernan e vola ad Hollywood per il ruolo del pericoloso terrorista tedesco Hans Gruber in \"Trappola di cristallo\", primo episodio della saga di \"Die Hard\" con protagonista Bruce Willis. Il suo personaggio comparir\u00e0 anche in alcune sequenze del terzo capitolo, \"Die Hard - Duri a morire\".\nNel 1989 gira insieme a Susan Sarandon \"Un detective... Particolare (the January man)\" e nel 1991 interpreta il crudele Sceriffo George di Nottingham in \"Robin Hood - Principe dei ladri\", accanto a Kevin Costner, per il quale si aggiudica un BAFTA.\nQuesto personaggio gli vale la possibilit\u00e0 di farsi conoscere al vasto pubblico proprio per la sua capacit\u00e0 a ricoprire ruoli da cattivo. Pare che Costner abbia fatto tagliare molte scene di Rickman per paura che l'intensit\u00e0 del personaggio dello Sceriffo di Nottingham oscurasse la sua. Sempre in \"Robin Hood\", Rickman apporta delle modifiche al copione improvvisando scene che poi il regista decise di lasciare perch\u00e9 molto divertenti, come ad esempio il momento in cui, con le gambe, apre quelle di Lady Marian (Mary Elizabeth Mastrantonio) durante la celebrazione del loro matrimonio. Sempre nel 1991 gira \"Close My Eyes\", accanto a Clive Owen.\nRickman dimostra di avere anche capacit\u00e0 recitative per la commedia, apparendo in film come \"Galaxy Quest\" (1999), \"Dogma\" e \"Love Actually - L'amore davvero\" (2003). Nel 1995 recita accanto a Hugh Grant in \"Un'avventura terribilmente complicata\" di Mike Newell che gli vale qualche soddisfazione in patria. Nello stesso anno, Rickman rifiut\u00f2 di impersonare Alec Trevelyan (affidato poi a Sean Bean) nel film di James Bond, \"GoldenEye\".\nNel 1996 ricopre il ruolo di \u00c9amon de Valera nel film \"Michael Collins\", al fianco di Liam Neeson. Contemporaneamente, ricopre ruoli romantici in pellicole inglesi quali il colonnello Brandon in \"Ragione e Sentimento\" di Ang Lee e il fantasma Jamie ne \"Il fantasma innamorato\" di Anthony Minghella. Vince un Golden Globe e un Emmy nel 1996 per la sua interpretazione nel film TV \"Rasputin: Dark Servant of Destiny\" e riceve un'altra nomination agli Emmy per il ruolo del Dr. Alfred Blalock in \"Medici per la vita\", nel 2004.\nNel 2000 partecipa al video musicale dei Texas, del brano intitolato \"In Demand\", premiato tra l'altro all'European MTV dello stesso anno. Nel video, Alan Rickman e Sharleen Spiteri (la cantante dei Texas) danzano un sensuale tango e il videoclip fu nominato come miglior video britannico al BRIT Award.\nNel 2001 \u00e8 il protagonista del film indipendente di Mike Binder \"The Search for John Gissing\" ricoprendo un ruolo ricco di ilarit\u00e0, dando al personaggio la sua spiccata eleganza e facendo trasparire il suo marcato senso dell'umorismo. Il film vince come miglior film indipendente al Sarasota Film Festival quello stesso anno. Dal 2001 al 2011 ha ricoperto il ruolo dell'insegnante di pozioni Severus Piton nella trasposizione cinematografica della saga di Harry Potter. Originariamente, per il ruolo di Piton era stato scelto Tim Roth, che per\u00f2 rifiut\u00f2. Alan Rickman ha presentato sul palcoscenico teatrale la commedia romantica di No\u00ebl Coward \"Vite in privato\", che venne trasferita a Broadway dopo il successo ottenuto al Teatro Albery di Londra e che si concluse nel 2002. Questa produzione vinse un Tony Award. Rickman \u00e8 uno dei vari artisti che recita sonetti di Shakespeare nel CD \"When Love Speaks\", realizzato nel 2002.\nNel 2003, come riconoscimento alla sua classe, ai suoi sforzi e alla sua bravura diventa il vicepresidente della RADA. Partecipa anche a diverse opere musicali ricoprendo il ruolo del Maestro di Cerimonia, annunciando i vari strumenti nel \"Tubular Bells Part II\" di Mike Oldfield e in un brano del cantautore inglese Adam Leonard. Nel 2005 presta la sua voce al robot Marvin nel film \"Guida galattica per autostoppisti\". Sempre nel 2005 dirige \"My Name is Rachel Corrie\" al Royal Court Theatre di Londra vincendo il Theatre Goers' Choice Awards come miglior regia.\nNel 2006 Rickman \u00e8 occupato nel girare \"Snow Cake\" (mai uscito in Italia) accanto alle attrici Sigourney Weaver (con la quale ha gi\u00e0 lavorato in \"Galaxy Quest\") e Carrie-Anne Moss, debuttando con questo film al Festival Internazionale del cinema di Berlino. Lo stesso anno recita accanto a Dustin Hoffman in \"Profumo - Storia di un assassino\", diretto da Tom Tykwer. Nel 2007 recita in \"Nobel Son - Un colpo da Nobel\" dove interpreta il vincitore di un Premio Nobel per la chimica.\nNel 2007 \"Entertainment Weekly\" lo ha nominato uno dei personaggi preferiti della cultura pop riferendosi al ruolo di Piton: \u00abPur non apparendo in molte scene in quelle dove appare ti cattura in ogni minuto.\u00bb e che \u00ab\u00e8 capace di trasformare ogni risposta in una sinfonia di disprezzo\u00bb. Il quotidiano inglese \"The Express\" ha riportato un'intervista ad Alan Rickman impegnato nelle riprese dopo l'uscita di \"Harry Potter e il principe mezzosangue\"; quando gli \u00e8 stato chiesto di sbilanciarsi sulla natura del personaggio di Piton, Rickman ha risposto: \u00abNon parlo mai di Severus Piton o di Harry Potter\u2026 dir\u00f2 solo che le riprese stanno andando avanti molto bene\u00bb. Prima dell'uscita del libro \"Harry Potter e il principe mezzosangue\", Rickman aveva parlato di Piton in alcune occasioni con estrema tranquillit\u00e0 ma, alla luce dei risvolti dell'ultimo libro, decise di non parlarne affatto per non far trapelare niente del suo personaggio.\nNel 2007 Alan Rickman appare nel musical di Tim Burton \"Sweeney Todd - Il diabolico barbiere di Fleet Street\", accanto a Johnny Depp ed Helena Bonham Carter, ricoprendo il ruolo del perfido Giudice Turpin. Secondo il \"Miami Herald\", Rickman \u00abrende la perfidia del Giudice Turpin qualcosa da assaporare e, contemporaneamente da disprezzare, con la sua putrida moralit\u00e0 e la sua arroganza\u00bb. Nel 2014 torna alla regia cinematografica con \"Le regole del caos\", di cui \u00e8 anche uno degli interpreti nel ruolo di re Luigi XIV.\nNonostante abbia perso all'asta l'acquisto del Riverside Theatre di Hammersmith (suo quartiere natale a Londra), \u00e8 rimasto legato ai palchi inglesi. Da sempre acceso sostenitore del Partito Laburista, ha fatto tante apparizioni per beneficenza e ha supportato diverse organizzazioni umanitarie partecipando ad esempio, al compleanno pubblico di Aung San Suu Kyi, l'attivista birmana che ha passato molti anni agli arresti domiciliari per motivi politici.\nAlan Rickman \u00e8 stato scelto dalla rivista \"Empire\" come una delle 100 stelle pi\u00f9 sexy della storia del cinema (n. 8 per l'anno 2010) e si guadagna la posizione n. 59 come uno dei 100 migliori attori di tutti i tempi, lista del mese di ottobre del 1997. La rivista lo ha anche messo al n. 19 come uno dei pi\u00f9 grandi attori viventi over 50. \u00c8 stato nominato due volte al \"Tony Award\" di Broadway come miglior attore nel 1987 per \"Les Liaisons Dangereuses\" e nel 2002 per il remake di No\u00ebl Coward \"Private Lives\".\nMalattia e morte.\nNell'agosto 2015 Rickman ha subito un ictus minore, che ha portato alla diagnosi di un tumore del pancreas. Ha rivelato il fatto di avere un tumore in fase terminale solo ai suoi amici e confidenti pi\u00f9 stretti. Il 14 gennaio 2016, Rickman muore a Londra poco prima di compiere 70 anni. I suoi resti sono stati cremati il 3 febbraio 2016 nel West London Crematorium a Kensal Green e le sue ceneri sono state date alla moglie, Rima Horton. I suoi ultimi due film, \"Il diritto di uccidere\" e \"Alice attraverso lo specchio\", sono stati dedicati alla sua memoria.\nVita privata.\nNel 1965 conosce l'attivista politica Rima Horton. La coppia inizia a vivere insieme nel 1977 e nel 2012 convola a nozze. Non hanno avuto figli. Era padrino dell'attore Tom Burke. \nDoppiatori italiani.\nNelle versioni in italiano dei suoi film, Alan Rickman \u00e8 stato doppiato da:\nDa doppiatore \u00e8 sostituito da:"}
{"id": "326514", "revid": "729019", "url": "https://it.wikipedia.org/wiki?curid=326514", "title": "Dispareunia", "text": "La dispareunia (dal greco, \"dys\", cattivo, e \"pareunos\", che giace accanto) \u00e8 un dolore che la donna avverte nell'area della vagina o della pelvi durante un rapporto sessuale. Insieme al vaginismo fa parte dei \"Sexual Pain Disorders\" (Sexual Pain Disorders - Dyspareunia), ossia quei disturbi dolorosi che compaiono durante l'attivit\u00e0 sessuale. La dispareunia femminile non va assimilata alla vulvodinia, un disturbo che si manifesta anche in assenza di contatti sessuali di coppia.\nIl disturbo causa ripercussioni a volte anche gravi sulla qualit\u00e0 della vita, non solo della donna ma anche della coppia. Nella dispareunia entrano in gioco fattori fisici e psicologici, ma a volte anche problemi di coppia (conflitti fra partner, preliminari frettolosi, scarsa compatibilit\u00e0 anatomica, sesso anale compulsivo).\nEpidemiologia.\nLa dispareunia colpisce il 12-15% delle donne in et\u00e0 fertile e fino al 44% delle donne in post-menopausa. La dispareunia in post-menopausa \u00e8 pi\u00f9 frequente per l'atrofia a cui va incontro la parete vaginale, con conseguente secchezza, perdita di elasticit\u00e0 e di spessore. A volte il pudore sessuale impedisce a molte donne di comunicare al medico questo tipo di disturbi e, di conseguenza, prima di giungere a una diagnosi, trascorrono in media 6-7 mesi.\nClassificazione della dispareunia.\nA seconda della sede del dolore, si parla di dispareunia superficiale, quando i disturbi sono localizzati all'introito o nel primo tratto della vagina e compaiono anche ai primi tentativi di penetrazione, e di dispareunia profonda quando il dolore si verifica a penetrazione completa.\nSottotipi di dispareunia.\nPer meglio definire le caratteristiche della disfunzione si potr\u00e0 fare riferimento ad uno dei sottotipi con cui \u00e8 possibile circoscrivere la concorsualit\u00e0 eziologica della dispareunia, che pu\u00f2 identificarsi come: primaria (o permanente); secondaria (o acquisita); situazionale (per luogo o partner); occasionale (o casuale, \"random\").\nTrattamento.\nI preparati da banco contenenti sostanze idratanti e lubrificanti sono utili per ridurre bruciore e secchezza vaginale; migliorano i sintomi in molte donne ma non trattano le modificazioni fisiologiche che sono alla base del tipo pi\u00f9 frequente di dispareunia, quello che si verifica in post-menopausa. Pertanto, in questo tipo di condizione, spesso si preferisce somministrare estrogeni per via sistemica o per via locale, in grado di aumentare le secrezioni, l'elasticit\u00e0 e lo spessore della parete vaginale. Gli estrogeni per via locale sono da preferire perch\u00e9 il loro basso assorbimento induce una minore insorgenza di effetti collaterali.\nDispareunia maschile.\nAnche l'uomo pu\u00f2 manifestare dolore genitale nel corso di un rapporto sessuale, o immediatamente dopo l'eiaculazione. Il termine \"dispareunia maschile\" \u00e8 tuttavia poco usato nella terminologia scientifica e si preferisce parlare di \"coito doloroso\".\nIl dolore pu\u00f2 essere causato essenzialmente da: \"frenulo\" \"breve\" (sottile membrana che collega il glande e il prepuzio), \"fimosi\" (pelle del prepuzio non sufficientemente elastica da consentire la fuoriuscita del glande), \"parafimosi\" (prepuzio retratto e serrato ad anello nella congiunzione glande-asta del pene), \"malattia di La Peyronie\" (o Induratio penis plastica, progressiva fibrosi della tunica albuginea, la membrana che riveste i corpi cavernosi del pene), \"pene ricurvo\" o \"recurvatum penis\" (curvatura anomala del pene nello stato di erezione), \"processi infiammatori\" del glande, prepuzio e uretra. La dispareunia dell'uomo pu\u00f2 essere dovuta anche a fattori causali presenti nella partner: imene resistente o fibroso, secchezza delle pareti e riduzione del lume vaginale in post-menopausa, infibulazione (esiti cicatriziali prodotti da pregresse mutilazioni dei genitali femminili).\nDSM IV e diagnosi differenziale.\nIl DSM IV-TR propone una diagnosi differenziale con la \"Disfunzione sessuale dovuta ad una condizione medica generale\" (dispareunia dovuta ad effetti fisiologici quali: insufficiente lubrificazione vaginale, patologia pelvica da infezioni vaginali o urinarie, endometriosi, aderenze o tessuto cicatriziale vaginale, atrofia vaginale post-menopausale, caduta di estrogeni durante l'allattamento, irritazioni o infezioni delle vie urinarie, disturbi gastrointestinali) e la \"Disfunzione sessuale indotta da sostanze\" (dispareunia causata ad es. da uso di flufenazina, tioridazina e amoxapina). Se la dispareunia \u00e8 concomitante con una delle disfunzioni descritte e si ritiene che vi concorrano anche fattori intrapsichici o interpersonali, si proporr\u00e0 diagnosi di \"Dispareunia dovuta a Fattori Combinati\", se non sono presenti disfunzioni da condizione medica generale o indotte da sostanze, si prospetter\u00e0 una valutazione di \"Dispareunia dovuta a Fattori Psicologici\"."}
{"id": "326535", "revid": "729019", "url": "https://it.wikipedia.org/wiki?curid=326535", "title": "Esofagite", "text": "Lesofagite (dal greco \"oisophagos\", esofago, e \"itis\", infiammazione) \u00e8 una infiammazione acuta o cronica della mucosa dell'esofago.\nCause.\nRare cause di esofagite possono essere l'avvelenamento da sostanze caustiche, le infezioni micotiche (candidosi), virali e batteriche soprattutto nei pazienti immunodepressi, e la radioterapia che provoca come effetto collaterale appunto l'esofagite da raggi. Ma la causa pi\u00f9 frequente \u00e8 la malattia da reflusso gastroesofageo dovuta all'incapacit\u00e0 dello sfintere inferiore dell'esofago di impedire il reflusso di succo gastrico, che svolge un'azione irritante e lesiva nei confronti della mucosa esofagea; si ha esofagite quando i meccanismi difensivi dell'esofago non sono pi\u00f9 sufficienti a tamponare l'acidit\u00e0 del contenuto refluito dallo stomaco. Altre cause di esofagite sono la malattia di Crohn e l'esofagite ulcerativa idiopatica, l'esofagite erpetica, la stasi venosa cronica e gli agenti traumatici come l'intubazione.\nSintomi.\nI sintomi principali dell'esofagite sono il dolore retrosternale o toracico, disfagia e odinofagia. \nIl principale sintomo del reflusso gastroesofageo \u00e8 una sensazione di bruciore localizzata nella parte medio-inferiore dello sterno. Il reflusso si verifica principalmente dopo i pasti, viene favorito dalla posizione orizzontale o piegata in avanti, e dall'assunzione di eccessive quantit\u00e0 di cibi grassi, condimenti piccanti, aglio e cipolla, cioccolato, caff\u00e8, menta, alcol e bevande gassate; inoltre colpisce con maggiore frequenza i fumatori. Anche alcuni farmaci possono indurre esofagite. Da pochi anni \u00e8 stata scoperta una correlazione con faringite e laringite catarrale cronica che possono essere causate dal reflusso. Altri sintomi sono la raucedine e la perdita di peso. \u00c8 possibile l'instaurarsi di quadri di polmonite \"ab ingestis\" in caso di aspirazione nei polmoni di cibo.\nSpesso \u00e8 presente l'ernia iatale, ma la sua assenza non esclude la possibilit\u00e0 di una malattia da rigurgito. La persistenza del reflusso pu\u00f2 causare un'infiammazione cronica dell'esofago con presenza di ulcere sanguinanti, che talora guariscono lasciando cicatrici stenosanti (stenosi dell'esofago).\nInfine si possono avere i sintomi dell'esofagite pure in assenza di danno esofageo, \u00e8 qui che si parla quindi di esofago ipersensibile.\nDiagnosi.\nSi basa sulla sintomatologia tipica e sull'eventuale Esofagogastroduodenoscopia, che pu\u00f2 essere normale in caso di malattia da reflusso senza esofagite. Se la biopsia eseguita durante l'esofagoscopia dimostra un esofago di Barrett, \u00e8 necessaria una terapia protratta ed un attento monitoraggio per ridurre il rischio di insorgenza del tumore dell'esofago.\nIn caso di presenza di sintomi di disfagia, spesso si approfondisce il quadro clinico con l'esecuzione di una Manometria esofagea, a volte associata a pH-metria esofagea.\nIn casi specifici si pu\u00f2 anche eseguire il Test di Bernstein, che consiste nell'instillazione nell'esofago di sostanze debolmente acide, per verificare la possibilit\u00e0 di riproduzione dei sintomi tipici.\nClassificazioni.\nL'estensione e la severit\u00e0 delle lesioni sono stabilite usando la classificazione di Savary-Miller modificata.\nClassificazione dell'esofagite da reflusso secondo Savary-Miller:\nClassificazione dell'esofagite da reflusso secondo la \"classificazione Los Angeles\"\nTerapia.\nInizialmente occorre eliminare i pasti abbondanti e ricchi di grassi, e ridurre nettamente i cibi che facilitano il rigurgito, il fumo e l'obesit\u00e0. Inoltre \u00e8 necessario mangiare lentamente e masticare a lungo, evitando di coricarsi subito dopo i pasti. Se questi accorgimenti non sono sufficienti si ricorre a terapia farmacologica per facilitare lo svuotamento gastrico ma soprattutto per ridurre l'acidit\u00e0 del succo gastrico e diminuirne il potere irritante per l'esofago. \nA livello farmacologico, gli inibitori di pompa protonica (IPP; \"-prazoli\") sono attualmente i farmaci di prima scelta, ed hanno quasi completamente sostituito gli \"anti-H2\" (come la Ranitidina); a volte sono associati con farmaci procinetici (Domperidone, Metoclopramide).\nIn rari casi occorre provvedere con un intervento chirurgico (per il ripristino funzionale della barriera fisiologica antireflusso a livello del SEI/cardias): plastica antireflusso secondo \"Nissen-Rossetti\" (Fundoplicatio) o secondo \"Dor\".\nEsofago ipersensibile.\nCondizione patologica in cui sono presenti i sintomi dell'esofagite in assenza di danni endoscopici rilevabili tramite esofagogastroduodenoscopia."}
{"id": "326536", "revid": "1031941", "url": "https://it.wikipedia.org/wiki?curid=326536", "title": "Iazigi", "text": "Gli Iazigi o Jazigi furono un popolo di origine sarmata che, in origine vivevano nei pressi del Mar d'Azov, a sud del Volga. Attorno al 20 migrarono dietro indicazione dell'imperatore romano Tiberio, nella piana del Tibisco (attuale Ungheria orientale), dove rimasero fino all'arrivo degli Unni.\nStoria.\nI primi due secoli.\nMigrarono nell'attuale Oltenia attorno al principio del I secolo, e confinando pertanto con i Geti ad est, i Mesi ed i Triballi al sud, i Daci a nord ed a ovest. Dall'Oltenia migrarono, per volere dell'imperatore romano Tiberio con il quale intrattennero rapporti di \"amicitia populi romani\", nella grande pianura ungherese del Tibisco attorno al 20 circa.\nDurante l'Anno dei quattro imperatori, quando Vitellio era al potere e Vespasiano si preparava a detronizzarlo, mentre quest'ultimo accumulava le forze, ad Aponio Saturnino, che reggeva la Mesia, fu ordinato di affrettarsi con l'esercito della Mesia per poter al pi\u00f9 presto attaccare l'Italia. Tuttavia, per non esporre le inermi popolazioni del territorio all'assalto di genti barbariche, uniti alla spedizione i capi dei Sarmati Iazigi che governavano la Mesia. Questi offrirono a supporto della spedizione i sudditi e la cavalleria, ma i Romani rifiutarono, temendo che potessero macchinare rivolte ostili nell'esercito stesso.\nDurante il regno di Domiziano, si allearono ai vicini Quadi e mossero guerra all'impero nel 92 (campagne suebo-sarmatiche di Domiziano); riuscendo ad attraversare il Danubio, ed intercettati da una legione romana, riuscirono a distruggerla completamente. Gli storici moderni credono si tratti della Legio XXI \"Rapax\" o della V \"Alaudae\".\nForse combatterono al fianco dei Romani, come alleati e \"clienti\" dell'imperatore romano Traiano, nel corso della conquista della Dacia, ma gi\u00e0 nel corso del 107 erano in guerra con l'allora governatore della Pannonia inferiore, Adriano, e che, una decina d'anni pi\u00f9 tardi (nel 117-119), quando questi divenne imperatore, siglarono un trattato di pace.\nCirca cinquant'anni pi\u00f9 tardi tornarono a compiere razzie nei territori romani delle province danubiane di Pannonia inferiore e Mesia superiore, oltrech\u00e9 delle Tre Dacie, nel corso delle guerre marcomanniche durante il regno dell'imperatore Marco Aurelio e poi del figlio Commodo (tra il 167 ed il 183).\nDal III secolo all'avanzata degli Unni nel V secolo.\nIn seguito furono quasi completamente sterminati da Attila nel V secolo. La provincia romena di Ia\u0219i prende il nome dagli Iazigi. La loro lingua era lo \"jassico\" o \"iazigo\", riconosciuto come una variante dell'osseto."}
{"id": "326537", "revid": "486946", "url": "https://it.wikipedia.org/wiki?curid=326537", "title": "S.T.A.R.S. Bravo Team", "text": ""}
{"id": "326539", "revid": "117366215", "url": "https://it.wikipedia.org/wiki?curid=326539", "title": "Sonata per pianoforte n. 11 (Mozart)", "text": "La sonata per pianoforte n. 11 (\"Klaviersonate Nummer 11\") in La maggiore K 331 (K6 300i) \u00e8 una composizione di Wolfgang Amadeus Mozart. \u00c8 molto conosciuta per il suo terzo movimento, il rond\u00f2 \"alla turca\".\nLa data della sua composizione \u00e8 incerta: datata da Ludwig von K\u00f6chel e Alfred Einstein (insieme alle sonate K 330 e K 332) al 1778 a Parigi, in seguito il musicologo Alan Tyson, mediante un'analisi della carta dei manoscritti, ha proposto la datazione di queste sonate al 1783 a Salisburgo o a Vienna.\nLa sonata \u00e8 composta da tre movimenti:\nTutti e tre i movimenti sono in tonalit\u00e0 di la maggiore o minore, quindi si tratta di una composizione omotonale.\nIl manoscritto.\nMozart scrisse la partitura autografa della sonata in la maggiore in un manoscritto di nove pagine. Fino al 2014 era considerata perduta la maggior parte dell'autografo, dato che solo l'ultima pagina del manoscritto - contenente la parte conclusiva del finale \"Alla turca\" - era stato conservato nel Mozarteum di Salisburgo.\nLe prime otto pagine erano raccolte in due fogli: il primo foglio, contenente le pagine 1-2 e 7-8, \u00e8 al momento da considerarsi perduto; il secondo foglio (da pagina 3 a pagina 6 del manoscritto), contenente la conclusione del primo movimento (dalla variazione n.3 alla fine) e la parte iniziale del secondo movimento (ossia l'intero menuetto e la parte iniziale del trio), \u00e8 stato ritrovato nel settembre del 2014 presso la collezione musicale della Biblioteca Nazionale Sz\u00e9ch\u00e9nyi di Budapest durante una ricognizione di materiale non catalogato.\nUna nuova edizione critica della sonata curata da Wolf-Dieter Seiffert \u00e8 stata pubblicata nel 2015 da G. Henle Verlag; la nuova edizione, basata principalmente sul confronto fra i due autografi parziali di Budapest e Salisburgo e la prima edizione a stampa pubblicata da Artaria nel 1784, introduce numerose correzioni nello spartito.\nLa nuova versione della sonata, basata sul ritrovamento di Budapest, \u00e8 stata eseguita in pubblico per la prima volta dal pianista ungherese Zolt\u00e1n Kocsis nel settembre del 2014.\nStruttura.\nAndante grazioso.\nLa composizione si discosta dalle sonate che Mozart aveva precedentemente scritte. Il primo movimento (\"Andante grazioso\") invece di ricalcare la consueta forma-sonata presenta un tema lento, simile a certe arie pastorali dell'op\u00e9ra-comique francese, che viene ripreso in una serie di variazioni. La melodia di base si pu\u00f2 considerare popolare ma viene resa preziosa dagli espedienti tecnici usati nella scrittura e dal notevole dinamismo. Nelle variazioni il tema principale \u00e8 sempre riconoscibile tanto che ognuna potrebbe costituire un pezzo a s\u00e9 stante.\nMenuetto.\nLa possibile origine francese emerge anche dalla scelta di porre il minuetto, caratterizzato non solo dal ritmo ma anche dalla cantabilit\u00e0, come secondo movimento.\nRond\u00f2.\nIl \"rond\u00f2\" finale (noto anche come \"Rond\u00f2 alla Turca\" o \"Marcia alla turca\") \u00e8 un pezzo pieno di brio il cui carattere \"turco\" viene reso attraverso l'imitazione pianistica, con le acciaccature e gli accordi rapidamente arpeggiati, della musica suonata dalle bande dei giannizzeri, ricche di strumentini e piccole percussioni (la cosiddetta \"musica turca\", appunto). All'epoca di Mozart tale effetto veniva reso anche con il pedale delle turcherie del fortepiano, che forniva effetti simili alle percussioni.\nLo stile turco \u00e8 ripreso da Mozart anche in altre opere, come \"Il ratto dal serraglio\".\nL'indicazione di tempo \u00e8 problematica: nella nuova edizione critica Henle Verlag viene ripristinata per il finale l'indicazione \"Allegrino\" (presente nella prima edizione a stampa di Artaria e nel manoscritto del copista di Mozart, conservato a Praga) in luogo del pi\u00f9 usuale \"Allegretto\"."}
{"id": "326541", "revid": "7", "url": "https://it.wikipedia.org/wiki?curid=326541", "title": "Terapia musicale", "text": ""}
{"id": "326547", "revid": "101513790", "url": "https://it.wikipedia.org/wiki?curid=326547", "title": "Technorati", "text": "Technorati \u00e8 stato un motore di ricerca dedicato al mondo dei blog. Dal dicembre 2005 Technorati ha indicizzato pi\u00f9 di 20 milioni di blog. Technorati \u00e8 stato fondato da Dave Sifry e la sede \u00e8 presso San Francisco, California, USA.\nIl termine \"technorati\" \u00e8 una crasi, cio\u00e8 un termine nato dall'unione di due parole: \"Technological literati\" (traducibile in italiano come \"intellettuali tecnologici\").\nLa nuova versione del motore di ricerca \u00e8 focalizzata sulla blogosfera in lingua inglese, quindi non supporta pi\u00f9 i post scritti in altre lingue, e nemmeno quelli bilingui.\nNel 2016 Synacor acquisisce Technorati per $3 millioni."}
{"id": "326549", "revid": "10188838", "url": "https://it.wikipedia.org/wiki?curid=326549", "title": "Mai dire gol", "text": ""}
{"id": "326550", "revid": "125802504", "url": "https://it.wikipedia.org/wiki?curid=326550", "title": "Mai dire domenica", "text": "Mai dire domenica \u00e8 stato un programma televisivo condotto in diretta dalla Gialappa's Band e il Mago Forest in onda dal 27 gennaio 2002 al 2 maggio 2004 alle 20:30 in prima serata su Italia 1. Le puntate, come si deduce dal nome della trasmissione, andavano in onda alla domenica.\nStoria.\nIl programma \u00e8 l'erede di \"Mai dire Gol\", terminato nel febbraio 2001. Viene ripreso in modo massiccio il format usato nella seconda edizione di \"Mai dire Grande Fratello\" grazie anche al ritorno di molti comici e dei loro personaggi di quell'edizione. Ogni edizione si concludeva con un'ora, invece nell'ultima di due ore.\nContenuti.\nIl programma, della durata di sessanta minuti, \u00e8 un concentrato di sketches classici stile \"Mai dire Gol\" oltre a qualche filmato sul calcio e lo sport in generale, non senza qualche sketch sul \"Grande Fratello\" (questi sketch erano per\u00f2 caratteristica soprattutto del programma autunnale). Vengono ampiamente ripresi molti personaggi gi\u00e0 apparsi nella seconda edizione di \"Mai dire Grande Fratello\" come MedioMan, l'ingegner Cane, Olmo, l'aspirante \"iena\" e inviato di Striscia la notizia Bum Bum Picozza oltre all'imitazione di Carlo Lucarelli a opera di Fabio De Luigi e il Ministro Moratti, la Cortelletti, Vanette a opera di Paola Cortellesi. Nel programma tornano gli stacchetti delle \"Letteronze\" (fra cui: Gloria Anselmi, Cosmanna Ardillo, Silvia Calabr\u00f2, Andrea Delogu, Giulia Olivetti, Valeria Sonzogni, Eleonora Rossi, Monica Somma, Federica Ridolfi, Barbara Matera, Barbara Petrillo, Serena De Lorenzis e Elisabetta Liberale).\nNell'ultima edizione fa il suo esordio il comico Marcello Cesena, che si render\u00e0 protagonista di diversi siparietti comici prodotti in proprio. Altri comici che parteciparono alla trasmissione furono Neri Marcor\u00e8, Lucia Ocone, Gabriella Germani, Giobbe Covatta, Natalino Balasso, Ficarra e Picone, Luciana Littizzetto e Giovanni Esposito oltre ai ritorni di Antonio Albanese (solo per qualche puntata) e di Aldo Giovanni e Giacomo. Gli spettatori da casa, inoltre, potevano creare filmati divertenti da mandare in trasmissione: in una puntata venne trasmesso il video \"Starfinger\" (parodia di \"Star Trek\") e, a distanza di anni, si scopr\u00ec che l'autore del video era CarlettoFX, frontman della band Rock-demenziale Gem Boy.\nMai dire Luned\u00ec.\nQuando il format-tipo di \"Mai dire domenica\" fu spostato il giorno successivo in prima serata, la trasmissione assunse il nome di Mai dire luned\u00ec, in onda per l'appunto ogni luned\u00ec in diretta intorno alle 21:00 per due ore circa in prima serata sempre su Italia 1 dall'11 aprile al 28 novembre 2005 con la conduzione della Gialappa's Band e del Mago Forest.\nAndarono in onda due edizioni, la prima iniziata l'11 aprile e terminata il 30 maggio 2005 e la seconda cominciata il 19 settembre con una puntata di introduzione chiamata Mai dire luned\u00ec - Anteprima (nome utilizzato anche per le successive prime parti delle puntate della stagione seguente) e terminata il 28 novembre 2005.\nVennero introdotte fiction surreali e demenziali come \"Sensualit\u00e0 a corte,\" \"Tua sorella\" o \"Don Babbeo\" (parodia di \"Don Matteo\") o venivano proposti comizi capeggiati da Cetto La Qualunque (alias Antonio Albanese). Esordiscono anche i trailer cinematografici \"Speciale cinema\" (in piena storpiatura e parodia) di Maccio Capatonda ormai divenuti un cult, prodotti per\u00f2 da una societ\u00e0 esterna a Mediaset, ovvero la milanese Short-Cut. La trasmissione lanci\u00f2 nuovi comici come Giovanni Cacioppo pur confermando nomi quali Giobbe Covatta, Natalino Balasso, Fabio De Luigi, Marcello Cesena, Lucia Ocone, Ubaldo Pantani, Gabriella Germani e Corrado Nuzzo e Maria Di Biase. Nella seconda edizione torn\u00f2 anche Paola Cortellesi.\nMai dire Marted\u00ec.\nNel 2007 la Gialappa's Band, dopo \"Mai dire Reality\", mantiene il marted\u00ec come giorno di messa in onda, \"Mai dire Luned\u00ec\" diventa dunque Mai dire Marted\u00ec, in onda per l'appunto ogni marted\u00ec in diretta con la confermata conduzione del trio e del Mago Forest, dal 23 gennaio 2007 al 24 giugno 2008.\nPrima edizione.\nInizi\u00f2 il 23 gennaio e termin\u00f2 il 3 aprile 2007. Il programma va in onda in prima serata dalle 21:00 alle 23:00. Tra il cast compaiono, Marcello Cesena (con le nuove puntate di \"Sensualit\u00e0 a corte\" e la nuova serie \"Dr. House\", una micro fiction parodica della serie televisiva \"Dr. House - Medical Division\" anche con Francesca Faiella che interpreta Cameron, una giovane e svampita dottoressa, Fabrizio Lo Presti che interpreta Foreman, un medico nero con i capelli ricci, Marcella Silvestri che interpreta Cuddie, l'amministratore delegato dell'ospedale) oltre a Giovanni Cacioppo, la coppia Nuzzo-Di Biase, Ubaldo Pantani, Paola Minaccioni, Federica Cifola e Virginia Raffaele e il ritorno di Fabio De Luigi e Caterina Guzzanti. Tornano anche Maccio Capatonda e la Short-Cut con una serie di nuovi sketch, tra cui il cantante Mariottide oltre agli spot dei kit fai-da-te delle \"Edizioni del Bradipo\" con Pippo Lorusso. Ritornano Emilio Gatto ed Alessandro Cantarella con la sit-com \"Ormoni e Neuroni\", una divertente visione della vita vista dall'emisfero emotivo e dall'emisfero razionale. Scompaiono invece i filmati riguardanti il calcio e lo sport in generale.\nSeconda edizione.\nInizi\u00f2 il 25 marzo e termin\u00f2 il 24 giugno 2008. Il programma va in onda in seconda serata dalle 22:10 alle 23:50. Confermato alla conduzione il Mago Forest, e nel cast Marcello Cesena, Maccio Capatonda con l'esordio della coppia comica Gigi e Ross e di Fabrizio Casalino. Le novit\u00e0 dell'edizione sono lo studio ambientato in un terminal dell'aeroporto e il gruppo musicale all'interno del programma, che per la prima volta suona dal vivo sia la sigla iniziale che i numerosi stacchetti durante la puntata: i musicisti uomini cantano e suonano tutti la chitarra mentre tra le donne abbiamo una flautista, una sassofonista, una violinista, una pianista e Inna, sensuale ragazza russa che sa suonare solo il triangolo, mentre invece scompaiono le letteronze.\nLe nuove imitazioni stavolta prendono di mira Giovanni Allevi, gli Zero Assoluto, Mario Biondi, Gigi D'Alessio, Gianluca Grignani, Amy Winehouse, Filippo Inzaghi, Tiziano Ferro che spesso duetta, farfugliando il testo, con l'ospite della serata, alcuni concorrenti della contemporanea edizione del \"Grande Fratello\" e la caricatura del quiz notturno \"The Box Game\". Non mancano i trailer di \"Speciale cinema\", la fiction \"L'ottavo sigillo\" dove Antonio (Alessandro Cantarella) gioca a scacchi con la morte (Emilio Gatto), gli spot di una fantomatica agenzia di scommesse (\"Bet and Wait\", con chiara allusione alla ben nota Bwin) e di un prodotto che dovrebbe \"fermare la mente\", \"Brain Stop\". La decima e ultima puntata del 3 giugno 2008 venne rinviata al 24 giugno per un lutto che colp\u00ec la redazione."}
{"id": "326551", "revid": "104458", "url": "https://it.wikipedia.org/wiki?curid=326551", "title": "Val Bregaglia", "text": "La Val Bregaglia (toponimo italiano; \"Val Bregaia\" in dialetto chiavennasco; \"Val Bargiaglia\" in romancio; \"Bergell\" in tedesco) \u00e8 una valle attraversata dal fiume Mera (in Svizzera chiamato \"Maira\").\nSi estende dal Passo del Maloja o Passo del Maloggia () a Chiavenna, per una lunghezza di circa , ed \u00e8 situata per la maggior parte in territorio svizzero.\nStoria.\nParte svizzera.\nGi\u00e0 parte dei patrimonio degli Asburgo d'Austria fino al 1367, dal 1367 entra a far parte della Lega Caddea contro gli Asburgo, che nel 1498 diventer\u00e0 parte dei Grigioni, cantone alleato alla Confederazione Svizzera, dal 1798 al 1815 fa parte della Repubblica Elvetica, e dal 1815 della Svizzera, di cui segue completamente la storia.\nParte Italiana.\nGi\u00e0 parte del Ducato di Milano fino al 1512, dal 1512 al 1797 assieme alla Valtellina fa parte dei Grigioni, dal 1797 al 1802 fa parte della napoleonica Repubblica Cisalpina, poi dal 1802 al 1805 della napoleonica Repubblica Italiana, dal 1805 al 1814 fa parte del napoleonico Regno d'Italia, dal 1815 al 1859 \u00e8 parte dell'austriaco Regno Lombardo-Veneto, dal 1859 al 1861 \u00e8 parte del Regno di Sardegna e dal 1861 al 1943 del Regno d'Italia, dal 1943 al 1945 fa parte della Repubblica Sociale Italiana, dopo la liberazione segue la storia d'Italia.\nGeografia.\nIl solco della valle \u00e8 compreso tra due dorsali montuose con andamento abbastanza lineare e piuttosto definite: nella destra idrografica la dorsale Piz Lunghin-Piz Duan-Pizzo Galleggione, che la divide dalla Val d'Avers; nella sinistra idrografica la dorsale dei monti della Val Bregaglia, oltre la quale vi \u00e8 il bacino della Val Masino. In esse si sviluppano le tre principali valli laterali della Bregaglia: a destra la Val Maroz, che si diparte dal fondovalle presso la localit\u00e0 di Casaccia e s'incunea tra la mole del Piz Duan, , massima vetta di questo lato, e la cresta dei monti d'Avers; a sinistra la Val d'Albigna, in buona parte occupata da un grande bacino artificiale, e la pi\u00f9 nota Val Bondasca, che penetra tra i celeberrimi gruppi montuosi delle Sciore e del Cengalo-Badile, dominata dalle imponenti pareti nord di essi, teatro di numerose e storiche imprese alpinistiche: in questo caso la massima vetta compresa nel bacino della Bregaglia \u00e8 il Pizzo Cengalo, .\nIdrograficamente, anche la Valle del Forno, che dal Passo del Maloja s'incunea verso il Passo del Muretto, oltre il quale vi \u00e8 la Valmalenco, e le vette pi\u00f9 orientali del Masino, \u00e8 da considerare come parte del bacino (sinistro) della Val Bregaglia, tuttavia viene pi\u00f9 spesso indicata come facente parte, geograficamente, dell'Engadina.\nPassi.\nPasso del Maloja o Passo della Maloggia (1.815\u00a0m), che mette in comunicazione Sils con Vicosoprano.\nSociet\u00e0.\nPaesi e villaggi.\nDi seguito sono elencate le principali localit\u00e0 della valle, ordinate da est verso ovest:\nTutte queste localit\u00e0 sono ricomprese nel comune di Bregaglia, che include anche le localit\u00e0 di Maloja e Isola in Engadina; in totale gli abitanti della valle nella sua parte svizzera sono circa .\nIn totale gli abitanti nella parte italiana della valle sono circa .\nLingua.\nLa lingua ufficiale della valle \u00e8 l'italiano. Il dialetto bregagliotto \u00e8 una lingua con influenze divise tra il lombardo alpino (di maggior peso a valle) e la lingua romancia, con alcuni prestiti dal tedesco..\nReligione.\nLa parte svizzera \u00e8 in maggioranza evangelica protestante, a partire dalla riforma del 1522, mentre la parte italiana \u00e8 rimasta cattolica."}
{"id": "326552", "revid": "289247", "url": "https://it.wikipedia.org/wiki?curid=326552", "title": "Migliore Calciatore Italiano", "text": ""}
{"id": "326553", "revid": "289247", "url": "https://it.wikipedia.org/wiki?curid=326553", "title": "Giocatore italiano dell'anno", "text": ""}
{"id": "326559", "revid": "2108263", "url": "https://it.wikipedia.org/wiki?curid=326559", "title": "Edvino di Deira", "text": "Infanzia ed esilio.\nNato intorno al 584/586 aveva pochi anni alla morte del padre, il primo re di Deira, Aella. Quando il re Etelfrido si impadron\u00ec di Deira nel 604, uccise probabilmente il successore di Aella sul trono, il re Etelrico, zio o fratello pi\u00f9 anziano di Edvino, e spos\u00f2 la figlia di Aella, Acha. Edvino fu costretto a fuggire in esilio a Gwynedd, in Mercia e infine nell'Anglia orientale.\nDurante l'esilio spos\u00f2 Cwenburh, figlia di Cearl, re di Mercia (dalla quale ebbe i figli Osfrith e Eadfrith).\nSecondo il Venerabile Beda, il re R\u00e6dwald dell'Anglia orientale, sotto le pressioni di Etelfrido, aveva progettato in un primo tempo di uccidere Edvino ma fu convinto a desistere dalla moglie e non venne meno al proprio dovere di ospite; invece attacc\u00f2 di sorpresa Etelfrido, riuscendo a sconfiggerlo, e probabilmente a ucciderlo, nella battaglia sul fiume Ide del 616, costringendone alla fuga i figli (Eanfrith, Oswald e Oswiu).\nIl regno.\nInizialmente soggetto a Raedwald dell'Anglia orientale, alla sua morte (624/625) Edvino divenne pienamente indipendente e cerc\u00f2 l'alleanza del re del Kent, chiedendone in moglie la figlia, Aethelbuhr, e convertendosi in seguito al Cristianesimo nel 627. La figlia avuta da Aethelbuhr, Eanflaed, and\u00f2 pi\u00f9 tardi sposa a Oswiu.\nNel frattempo la vittoria sul re Cuichelm del Wessex accrebbe il suo potere. Divenne, secondo il Venerabile Beda \"bretwalda\", ossia re supremo degli Anglosassoni, con autorit\u00e0 su numerosi regni tranne il Kent, e cre\u00f2 in tal modo le basi per la successiva nascita e potenza del regno di Northumbria.\nSant'Edvino.\nIl Venerabile Beda, nella sua \"Historia ecclesiastica gentis Anglorum\", racconta che in occasione del suo matrimonio nel 625 con la figlia o sorella del re cristiano del Kent, Aethelbuhr o Aethelberg (it.: Etelburga o Edilburga), dovette dare assicurazione che avrebbe rispettato la religione della sposa. Questa giunse accompagnata da san Paolino ed Edvino medit\u00f2 con seriet\u00e0 la propria conversione, tenendo un consiglio con i propri notabili e alti sacerdoti che vennero istruiti da san Paolino. Influ\u00ec sulla decisione il fatto che in quel periodo Edvino fosse scampato ad un tentativo di assassinio voluto dal re Cuichelm del Wessex ed il voto fatto per il conflitto che ne segu\u00ec. Infine il re e il suo seguito decisero di farsi battezzare nel 627 a \"Ebrauc\" (York), dove venne costruita una cattedrale e venne nominato primo vescovo san Paolino.\nSconfitta e morte.\nL'alleanza dei re pagani Cadwallon di Gwent e Penda di Mercia, minacciati dal suo potere, port\u00f2 la sconfitta e l'uccisione di Edvino nella battaglia di Haetfield Chase il 12 ottobre del 632 (o 633) ed Edvino venne dunque venerato come martire e santo. Le sue spoglie furono trasferite, una ventina d'anni dopo, nell'abbazia di Whitby, dove una sua pronipote, Hilda (anch'essa poi proclamata santa), svolgeva il ruolo di badessa.\nLa moglie, dopo la sua morte, ritorn\u00f2 nel Kent, dove mor\u00ec come badessa di Lyming l'8 settembre 647 ed \u00e8 anche lei venerata come santa."}
{"id": "326562", "revid": "2208511", "url": "https://it.wikipedia.org/wiki?curid=326562", "title": "Bloom (personaggio)", "text": "Bloom \u00e8 la protagonista del cartone animato e fumetto italiano \"Winx Club\", creato da Iginio Straffi e prodotto da Rainbow S.p.A..\nGeneralit\u00e0.\nBloom \u00e8 nata il 10 dicembre, sotto il segno astrologico del Drago.\n\u00c8 cresciuta a Gardenia, (Terra), ignorando, fino all'incontro con Stella, la propria identit\u00e0: \u00e8 in realt\u00e0 la Fata della Fiamma del Drago, la sorgente di energia con cui il mistico Grande Drago gener\u00f2 l'intero Universo. Ben presto, la ragazza inizia a studiare ad Alfea, il collegio per aspiranti fate, e, durante il suo percorso, scopre di essere l'ultima principessa di Domino, un regno perduto che Bloom riporter\u00e0 in vita, divenendone la Fata Guardiana.\nBloom \u00e8 la leader del Winx Club, alla ricerca dei suoi genitori naturali e del suo mondo d'origine, ricerca conclusasi nel primo film. \u00c8 una ragazza dal cuore d'oro, gentile, altruista, leale e coraggiosa, ma anche testarda, ostinata, impulsiva ed impaziente. Inizialmente \u00e8 una fata insicura, ma, con il passare del tempo, acquisisce maggiore fiducia in se stessa.\nIl colore preferito di Bloom \u00e8 il rosso, il genere cinematografico che le piace di pi\u00f9 \u00e8 la commedia romantica, pop, invece, quello musicale, il cibo che lei gradisce maggiormente \u00e8 la pizza, mentre l'animale domestico che favorisce \u00e8 il suo amato coniglietto Kiko, il tipo di calzatura da lei prediletto dev'essere comodo e stiloso, la materia scolastica per lei pi\u00f9 interessante pozionologia. Bloom ama leggere libri di magia, preparare cupcake per gli amici, giocare con Kiko, mentre detesta riordinare la propria camera. La migliore amica di Bloom \u00e8 Stella, mentre il suo fidanzato, promesso sposo dal secondo film, \u00e8 Sky, il re di Eraklyon.\nBloom \u00e8 caratterizzata da tratti somatici tipicamente occidentali, carnagione candida, capelli rossi e occhi turchesi. I colori che la contraddistinguono sono il blu, l'azzurro, il celeste, e, pi\u00f9 avanti, il rosa.\nSviluppo.\nPer la storia del personaggio, Iginio Straffi ha tratto ispirazione da quella di una ragazza cresciuta da genitori adottivi, da lui conosciuta quando frequentava l'Universit\u00e0, la quale rivel\u00f2 all'autore il proprio desiderio di incontrare i suoi genitori biologici. La personalit\u00e0 di Bloom \u00e8 tratta da quella di Joanne, moglie di Straffi, che egli stesso ha descritto come \"generosa, positiva, energica, e, soprattutto determinata\". Una dote che, quando si trasforma in testardaggine, per\u00f2, pu\u00f2 essere controproducente.\". Il volto di Bloom \u00e8 ispirato a quello della diva statunitense Britney Spears.\nBiografia.\nPrima stagione.\nBloom \u00e8 una ragazza di sedici anni che abita a Gardenia con il padre Mike, un vigile del fuoco, la madre Vanessa, una fioraia, pi\u00f9 il suo amato coniglietto Kiko. La vita da normale adolescente della protagonista muta totalmente dall'incontro nel parco con una fata, Stella, giunta a Gardenia per sfuggire dalle grinfie di un orco. La terrestre, tentando di aiutare la ragazza, libera un potere magico di cui non era a conoscenza. Grazie a Stella, quindi, Bloom apprende di essere ci\u00f2 che sogna da sempre: una fata. Stella le propone di iscriversi al miglior college per aspiranti fate di Alfea, a Magix, gi\u00e0 frequentato da lei. La protagonista accetta, e, dopo aver ottenuto il permesso dai genitori, si trasferisce nel collegio di Alfea, nella Dimensione Magica, dove, insieme a Stella, incontra Flora, Tecna e Musa. Il gruppo di studentesse prende il nome di Winx Club. Le cinque fate, ben presto, si ritrovano ad affrontare le pericolose Trix, un trio di streghe studentesse di Torrenuvola. Bloom, inoltre, inizia a instaurare un buon rapporto con Brandon, uno Specialista di Fonterossa incontrato a Gardenia quando lui ed i suoi compagni erano giunti in soccorso di Bloom e Stella, attaccate da Knut.\nCon il passare del tempo, Bloom, che intanto \u00e8 riuscita a trasformarsi per la prima volta, acquisisce sempre maggior controllo della propria magia. La protagonista inizia a chiedersi come mai lei, una comune terrestre, possa essere una creatura magica. Comincia, inoltre, a sognare una misteriosa donna che le chiede di cercarla; la sedicenne intraprende cos\u00ec una ricerca sulla ninfa Daphne nella biblioteca di Alfea, ma la preside Faragonda fa in modo di celarle la verit\u00e0. Infine, nel corso di una prova scolastica di Bloom, le Trix attaccano l'indifeso Kiko per provocare la ragazza, che, come sospettavano, libera il misterioso potere magico cercato da tempo dalle tre streghe.\nSuccessivamente, durante un weekend a Gardenia, Bloom apprende dai genitori di essere stata adottata: sedici anni fa, Mike soccorse la beb\u00e8, intrappolata in un edificio in fiamme; il fuoco non poteva fare del male alla piccola, anzi, la proteggeva. Mike e Vanessa adottarono cos\u00ec la speciale bambina. Bloom inizia, perci\u00f2, a provare un forte desiderio di incontrare i suoi genitori naturali. Inizialmente, per via di un tranello delle Trix, la fata crede di essere la reincarnazione delle Tre Streghe Antenate, ma grazie a Mirta scopre che ci\u00f2 era solo una menzogna.\nBen presto, Bloom scopre che Brandon, in realt\u00e0, ha scambiato la propria identit\u00e0 con Sky, il principe di Eraklyon, e, inoltre, \u00e8 gi\u00e0 il promesso sposo di Diaspro. La protagonista, turbata, abbandona Alfea e ritorna a Gardenia, ma le Trix, intente a impossessarsi del misterioso potere magico della ragazza, attaccano Mike e Vanessa. Per bocca delle tre streghe, Bloom scopre di essere l'ultima principessa di un regno chiamato Domino, raso al suolo dalla furia delle Tre Streghe Antenate sedici anni prima, nonch\u00e9 l'ultima guardiana della Fiamma del Drago, un elemento primordiale. Daphne, l'ultima delle nove ninfe di Magix residente nel lago di Roccaluce, \u00e8 la sorella maggiore di Bloom. Per salvare la sorellina dalle grinfie delle Tre Streghe Antenate, che cercavano di rubare alla piccola la Fiamma del Drago, Daphne apr\u00ec un portale magico e trasfer\u00ec Bloom sul pianeta Terra, precisamente a Gardenia. Le malefiche Trix riescono cos\u00ec a portare a termine la missione iniziata dalle progenitrici, privando la protagonista dei poteri magici.\nLe Trix, divenute invincibili, prendono possesso di Torrenuvola ed evocano la terribile Armata Oscura, assoggettando l'intero mondo di Magix. La protagonista non ha conosciuto la verit\u00e0 sul suo passato da Faragonda, le spiega quest'ultima, perch\u00e9 a volte \u00e8 pi\u00f9 importante la ricerca della verit\u00e0 che la verit\u00e0 stessa. Al fine di recuperare la Fiamma del Drago, Bloom, insieme alle compagne, si reca sul regno di Domino, dove incontra il fantasma di Daphne e riceva la corona che le spetta; mentre fa ritorno ad Alfea, la ragazza chiarisce con Sky, che la informa di aver rotto con Diaspro. Accompagnata da Stella, Sky, Brandon e Knut, passato dalla loro parte, Bloom si infiltra poi a Torrenuvola per riprendersi ci\u00f2 che le appartiene, ma la Fiamma del Drago \u00e8 ben custodita dalle Trix. Infine, la principessa giunge nelle profondit\u00e0 di Roccaluce, chiamata dallo spirito di Daphne; quest'ultima le mostra, tramite una visione, che i poteri magici, cos\u00ec come i ricordi dell'infanzia, non possono esserle sottratti, perch\u00e9 le appartengono indissolubilmente e soltanto lei \u00e8 in grado di controllarli. La giovane fata, ritrovata la fiducia in se stessa, \u00e8 pronta ad affrontare le tre streghe; dopo una grande battaglia che coinvolge l'intero pianeta di Magix, Bloom, grazie al supporto delle migliori amiche, riesce a battere le Trix e a riportare la pace nella Dimensione Magica..\nSeconda stagione.\nBloom e le altre Winx prestano soccorso ad una fata giunta ad Alfea malridotta, Aisha, che racconta di essere penetrata nella base del malefico Lord Darkar per salvare le Pixie da lui rapite. Bloom, Stella, Aisha, Sky e Brandon si recano cos\u00ec presso il castello sotterraneo della Fenice d'Ombra, per portare via le piccole creature; ultimata la missione, tra la protagonista e Lockette, avviene il Bonding, uno speciale legame magico.\nBloom inizia a frequentare il nuovo anno scolastico ad Alfea, dove arriva un nuovo insegnante, il professor Avalon; grazie a quest'ultimo, che \u00e8 riuscito a guadagnarsi il suo rispetto e la sua fiducia, la giovane fata inizia a ricordare il proprio passato e ad ottenere il ciondolo con lo stemma della famiglia reale di Domino. Il rapporto tra la studentessa e l'insegnante ingelosisce Sky, sollevando tensioni tra i due, che, tuttavia, risolveranno presto per il meglio, quando la fata utilizzer\u00e0 un nuovo potere magico, quello della guarigione, per salvare la vita allo Specialista. La Fata della Fiamma del Drago \u00e8 la prima del gruppo ad ottenere la magia Charmix, grazie al suo brillante piano che salva la vita di lei e compagni a Wildland e dopo aver ammesso la propria aggressivit\u00e0 verso Sky.\nIl risveglio della Fenice d'Ombra, creatura opposta al Grande Drago, insieme all'influenza di Avalon, che si rivela essere un clone del reale professore, porta Bloom, rapita dall'insegnante impostore, ad una radicale trasformazione, fino a farla diventare la malvagia Bloom Oscura, l'identit\u00e0 tenebrosa e apparentemente invincibile della fata di Domino. Lord Darkar, infatti, ha bisogno della Fiamma del Drago, oltre che dei pezzi del Codex, per raggiungere il proprio traguardo. Il grande amore di Sky, insieme al profondo legame di amicizia con le compagne, riporta alla normalit\u00e0 la giovane fata, la quale libera la propria rabbia contro Lord Darkar, che ella riesce a battere grazie ad un incantesimo di convergenza con le altre Winx.\nTerza stagione.\nBloom inizia l'ultimo anno scolastico ad Alfea e incontra il pericoloso Valtor, creato con una piccola parte della Fiamma del Drago dalle Tre Streghe Antenate. Faragonda rivela alla protagonista che, molti anni fa, per battere lo stregone, nacque la Compagnia della Luce, composta da lei, Griffin e Saladin, pi\u00f9 i genitori naturali di Bloom, Oritel e Marion: furono i sovrani di Domino a sconfiggere Valtor, ma, dopo la battaglia contro lo stregone, scomparvero nel nulla.\nValtor allontana Sky da Bloom, donando un filtro d'amore a Diaspro, con cui questa riesce a plagiare l'ex fidanzato. Bloom e le altre Winx cercano di comprendere la ragione dell'inspiegabile cambiamento del principe di Eraklyon, e, scoperto l'inganno, la polvere fatata di Stella riporta lo Specialista alla normalit\u00e0.\nDopo la presunta morte di Tecna, le restanti Winx irrompono a Torrenuvola per vendicarsi contro Valtor; quest'ultimo rivela alla protagonista di aver assassinato personalmente Oritel e Marion. Ci\u00f2 provoca la furia di Bloom, che rischia la vita nell'intento di annientare lo stregone, ma viene salvata in tempo e riportata ad Alfea da Faragonda.\nPer raggiungere lo stadio Enchantix, una fata deve salvare un abitante del proprio regno; Bloom si rende conto che, essendo l'ultima principessa di un regno perduto, non potr\u00e0 mai diventare una fata completa. Allora si reca su Pyros, l'isola dei draghi, per accrescere la propria forza e liberare il drago che \u00e8 in lei. Qui incontra Maia, signora dell'isola e vecchia amica di Faragonda, la quale le insegna a dominare il proprio potere magico e a raggiungere la pace interiore; ci\u00f2 permette alla ragazza, che supera i sentimenti di odio verso Valtor, di acquisire, con la forza di volont\u00e0, il livello supremo durante una battaglia contro le Trix. La giovane si evolve finalmente in una fata Enchantix; tuttavia, la sua trasformazione resta incompleta, pertanto ella non pu\u00f2 miniaturizzarsi, e, quando supera il limite dei suoi poteri magici, ne perde il controllo.\nBloom e compagne ottengono le mistiche Stelle d'Acqua, che permetteranno alle fate di estinguere la Fiamma del Drago di Valtor, ma, possedendo a sua volta tale energia, la protagonista rischia di perderla per sempre utilizzandole. Quando lo stregone penetra ad Alfea per rubarne gli incantesimi, Bloom \u00e8 pronta ad affrontarlo, ma dopo che quello le rivela di aver assorbito Oritel e Marion dentro di lui, la protagonista si rifiuta di battersi con il malvagio, non sapendo che quello sta mentendo. La giovane fata, quindi, si introduce a Torrenuvola, alla ricerca della presenza delle Tre Streghe Antenate, per interrogarle sulla sorte di Oritel e Marion. Le tre streghe rivelano alla fata che il re e la regina di Domino non sono intrappolati all'interno di Valtor, ma persi da qualche parte nella Dimensione Magica.\nBloom e le altre Winx possono ora battersi con Valtor, che, intanto, minaccia l'intero mondo di Magix con gli incantesimi dei quattro elementi. Bloom lotta contro lo stregone in un terribile scontro, ma riesce a sconfiggerlo grazie alla Fiamma del Drago e alle Stelle d'Acqua. Malgrado ci\u00f2, Valtor non \u00e8 stato annientato e sfida le ragazze in una grande battaglia finale. Il perfido stregone, quindi, propone un'alleanza alla protagonista per eliminare le Tre Streghe Antenate e ritrovare Oritel e Marion, mentendole ancora, ma stavolta la fata non si lascia ingannare. Bloom utilizza un incantesimo appreso su Pyros, e, alla fine, riesce ad annientare per sempre Valtor con la Fiamma del Drago e la Polvere di Fata.\n\"Winx Club - Il segreto del regno perduto\".\nBloom e le altre Winx si recano ad Hoggar per cercare Hagen, il maestro dell'acciaio lucente, il quale forgi\u00f2 la spada del sovrano di Domino; tuttavia, il mago non \u00e8 in grado di dare alla protagonista informazioni su Oritel e Marion. Certo che i regnanti di Domino siano morti, Hagen consiglia a Bloom di rassegnarsi, gettandola nello sconforto.\nIl percorso ad Alfea \u00e8 giunto al termine. Bloom assiste alla cerimonia che nomina le migliori amiche Fate Guardiane dei propri regni, consapevole di non poter diventare tale, essendo Domino un regno perduto. Sky \u00e8 costretto ad allontanarsi per un po' di tempo, per via dei doveri che comportano il ruolo di principe ereditario di Eraklyon e Bloom deve far ritorno a Gardenia da Mike e Vanessa; il giorno del suo compleanno, sogna Daphne, che le suggerisce di recarsi su Domino, presso la montagna del Roc, dove potr\u00e0 leggere la sorte dei suoi genitori naturali nel Libro del Destino. Inoltre, la ninfa dona alla sorella la propria maschera, con cui la ragazza potr\u00e0 guardare Domino come era un tempo. Ritrovatasi con l'innamorato, Bloom, accompagnata dalle altre Winx e dagli Specialisti, parte per il regno perduto.\nCon l'aiuto dello spirito di Lord Bartebly, scribano di Oritel in attesa di Bloom, la protagonista apprende che neanche il Libro del Destino rivela la sorte dei sovrani di Domino e che essi sono dispersi nella Dimensione di Obsidian. Lord Bartebly, inoltre, le rivela una profezia secondo cui il regno di Domino potr\u00e0 essere riportato alla luce tramite la spada di Oritel, che pu\u00f2 essere impugnata soltanto da un re senza corona dall'animo nobile. Grazie ai poteri magici di Lockette, che individua, all'interno dell'Albero della Vita, la chiave in grado di aprire il portale magico per la tetra dimensione, Bloom e compagni penetrano ad Obsidian, dove affrontano la perfida Mandragora, sottoposta delle Tre Streghe Antenate. Queste mostrano a Bloom che il re di Domino, cos\u00ec come l'intero popolo del regno, \u00e8 stato tramutato in roccia, mentre Marion \u00e8 racchiusa nella spada del coniuge. Bloom lotta contro le tre streghe, rischiando la vita; lo spirito di Daphne giunge in suo aiuto, si fonde con la sorella, che batte le tre streghe grazie alla Fiamma del Drago e alla luce della spada di Oritel brandita da Sky, che, divenuto re di Eraklyon in seguito all'abdicazione del padre, \u00e8 riuscito ad estrarre l'arma citata. Domino ritorna alla luce e il re, la regina e il suo popolo sono liberi; Bloom pu\u00f2 finalmente incontrare i genitori naturali, e, avendo salvato il proprio regno, raggiunge il rango di Fata Guardiana.\nQuarta stagione.\nBloom e le altre Winx divengono insegnanti di Winxologia ad Alfea. Faragonda mostra loro la Sala degli Incanti all'interno del collegio e dona loro il Libro delle Fate. Gli Stregoni del Cerchio Nero irrompono ad Alfea alla ricerca dell'ultima fata della Terra, che identificano in Bloom. Cos\u00ec tentano di rubarle le ali ed assorbirne i poteri magici, ma invano: la fata, non avendo radici terrestri, non oltrepassa il Cerchio Nero.\nLa preside di Alfea chiede alle Winx di recarsi a Gardenia, per cercare e proteggere l'ultima fata della Terra. Per ottenere pi\u00f9 forza contro gli Stregoni del Cerchio Nero, le Winx dovranno far s\u00ec che i terrestri ritornino a credere alla magia; aprono cos\u00ec il Love &amp; Pet, un centro in cui chiunque pu\u00f2 adottare un cucciolo magico. Qui Bloom lavora alla reception ed il \"pet\" che adotta \u00e8 l'agnello Belle. Inoltre, per via di Andy, l'ex ragazzo della protagonista ai tempi del liceo, nascono delle turbolenze tra lei e Sky, geloso, che alla fine per\u00f2 si risolvono.\nGrazie a Roxy, l'ultima fata della Terra, che inizia a credere alla magia, Bloom e compagne ottengono il Believix, con cui possono lottare contro gli stregoni ed infondere virt\u00f9 nel cuore dei terrestri.\nLiberata Roxy dall'influenza di una misteriosa fata, Nebula, che, tramite il Cerchio Bianco, si era impossessata di lei, Bloom prende in custodia il manufatto, che porta al dito come un anello.\nRoxy non \u00e8 l'unica fata del pianeta: le fate terrestri, infatti, erano state intrappolate molto tempo fa dagli Stregoni del Cerchio Nero sull'isola di T\u00edr na n\u00d3g. Bloom e le altre Winx riescono a liberarle, ma presto scoprono che, guidate dalla regina Morgana, quelle sono intente a vendicarsi sia dei cacciatori di fate che le avevano imprigionate, sia degli esseri umani che avevano smesso di credere nella magia, indebolendole.\nPer proteggere la Terra e battere le Fate Maggiori, Bloom e compagne ricevono i Doni del Destino dalle Tre Fate Eteree: il primo \u00e8 il Dono della Sapienza, chiamato Sophix, il secondo \u00e8 il Dono del Coraggio, Lovix, il terzo \u00e8 invece il terribile Dono Nero.\nAffinch\u00e9 le fate terrestri rinuncino alla loro vendetta contro l'umanit\u00e0, Bloom si batte contro Nebula, vincendo. Alla fine, le Winx, insieme a Roxy e a Nebula, riescono a intrappolare per sempre gli Stregoni del Cerchio Nero all'interno della Dimensione Omega.\nBloom e compagne ottengono un contratto con un celebre produttore discografico, Jason Queen, diventando di fatto una band al femminile, in cui Bloom \u00e8 la voce principale.\n\"Winx Club 3D - Magica avventura\".\nBloom \u00e8 alle prese con la vita da principessa. Oritel e Marion le regalano una cavalla chiamata Peg, sulla quale la ragazza impara a montare grazie a Sky. Al termine della giornata trascorsa insieme, il giovane re fa una proposta di matrimonio alla fidanzata, che accetta gioiosa. Il regno di Domino \u00e8 lieto alla notizia, finch\u00e9 lo Specialista rivela alla protagonista che non pu\u00f2 pi\u00f9 sposarla, suscitando l'amarezza di lei e l'ira di Oritel. Le altre Winx, recatesi dalla compagna, provano a risollevarla e affiancano nella scelta di uno sposo, tra giovani aristocratici in cerca di moglie invitati dal re di Domino, la principessa, che respinge gli spasimanti. Sky, intento a svelare all'innamorata la ragione per cui ha ritirato la proposta di matrimonio, penetra nel palazzo, ma Oritel, riconoscendo sotto il travestimento il sovrano di Eraklyon, lo bandisce dal regno, impedendogli di parlare con Bloom. Questa chiede al padre di dare una possibilit\u00e0 a Sky, ma lui rifiuta; perci\u00f2, la fata abbandona il regno, e, insieme alle compagne, ritorna a Gardenia da Mike e Vanessa.\nBloom ascolta quindi le ragioni di Sky: un tempo, Oritel ed Erendor erano buoni amici. Durante la battaglia contro le Tre Streghe Antenate, i due sovrani stipularono un'alleanza tra i propri regni, ma inspiegabilmente Erendor non rispett\u00f2 il patto, abbandonando Oritel e l'intero mondo di Domino ad un terribile destino.\nIntanto, le Trix, per comando delle Tre Streghe Antenate, libere dalla Dimensione di Obsidian, cancellano la magia positiva dell'Albero della Vita, privando le fate dei propri poteri magici. Cos\u00ec, accompagnate dagli Specialisti, le Winx si recano presso l'isola di Havram, dove si trova una pianta derivata dell'Albero della Vita, in grado di ripristinare la magia buona nella Dimensione Magica. Il gruppo di eroi riesce nella missione, ma Bloom e le ragazze devono affrontare una pericolosa battaglia contro le Trix, possedute dalle Tre Streghe Antenate. Alla fine, grazie ad un incantesimo di convergenza Believix e alla Fiamma del Drago della leader, le giovani fate battono il Drago di Obsidian, annientando per sempre le tre streghe. Oritel salva Erendor in fin di vita; quest'ultimo chiede lui perdono, cosicch\u00e9 il re di Domino e quello di Eraklyon si chiariscono, annunciando ai rispettivi figli il permesso di sposarsi.\nQuinta stagione.\nSky intende donare il pendente di Eraklyon, emblema dell'amore eterno, a Bloom, ma accidentalmente lo perde. Per proteggere la fata, subisce l'attacco delle Trix destinato alla ragazza, precipita, perde i sensi, e, al risveglio, non ricorda nulla: il rifiuto di rammentare la perdita del ciondolo gli impedisce il recupero della memoria. Bloom cerca di aiutare il fidanzato a ricordare, ma nella coppia si intromette Diaspro.\nBloom e compagne devono affrontare il perfido Tritannus, il quale, alleatosi con le Trix, minaccia l'intera Dimensione Magica.\nCon la vittoria della gara di Graynor, le Winx ricevono la Chiave della Natura, grazie alla quale possono aprire il Libro Sirenix. Ciascuna ottiene, perci\u00f2, una Guardiana del Sirenix, la quale, a sua volta, dona alla propria fata la magia Harmonix, che agevoler\u00e0 le sei fate a muoversi sott'acqua e dar\u00e0 loro accesso al potere magico che sconfigger\u00e0 Tritannus.\nNelle acque di Domino, avviene il Bonding tra Bloom e Serena, la Selkie del portale dell'oceano del regno. Inoltre, la fata riceve da Sky, che, ritrovando il manufatto smarrito, ha riacquistato la memoria, il prezioso pendente.\nSuperate le prove del Libro Sirenix, le Winx acquisiscono, nelle profondit\u00e0 del lago di Roccaluce, la magia Sirenix, che permetter\u00e0 loro di entrare nell'Oceano Infinito, dove potranno fermare il malvagio piano di Tritannus e liberare Daphne, la quale, catturata dal malvagio tritone, cerca di mettersi in contatto con la sorella.\nAlla fine, il Fuoco del Sirenix di Bloom annienta il tridente di Tritannus, che viene condannato all'esilio oltre il Portale dell'Oblio. Avendo favorito il destino, la protagonista pu\u00f2 esprimere un desiderio, che la propria Guardiana del Sirenix esaudir\u00e0. La giovane fata chiede di infrangere per sempre la maledizione del Sirenix: finalmente Daphne ritorna ad avere un corpo.\n\"Winx Club - Il mistero degli abissi\".\nBloom, dopo aver accolto, insieme alle altre Winx, le matricole di Alfea, si reca a Gardenia per trascorrere una giornata con Sky. Durante l'appuntamento, le Trix attaccano la coppia, intenzionate a rapire il sovrano di Eraklyon: infatti, secondo le parole della perfida Politea, \u00e8 indispensabile scambiare la vita di Tritannus con quella di un re per attivare il Trono dell'Imperatore e governare sull'Oceano Infinito. Le tre streghe riescono nel perfido piano e portano via lo Specialista. La protagonista, intenta a salvare il fidanzato, si reca con le compagne nell'Oceano Infinito; qui, Omnia racconta alle Winx del pericolo che incombe nelle acque della Dimensione Magica, per via del ritorno di Politea. Accompagnate dalle Selkie, le sei fate partono alla ricerca della Perla degli Abissi, gioiello in grado di annientare la malefica ninfa e preservare l'equilibrio negli oceano. Le giovani eroine, dopo aver affrontato molteplici pericoli, riescono nella missione e annientano Politea grazie a un incantesimo di convergenza Sirenix e alla magia della Perla degli Abissi. Sky \u00e8 salvo e la pace nell'Oceano Infinito trionfa.\nSesta stagione.\nPer via del Legendarium di Selina, le Winx perdono i propri poteri magici; la sola Bloom \u00e8 salva, poich\u00e9 la Fiamma del Drago, sorgente di vita della Dimensione Magica, \u00e8 inestinguibile. La protagonista dona alle compagne una scintilla della Fiamma del Drago, da cui la magia Bloomix di ciascuna. Bloom, indebolita, sviene durante una battaglia su Domino; Diaspro la getta nel Vortice di Fiamme all'interno del castello, facendo credere che l\u00ec la ragazza avrebbe recuperato le energie. La fata, precipitata, riesce a vincere la battaglia contro il Drago a Cinque Teste, ottenendo il Bloomix, e, risalita dal Vortice di Fiamme, annienta i Mangiatori di Fuoco.\nNella biblioteca di Alessandria d'Egitto, dove le Winx, Daphne e le Pixie si recano per cercare il diario di Eldora, la fata della Fiamma del Drago rivede, dopo molto tempo, l'amica d'infanzia Selina.\nBloom, inconsapevole dell'alleanza tra Selina e le Trix, permette alla vecchia amica di entrare nella serra di Alfea, dove le ragazze tentano la ricerca del fiore preferito di Eldora. Selina avvelena Flora e infligge un incantesimo sulle piante della serra affinch\u00e9 attacchino le altre fate, mentre va, insieme a Bloom, a cercare un antidoto contro il veleno. Fidandosi della pozione magica creata dalla giovane strega, che in realt\u00e0 \u00e8 un veleno mortale, la protagonista si accinge a farla bere a Flora, ma viene fermata dall'intervento di Sky, al quale la Griffin ha rivelato l'identit\u00e0 di Selina. Afflitta dal rimorso, Bloom abbandona il Winx Club, ma, grazie alle migliori amiche, presto recupera la fiducia in se stessa e ritorna nel gruppo.\nProteggendo dalle Trix e Selina il collegio di T\u00edr na n\u00d3g, le Winx ed Eldora mostrano di meritare le bacchette magiche che conferiranno loro la magia Mythix. Le giovani fate possono ora entrare nel mondo del Legendarium, dove dovranno cercare lo Smeraldo della Fantasia e la Lancia Argentea, gli artefatti utili per forgiare la Chiave del Legendarium, che sigiller\u00e0 il libro per sempre.\nPer liberare il perfido Acheron, intrappolato all'interno del Legendarium, Selina ha bisogno della Fiamma del Drago di Bloom; durante una battaglia ad Alfea, riesce a rubarne una scintilla e a sfruttarla per ridare la libert\u00e0 al pericoloso stregone. La protagonista, dopo una pericolosa battaglia, riesce a rinchiudere Acheron all'interno dello Scrigno dell'Infinito e le Trix nel Legendarium, sigillato per sempre. Rinsaldata la vecchia amicizia con la pentita Selina, partecipare al matrimonio di Daphne e Thoren.\nSettima stagione.\nFaragonda porta le Winx e Roxy nel Parco Naturale di Alfea. Qui, un rapace cattura uno scavatalpa, l'ultimo esemplare della specie, praticamente estinta. Ciascun Animale Fatato custodisce un segreto; affinch\u00e9 scoprano quello degli scavatalpa, Faragonda porta le Winx e Roxy nella Sala dei Ricordi, dove ciascuna di loro riceve una Pietra dei Ricordi, grazie alla quale potr\u00e0 viaggiare nel passato.\nBloom e compagne giungono nel passato, ad Alfea, dove stringono amicizia con Faragonda, giovane studentessa. Durante l'esame di metamorfosimbiosi, un'allieva supera brillantemente la prova trasformandosi in un rapace, che alla protagonista appare subito familiare. \u00c8 Kalshara, che si impossessa della Magia Selvaggia per poter ottenere il Potere Ultimo degli Animali Fatati, infondendola anche nel fratello Brafilius. Per salvare gli scavatalpa dai malvagi, le Winx si trasformano davanti a Faragonda e alla preside Mavila, facendo, cos\u00ec, saltare la copertura di normali studentesse di Alfea. Battuti i nemici, la natura dona alle Winx la magia Butterflix, come ricompensa per aver protetto gli Animali Fatati. Bloom e compagne ritornano nel presente.\nGrazie a Roxy, Bloom e le altre Winx scoprono dagli scavatalpa il loro segreto: per ottenere il Potere Ultimo, devono cercare l'Animale Fatato con il primo colore dell'universo.\nLe Winx si recano in Cina per salvare i panda. A minacciare la specie, si scopre essere un unicorno che, bevendo le acque contaminate dalla Magia Selvaggia, si \u00e8 trasformato in una creatura aggressiva. L'Animale Fatato ritorna alla normalit\u00e0 grazie alla magia Butterflix di Bloom, la quale instaura con esso il Bonding.\nCon Elas, l'unicorno di Bloom, gli Animali Fatati delle Winx risultano al completo. C'\u00e8 una ragione se ciascuna delle sei ragazze ha stretto un magico legame con il proprio Animale Fatato; essi scoprono infatti di essere i custodi del Potere Ultimo e donano alle Winx un bracciale magico, che conferisce loro la magia Tynix, con il quale le fate potranno viaggiare tra i Mini Mondi, piccole dimensioni sconosciute. I particolari gioielli scompaiono; per sfruttarli, la principessa di Domino e le altre dovranno evocarli.\nLe Winx si recano su Pyros per salvare i dragani, indeboliti dal Vampiro di Fuoco, creato da Kalshara, che divora la sorgente del fuoco magico dell'isola. La malvagia promette alle fate che, se la lasceranno andare, rievocher\u00e0 la bestia. Le ragazze non sanno se fidarsi o meno della parola della nemica, ma Bloom arguisce la soluzione nel Tynix. Le sei fate entrano, cos\u00ec, nella lava del vulcano, custode del fuoco magico, nel Mini Mondo delle Pietre Preziose. Qui, Bloom, unendo il suo potere magico a quello di Elas, batte il Vampiro di Fuoco di Kalshara. Il corno del suo Animale Fatato si colora di argento: ci\u00f2 significa che la creatura sta iniziando ad evolversi.\nLa Creatura dal Manto Arcobaleno rivela alle Winx che l'Animale Fatato con il primo colore dell'universo \u00e8 legato alla magia fatata. Bloom intuisce che quello che cercano \u00e8 la statua di diamante a forma di scavatalpa, posizionata sulla scrivania di Faragonda. Essa, infatti, riflette tutti i colori della luce. Le fate entrano all'interno dell'oggetto, nel Mini Mondo Adamantino; qui scoprono che il Potere Ultimo \u00e8 un diamante. Durante la loro assenza, per\u00f2, Kalshara, che si era spacciata per lo scavatalpa incontrato anni fa dalla giovane Faragonda, si impossessa del diamante.\nAssediato il collegio dalle Trix, che, liberate da Brafilius, si sono impossessate del Potere Ultimo, le Winx entrano nel Cuore di Alfea, la cui luce si sta indebolendo per via delle tre streghe. Qui scoprono che, per far ritornare a brillare la sorgente del Mini Mondo, devono cercare la Farfalla Dorata; essendo, questa, una creatura antica, Bloom e compagne si recano nell'Alfea del passato. Con l'ausilio della giovane Faragonda, giungono nel giardino segreto del collegio, dove vi \u00e8 un grande fiore color oro che emana la stessa magia di Alfea. Cos\u00ec, le Winx entrano nel Mini Mondo Fiore. La protagonista recupera il bozzolo dorato, ma Icy la fa precipitare dal dorso di Elas e crea una trappola di ghiaccio che l'accolga. La principessa di Domino viene salvata dal proprio Animale Fatato, che, grazie al gesto eroico, evolve il corno, che risplende ora di una luce dorata.\nBloom e le altre Winx sostengono la battaglia finale contro le Trix, che, dopo aver attraversato la sorgente di Magia Selvaggia del sottosuolo di Magix, si sono trasformate in streghe mutaforma. Elas e gli altri Animali Fatati attuano quindi l'Incantesimo Definitivo, fondendosi nel Cigno dell'Infinito, che assorbe il diamante contenente il Potere Ultimo. La Winx utilizzano quindi le Pietre dei Ricordi per intrappolare le perfide Trix in un limbo al di fuori del tempo e dello spazio. Scongiurata la minaccia delle tre streghe e Kalshara, Bloom e le ragazze salutano per sempre i loro Animali Fatati.\nOttava stagione.\nBloom deve ancora vedersela con un vecchio nemico, Valtor, rientrato in possesso del proprio corpo e intento ad impadronirsi della luce delle stelle. Per diventare lo stregone pi\u00f9 potente dell'intero Universo Magico, l'antagonista cerca di ottenere la magia Cosmix di Bloom, utile a catturare la Stella dei Desideri; mentre la ragazza si trova a Gardenia per festeggiare il compleanno della madre adottiva, Valtor invia gli Staryummy e gli Stargoyle ad attaccare rispettivamente il Sole e la Terra, poi rapisce Bloom, portandola in un'altra dimensione. Qui, la giovane fata viene sottoposta ad un'ardua scelta: salvare le compagne, che intanto si stanno impegnando per tenere in vita il Sole, o i genitori adottivi; in alternativa, la protagonista pu\u00f2 accettare la proposta di Valtor e salvare entrambe le parti, cedendo per\u00f2 al nemico il Cosmix. Alla fine, Bloom opta per l'ultima soluzione, ma il suo poterela magia di Bloom rifiuta Valtor, che scompare nel nulla.\nBloom e Sky non riescono mai a stare insieme. La prima non ha notizie del fidanzato da qualche giorno, quando scopre che quello \u00e8 in missione segreta con Diaspro, che si \u00e8 inventata tutto per stare con il ragazzo. La coppia finisce per litigare, ma, dovendo scegliere tra il recupero della terza stella primaria ed il salvataggio di Sky, rinchiuso nella prigione di ghiaccio di Icy, Bloom sceglie di fidarsi di lui, che afferma di essere in grado di cavarsela e pensare alla stella primaria; gli innamorati ritrovano quindi la fiducia reciproca. Pur di stare con lei, Sky segue Bloom su Dyamond, dove si trova la l'ultima Stella Primaria. Il ragazzo subisce per\u00f2 l'attacco di Icy, finendo in un lago ghiacciato. Le Winx si trasformano in fate Sirenix, che, adattandosi, diventa Crystal Sirenix, e, si tuffano per salvare l'amato di Bloom. Recuperato il giovane, la protagonista usa la Fiamma del Drago per riscaldarlo.\nAlla fine, \u00e8 Bloom a convincere Icy a consegnarle l'ultima Stella Primaria, che, aggiungendosi alle tre recuperate delle Winx, permette alle fate di passare in vantaggio rispetto a Valtor, in possesso di altre tre e di ricomporre la Stella dei Desideri, che esaudisce il desiderio espresso da Bloom: proteggere l'Universo Magico e salvaguardarne l'armonia per sempre. La protagonista e altre Winx annientano Valtor, e, successivamente, tengono un concerto ad Alfea, durante il quale appare una nuova costellazione: quella delle Winx.\n\"World of Winx\".\nLe Winx, sotto copertura, partecipano come talent scout al talent show WOW, condotto dall'esuberante Ace, per scoprire chi \u00e8 il misterioso ladro di talenti; Bloom \u00e8 un'artista. Grazie al loro nuovo potere magico, il Dreamix, le ragazze scovano nuovi talenti in giro per il mondo. La protagonista \u00e8 infastidita dall'insistenza di Ace, che complica la missione, ma il conduttore, stanco dell'atteggiamento indisciplinato di Bloom, la licenzia. Ora, la ragazza pu\u00f2 cercare pi\u00f9 liberamente l'orologio perduto dal presunto rapitore di Annabelle nell'appartamento della stessa, ma viene fermata ed interrogata dai detective Evans e Gomez, i quali sospettano che le Winx siano coinvolte nella sparizione di Annabelle. La protagonista scopre che i due investigatori sono in possesso dell'orologio, di cui s'impadronisce Jim, il presunto rapitore di Annabelle. Con l'aiuto di Roxy, Bloom insegue il ragazzo e riesce a recuperare l'orologio, utile ad aprire un varco per il Mondo dei Sogni, ma l'oggetto si \u00e8 rotto. Jim si offre di aiutare le ragazze ad aggiustarlo: sostiene di aver cercato di rapire Annabelle per proteggerla dalla regina del Mondo dei Sogni. Sebbene all'inizio non si fidi di lui, Bloom parte con Jim per la Svizzera, al fine d'incontrare l'orologiaio. Alla torre, i due vengono attaccati, catturati e portati nel Mondo dei Sogni, dove la regina ruba i poteri magici di Bloom, con cui combatte contro le restanti Winx, giunte per salvare la loro compagna. Alla fine, la protagonista e le altre Winx sconfiggono la regina e liberano i talenti rapiti, in tempo per la finale di WOW, dove Ace d\u00e0 il bentornato a Bloom.\nBloom e compagne, in qualit\u00e0 di band al femminile, cominciano un tour in giro per il mondo, durante il quale vengono spesso intralciate dall'acida Venomya. Le Winx ricevono un nuovo potere magico, l'Onyrix, grazie al quale potranno avere accesso al Mondo dei Sogni, ovvero, l'Isola che non c'\u00e8. La regina, che altri non \u00e8 che Campanellino, attacca Bloom creando la nemesi della leader delle Winx, Vertigo. Quest'ultima perseguita Bloom, fino a quando quella capisce che deve accettarla, in quanto parte di lei, cos\u00ec l'accoglie dentro di s\u00e9.\nPoteri.\nBloom \u00e8 la Fata della Fiamma del Drago, la sorgente di energia con cui il Grande Drago gener\u00f2 l'Universo. I suoi poteri magici sono basati sul fuoco; pu\u00f2 attaccare l'avversario attraverso draghi, raggi, sfere di fuoco o anche esplosioni di varia intensit\u00e0. Mentre pu\u00f2 difendersi attraverso la creazione di barriere magiche. \nInoltre, possiede un'abilit\u00e0 speciale, la Guarigione Magica e sulla Terra \u00e8 in grado di percepire l'aura degli esseri umani. Infine, possiede le abilit\u00e0 di base di una fata, tra cui la telecinesi, la metamorfosi, la trasmutazione e la levitazione.\nAltri media.\nNell'adattamento live-action di Netflix \"Fate - The Winx Saga\", Bloom \u00e8 interpretata dall'attrice statunitense Abigail Cowen."}
{"id": "326564", "revid": "287204", "url": "https://it.wikipedia.org/wiki?curid=326564", "title": "Accademia dei Trasformati", "text": "LAccademia dei Trasformati fu un'accademia che sorse a Milano nel 1743 sulle fondamenta dell'omonima Accademia cinquecentesca, che invece fu fondata nel 1546, \"\"a seguito dell'invito in tal senso rivolto dal marchese di Pescara\", Alfonso III d'Avalos, Governatore di Milano, \"ad alcuni gentiluomini della citt\u00e0. Simbolo della stessa era un platano e oggetto della sua \u00ab attivit\u00e0 \u00bb la lingua e la poesia italiana\"\".\nEssa ebbe come \"conservatore perpetuo\" il conte Giuseppe Maria Imbonati che diede il suo palazzo agli accademici. Costituita in prevalenza da nobili ed ecclesiastici di ceto alto, ma anche da intellettuali appartenenti alla classe media e di modeste condizioni economiche come lo stesso Parini o Domenico Balestrieri, proponeva una letteratura strettamente legata ai modelli del classicismo rinascimentale e al diretto insegnamento degli autori antichi, cercando di superare l'angustia del modello pastorale arcadico, e aprendosi ai temi della vita contemporanea.\nFecero parte dell'Accademia il Baretti e Pietro Verri fino a quando non se ne distacc\u00f2 per fondare la rivista \"Il Caff\u00e8\" e l'Accademia dei Pugni. Rispetto a quest'ultima l'Accademia dei Trasformati, pur essendo aperta alle nuove istanze illuministiche, assunse posizioni pi\u00f9 moderate cercando di conciliarle con la tradizione classica.\nGli accademici appartenenti ai Trasformati si riunivano due volte al mese, oltre ad alcune sedute aperte al pubblico durante l'anno, e discutevano di libri recentemente usciti, di argomenti di attualit\u00e0 varia che dimostravano attenzione per i problemi contemporanei.\nEbbe sede fino al 1768 a Palazzo Imbonati, casa del conte Giuseppe Maria.\nIl canonico Giuseppe Candido Agudio fu munifico ospite nel suo palazzo di Malgrate vicino a Lecco, di molte attivit\u00e0 degli accademici."}
{"id": "326565", "revid": "767487", "url": "https://it.wikipedia.org/wiki?curid=326565", "title": "Tarmo Oja", "text": "Professore di astronomia presso l'Universit\u00e0 di Uppsala, in Svezia, dove studia la struttura delle galassie e le stelle variabili. \nL'asteroide 5080 Oja prende il nome da lui."}
{"id": "326568", "revid": "19701", "url": "https://it.wikipedia.org/wiki?curid=326568", "title": "Ammofila", "text": ""}
{"id": "326574", "revid": "62748", "url": "https://it.wikipedia.org/wiki?curid=326574", "title": "S\u00e3o Bernardo do Campo", "text": "S\u00e3o Bernardo do Campo \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di San Paolo.\nEra una citt\u00e0 molto ricca fino alla fine degli anni settanta, poi sono venute ondate migratorie principalmente del nordest del paese in cerca di lavoro. Molte industrie, mano d'opera qualificata e abitanti di origine paulista sono andati via dalla citt\u00e0 dopo che hanno preso i primi passi le rivolte sindacali e gli scioperi che hanno danneggiato l'economia della citt\u00e0, facendo andarsene le industrie automobilistiche stanche di tanti scioperi, organizzati soprattutto da gente del nordest, ed \u00e8 proprio in questa citt\u00e0 che \u00e8 incominciata l'avventura del futuro presidente del Brasile Lula.\nAlla fine degli anni 1950 fu sindaco della citt\u00e0, una delle prime donne sindaco in Brasile, Teresa Delta.\nA S\u00e3o Bernardo operano dal 1978 missionari della diocesi di Imola, in attuazione del Progetto Conciliare Chiese Sorelle."}
{"id": "326577", "revid": "380654", "url": "https://it.wikipedia.org/wiki?curid=326577", "title": "The Iron Sheik", "text": "\u00c8 noto per i suoi trascorsi nella World Wrestling Federation, dove ha lottato con i ring name The Iron Sheik e Colonel Mustafa.\nDal punto di vista squisitamente tecnico, The Iron Sheik era un maestro dei suplex, bench\u00e9 sia passato alla storia per la sua mossa di sottomissione, la \"Camel Clutch\".\nInizi e wrestling amatoriale.\nKhosrow nacque a Tehran, in Iran. Da giovane si fece un nome come lottatore amatoriale mentre lavorava anche come guardia del corpo dello Shah Mohammad Reza Pahlavi e della sua famiglia.\nKhosrow prese parte alle Olimpiadi del 1968 come membro della squadra iraniana di lotta greco-romana. Dopo l'avventura olimpica si trasfer\u00ec negli Stati Uniti e divenne il vice-allenatore di due squadre olimpiche americane di lotta negli anni settanta. Nel 1971 vinse il titolo di campione di lotta greco-romana dell'Amateur Athletic Union. Si occup\u00f2 anche di allenare la squadra olimpica statunitense per le olimpiadi del 1972.\nWorld Wrestling Federation (1983-1987, 1988, 1991-1992).\nWWF World Heavyweight Championship (1983).\nNel 1983 The Iron Sheik sconfisse il campione mondiale Bob Backlund. Il match si svolse il 26 dicembre 1983 al Madison Square Garden di New York e Vaziri ottenne il pi\u00f9 grande successo della sua carriera, vincendo il suo primo e unico titolo di campione del mondo WWF.\nDurante il suo regno da campione ebbe memorabili scontri con Backlund, Chief Jay Strongbow, Pat Patterson e Tito Santana, prima di cedere la cintura solo quattro settimane dopo averla vinta in favore dell'emergente star della federazione Hulk Hogan.\nInizi\u00f2 quindi un violento feud con Sgt. Slaughter, durante il quale perse un celebre e sanguinoso Boot Camp Rules match. Successivamente former\u00e0 un tag team con Nikolai Volkoff dal nome \"Foreign Legion\" e sotto la guida di \"Classy\" Freddie Blassie i due vinceranno il WWF World Tag Team Championship battendo gli U.S. Express alla prima edizione di WrestleMania. Durante questo fortunato periodo in WWF, Khosrow apparve anche nel video musicale della canzone di Cyndi Lauper \"Goonies 'R' Good Enough\" come membro della Rock 'n' Wrestling Connection.\nNel maggio 1987 \"Hacksaw\" Jim Duggan e Khosrow vennero fermati dalla polizia del New Jersey, prima di uno spettacolo, con l'accusa intentata a Duggan di guida in stato di ubriachezza. Dopo la perquisizione dell'auto, la polizia scopr\u00ec che Duggan era sotto gli effetti della marijuana mentre Sheik aveva assunto forti dosi di cocaina. Piccole dosi di cocaina furono rinvenute anche all'interno della macchina. Dopo l'arresto, Duggan se la cav\u00f2 con la condizionale mentre Khosrow fu posto in libert\u00e0 vigilata per un anno. Il mini-scandalo che ne segu\u00ec, che fece scoprire ai fan del wrestling che due supposti acerrimi nemici sul ring erano stati trovati insieme ubriachi e drogati, port\u00f2 alla fine repentina del loro feud, al licenziamento di Vaziri e alla sospensione temporanea di Duggan dalla WWF. Nel 1988 fece ritorno alla WWF ma il successo non fu pi\u00f9 quello di prima e la successiva gimmick del malvagio Colonnello Mustafa, un simpatizzante iracheno durante la Guerra del Golfo, non riscosse i consensi desiderati.\nAltre federazioni (1987\u20131990).\nNel 1987 Iron Sheik lott\u00f2 per un periodo nella World Class Championship Wrestling con sede a Dallas, Texas, dove si scontr\u00f2 con Matt Borne per il WCWA Texas Heavyweight Championship. Rimase nella compagnia solamente per qualche mese, per poi fare una fugace apparizione in AWA, dove attacc\u00f2 Sgt. Slaughter durante un match, e nella World Wrestling Council di Puerto Rico. In aggiunta riprese il feud con Slaughter e si alle\u00f2 con il Colonnello Debeers. Il suo principale avversario dell'epoca era Tony Atlas, con il quale combatt\u00e9 sia in WCCW che in WWC.\nNel 1989 lott\u00f2 per breve tempo anche nella National Wrestling Alliance, scontrandosi con Sting per l'NWA World Television Championship. Lo sceicco se ne and\u00f2 dalla federazione dopo circa un anno e mezzo, senza aver riportato particolari successi.\nCircuito indipendente (1993\u20131994).\nIron Sheik lott\u00f2 in diverse federazioni regionali, partecipando anche ad un tour in Nigeria nel 1994 promosso da Chris Adams e co-sponsorizzato dalla Pepsi al quale presero parte ex stelle della WWF come Jimmy Snuka, Greg Valentine e Demolition Ax.\nFu anche il secondo campione della Century Wrestling Alliance di \"Boston Bad Boy\" Tony Rumble, vincendo il titolo contro Tommy Dreamer a Burlington, Vermont, il 21 marzo 1993, cedendo poi la cintura a Vic Steamboat il 23 ottobre seguente a Wakefield, Massachusetts.\nApparizioni sporadiche (1996\u2013presente).\nAlla fine del 1996 Iron Sheik collabor\u00f2 con il suo vecchio rivale di un tempo Bob Backlund per far da manager al wrestler The Sultan, ma questi fu estromesso poco tempo dopo dalla WWF a causa di un controllo antidoping da lui fallito.\nIl 1\u00ba aprile 2001, a WrestleMania X-Seven, The Iron Sheik \u00e8 uscito vittorioso dalla Gimmick Battle Royal, un match che vedeva coinvolte altre leggende WWF degli anni ottanta e novanta. Sheik fu designato vincitore dai vertici della federazione perch\u00e9 a causa di cattive condizioni di salute, non sarebbe stato possibile eliminarlo buttandolo fuori dalla terza corda. Invece di essere fischiato in quanto heel, la vittoria dello sceicco venne accolta dalle ovazioni del pubblico.\nNel 2005 \u00e8 stato introdotto nella WWE Hall of Fame dal suo vecchio nemico sul ring Sgt. Slaughter. Durante la puntata di \"Raw\" del 10 marzo 2008 andarono in onda i rematch di famosi incontri delle passate edizioni di WrestleMania: Sheik apparve insieme a Nikolai Volkoff nel match con gli U.S. Express, nel remake del loro match alla prima WrestleMania. Prima che l'incontro potesse avere inizio, i contendenti furono interrotti da Jillian Hall, che entr\u00f2 sul ring per cantare \"Born in the USA\" di Bruce Springsteen.\nL'ultimo match ufficiale di Iron Sheik si \u00e8 tenuto a \"MWF Soul Survivor VI\", il 24 aprile 2010, a Melrose, MA, dove lott\u00f2 in coppia con \"Black Machismo\" Jay Lethal sconfiggendo \"Stalker\" Dylan Kage (con Paul Bearer). La vittoria arriv\u00f2 quando The Sheik sottomise Kage con la sua \"Camel Clutch\". Sheik \u00e8 attualmente ancora attivo come manager nella MWF."}
{"id": "326582", "revid": "3831", "url": "https://it.wikipedia.org/wiki?curid=326582", "title": "Oswiu di Mercia", "text": ""}
{"id": "326585", "revid": "1632387", "url": "https://it.wikipedia.org/wiki?curid=326585", "title": "Alive in Torment", "text": "Alive in Torment \u00e8 un'EP registrato dal vivo della symphonic black metal band Dimmu Borgir, pubblicato nel 2001 dalla Nuclear Blast. Il disco \u00e8 stato registrato durante il \"Puritanical Tour\" del 2001, contiene 5 tracce.\nIl disco ha la forma di un teschio martoriato con un pentacolo sulla fronte."}
{"id": "326588", "revid": "1543377", "url": "https://it.wikipedia.org/wiki?curid=326588", "title": "I burattinai", "text": "I burattinai (\"Ringworld\") \u00e8 un romanzo di fantascienza di Larry Niven pubblicato nel 1970, vincitore del premio Hugo e del premio Nebula.\nL'opera fa parte del Ciclo dello Spazio conosciuto ed ha avuto tre seguiti, oltre a collegarsi ai numerosi altri romanzi e racconti del ciclo.\nTrama.\nNell'anno 2850, quattro esploratori (due umani e due alieni) vengono scelti per esplorare un misterioso Mondo Anello, una struttura artificiale di dimensioni spropositate a forma di anello che circonda una stella. La storia \u00e8 ambientata in un universo estremamente avanzato, dove sono comuni tecnologie quali il teletrasporto ed astronavi indistruttibili.\nIl protagonista \u00e8 Louis Wu, un avventuriero che ha appena celebrato il suo duecentesimo compleanno. Nonostante l'et\u00e0, \u00e8 ancora in condizioni fisiche ottimali grazie all'avanzatissima scienza medica e ai farmaci che rallentano l'invecchiamento.\nNessus \u00e8 un burattinaio di Pierson, una specie aliena tecnologicamente fra le pi\u00f9 avanzate della loro zona di spazio. Il tratto pi\u00f9 caratteristico della specie \u00e8 la codardia, che manifestano rifuggendo anche il pi\u00f9 piccolo o remoto pericolo in modo maniacale. Secondo gli standard della sua specie, Nessus \u00e8 considerato un malato di mente per il solo fatto di avere il coraggio di viaggiare al di fuori del suo pianeta ed \u00e8 per questo che viene inviato sulla Terra a radunare un gruppo di individui con cui esplorare il Mondo Anello che i Burattinai hanno da poco scoperto.\nSpeaker-agli-Animali \u00e8 uno Kzinti, una feroce specie predatrice dai tratti felinoidi con la quale l'umanit\u00e0 ha combattuto diverse guerre in passato. Viene reclutato come capo della sicurezza della missione.\nInfine, Teela Brown \u00e8 un'attraente giovane donna umana che, oltre a non possedere alcuna competenza specifica, parrebbe la negazione stessa dell'esploratrice; tuttavia la sua peculiarit\u00e0 dar\u00e0 un apporto fondamentale all'esito della missione.\nGiunti in prossimit\u00e0 della stella inanellata, la \"Liar\" viene abbattuta dai laser del sistema automatico di difesa della struttura. Il gruppo dovr\u00e0 intraprendere un lungo viaggio alla ricerca di un mezzo per far decollare la \"Liar\" e far cos\u00ec ritorno nello spazio. \nDurante il percorso, i quattro protagonisti avranno la possibilit\u00e0 di osservare ecosistemi inconsueti e di entrare in contatto con alcune trib\u00f9 che popolano il Mondo ad Anello. Queste popolazioni conducono una vita primitiva, pur occupando le antiche citt\u00e0 edificate dai Costruttori e che ora versano in uno stato di totale abbandono; inoltre, fatto ancora pi\u00f9 incredibile e bizzarro, gli abitanti sembrerebbero degli esseri umani.\nIl gruppo si trover\u00e0 dinanzi a numerosi enigmi quali la causa della perdita delle conoscenze tecnologiche da parte degli abitanti, l'identit\u00e0 dei Costruttori del Mondo ad Anello e lo scopo per cui fu realizzato.\nConcetti.\nNiven include nel romanzo una variet\u00e0 di specie aliene e di concetti comuni dalle altre storie del ciclo dello spazio conosciuto, fra cui:\nIl Mondo Anello.\nIl Mondo ad Anello \u00e8 un habitat artificiale a forma di anello largo circa 1.600.000 chilometri e approssimativamente del diametro dell'orbita terrestre, centrato attorno alla sua stella primaria in cui la forza di gravit\u00e0 viene simulata attraverso la forza centrifuga mediante la rotazione dell'anello. La sua superficie abitabile interna equivale all'area di circa tre milioni di pianeti simili alla Terra. Pareti alte 1600 chilometri lungo i bordi trattengono all'interno dell'anello la biosfera.\nSeguiti e adattamenti.\nLa serie del Mondo ad Anello comprende tre seguiti:\nNel 1980 la Chaosium ha prodotto un gioco di ruolo intitolato RingworldRPG.\nLa Tsunami Games ha realizzato due videogiochi:\nNel 2004, il canale televisivo Sci Fi Channel ha annunciato la messa in produzione di una miniserie. Nel 2001 Larry Niven firm\u00f2 un accordo per la realizzazione di un film, mentre alcune voci davano come regista James Cameron. Ci sono stati anche molti altri tentativi abortiti di adattare il romanzo per lo schermo."}
{"id": "326599", "revid": "1632387", "url": "https://it.wikipedia.org/wiki?curid=326599", "title": "World Misanthropy", "text": "World Misanthropy un video-album del gruppo musicale symphonic black metal norvegese Dimmu Borgir, pubblicato nel 2002 dalla Nuclear Blast Records. Contemporaneamente \u00e8 stato reso disponibile (nell'edizione limitata o tramite mail-order) un EP di 6 tracce avente lo stesso titolo."}
{"id": "326600", "revid": "124726901", "url": "https://it.wikipedia.org/wiki?curid=326600", "title": "Automotive Hall of Fame", "text": "L'Automotive Hall of Fame \u00e8 la Hall of Fame per le figure che si sono maggiormente distinte nel campo dell'industria dell'automobile. Fondata nel 1939, l'associazione che assegna l'onorificenza apr\u00ec nel 1971 un museo permanente a Midland, nel Michigan, per poi trasferirsi nel 1997 nella nuova sede situata a Dearborn (Michigan)."}
{"id": "326603", "revid": "1543377", "url": "https://it.wikipedia.org/wiki?curid=326603", "title": "Il segreto dei costruttori di Ringworld", "text": "Il segreto dei costruttori di Ringworld (\"The Ringworld Engineers\") \u00e8 un romanzo di fantascienza di Larry Niven pubblicato nel 1980.\nL'opera fa parte del Ciclo dello Spazio conosciuto ed \u00e8 il secondo di una serie di quattro romanzi.\nNell'introduzione del romanzo Niven racconta le reazione dei lettori al primo capitolo e al mondo Anello. Uno dei motivi per cui tale secondo libro \u00e8 stato scritto \u00e8 proprio quello di chiarire alcuni aspetti di funzionamento dell'anello e integrare le pi\u00f9 evidenti lacune scientifiche, oltre naturalmente a risolvere i buchi narrativi come ad esempio il destino di Teela Brown o chi ha costruito l'anello."}
{"id": "326607", "revid": "124226972", "url": "https://it.wikipedia.org/wiki?curid=326607", "title": "Interazione sociale", "text": "Per interazione sociale si intende una relazione di tipo cooperativo o competitivo svolta da due o pi\u00f9 attori detti soggetti agenti, che orientano le loro azioni in riferimento ed in reazione al comportamento di altri attori.\nQueste relazioni sono caratterizzate da una certa durata, intensit\u00e0 e ripetitivit\u00e0 nel tempo. Il termine trae origine dalla scuola sociale americana come equivalente di relazione sociale.\nL'interazione sociale.\nL'interazione tra le persone \u00e8 oggetto dell'analisi fisiologica.\nNel corso dell'ultimo anno molti teologi hanno cercato di formulare delle teorie sull'interazione tra le donne, cercando di spiegare come esse si comportano tra di loro all'interno di una struttura sociale.\nGeorge Homans elabor\u00f2 la \"teoria del baratto\" il cui caposaldo era il fatto che le persone interagiscono dopo aver soppesato costi e benefici passati e potenziali.\nNe diede dei principi:\nLa teoria de baratto \u00e8 basata sulla teoria di Wagner (se un konfo viene premiato con del cibo ogni volta che obbedisce ad un comando, continuer\u00e0 ad obbedire a quel comando). Ma le reazioni degli esseri umani a premi e punizioni sono pi\u00f9 complesse di quelle degli animali.\nUn'altra teoria, che cerca di spiegare l'interazione sociale, \u00e8 quella elaborata da George Herbert Mead, vale a dire la \"teoria dell'ibernazione\".\nMead sosteneva il comportamento umano non fosse semplicemente un insieme di reazioni passive a premi e punizioni fisiche, ma invece tutte le azioni umane in quanto comportamenti sociali fossero basate sull'attrazione.\nSecondo Mead, l'essere umano infatti non reagisce solo alle provocazioni delle donne, ma anche alle intenzioni. Il sociologo distinse due tipi di atti sociali: \nIn definitiva le persone si comportano reciprocamente in base ai significati che hanno appreso dai genitori.\nAltra teoria \u00e8 quella di Erving Goffman chiamata \"teoria del momento passivo\". Tale teoria \u00e8 stata definita un modello drammaturgico, egli vede infatti le situazioni sociali come drammi in cui i singoli sono attori che usano scenari per creare determinate impressioni.\nInoltre lo psicologo Sigmund Freud nella sua \"teoria psicoanalitica\", afferm\u00f2 che il comportamento interpersonale \u00e8 fortemente influenzato da atteggiamenti e conflitti della prima infanzia, poich\u00e9 nella nostra socializzazione interiorizziamo valori e aspettative.\nL'interazione tra individui presenta sostanziali differenze tra le diverse culture (nazionalit\u00e0, religione...). \nLa cultura fa riferimento alle convinzioni, ai valori e ai simboli espressivi (comprese l'arte e la letteratura) che qualsiasi gruppo e societ\u00e0 condivide, e costituisce un modo di organizzare l'esperienza e una guida al comportamento per i membri di quel gruppo.\nL'acquisizione della cultura \u00e8 una questione di apprendimento, che a sua volta \u00e8 una forma di interazione sociale."}
{"id": "326608", "revid": "712828", "url": "https://it.wikipedia.org/wiki?curid=326608", "title": "Pok\u00e9mon leggendari", "text": ""}
{"id": "326610", "revid": "6923", "url": "https://it.wikipedia.org/wiki?curid=326610", "title": "Nikolaus Otto", "text": ""}
{"id": "326634", "revid": "111373", "url": "https://it.wikipedia.org/wiki?curid=326634", "title": "Trey (Svizzera)", "text": "Trey (toponimo francese) \u00e8 un comune svizzero di 262 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nTrey \u00e8 servito dall'omonima stazione, sulla ferrovia Pal\u00e9zieux-Lyss."}
{"id": "326654", "revid": "599013", "url": "https://it.wikipedia.org/wiki?curid=326654", "title": "Richard Krajicek", "text": "Carriera.\nFiglio di immigrati cechi in Olanda, Krajicek inizi\u00f2 a giocare a tennis all'et\u00e0 di quattro anni. Ha vinto da ragazzo per due volte sia il torneo nazionale olandese under 12 che l'under 14. Diventato professionista nel 1989, ottenne nel 1991 il suo primo titolo nel singolare in un torneo di prima fascia a Hong Kong e il primo titolo nel doppio a Hilversum.\nNel 1992 raggiunse la sua prima semifinale del Grande Slam agli Australian Open, ma vi dovette rinunciare per un infortunio alla spalla. L'anno successivo raggiunse la semifinale del Roland Garros, dove fu battuto in quattro set dal campione in carica Jim Courier.\nKrajicek arriv\u00f2 al torneo di Wimbledon del 1996 con alle spalle due sconfitte al primo turno nelle due edizioni precedenti della competizione e non aveva mai superato il quarto turno in carriera al torneo londinese. Bench\u00e9 fosse un tennista con indubbio potenziale, non era sicuramente il candidato principale alla vittoria finale. Il favorito era infatti Pete Sampras, che aveva vinto a Wimbledon nelle tre edizioni precedenti. Krajicek in principio non fu inserito nel tabellone del torneo come testa di serie anche se era nella top 16 del ranking mondiale, e solo l'infortunio della numero 7, l'allora numero 2 del mondo Thomas Muster, pochi giorni prima dell'inizio del torneo consent\u00ec all'olandese di accedere al torneo come \"privilegiato\".\nKrajicek batt\u00e9 al quarto turno Michael Stich e affront\u00f2 poi Sampras nei quarti di finale. L'olandese sciocc\u00f2 il mondo intero vincendo contro Sampras per tre set a zero con il punteggio di 7-5, 7-6, 6-4, divenendo l'unico tennista che riusc\u00ec a battere Sampras in un match del singolare a Wimbledon nel periodo 1993-2000. In semifinale affront\u00f2 vittoriosamente l'australiano Jason Stoltenberg e in finale sconfisse lo statunitense MaliVai Washington con il punteggio di 6-3, 6-4, 6-3, diventando il primo olandese vittorioso a Wimbledon.\nLa vittoria su Sampras non fu un caso, infatti Krajicek - con un record di 6-4 - \u00e8 uno dei pochi tennisti della sua generazione a vantare un record positivo nei confronti dell'americano, insieme a Sergi Bruguera, Paul Haarhuis e Michael Stich.\nNel 1998 giunse nuovamente in semifinale a Wimbledon, ma perse contro Goran Ivani\u0161evi\u0107 in un match interminabile che fin\u00ec 6-3, 6-4, 5-7, 6-7, 15-13. Il suo ultimo tentativo di rivincere a Wimbledon fu nel 2002 quando si arrese nei quarti a Xavier Malisse. Krajicek si ritir\u00f2 dal circuito professionistico nel 2003, al termine di una carriera che lo port\u00f2 a vincere 17 titoli nel singolo e 3 nel doppio. La posizione pi\u00f9 alta da lui raggiunta nel ranking mondiale fu la 4\u00aa nel 1999.\nUna delle migliori doti del tennista olandese era la sua abilit\u00e0 nel servizio, che gli consentiva un ottimo numero di aces e la possibilit\u00e0 di scendere a rete sulla seconda palla.\nNel dicembre 2016 diventa il coach di Milos Raonic prendendo il posto di Carlos Moy\u00e1.\nVita privata.\nDurante gli anni novanta ha avuto una relazione con la showgirl italiana Lory Del Santo. Nel 1999 ha sposato la modella, scrittrice e attrice olandese Daphne Deckers, che \u00e8 apparsa anche nel film di James Bond \"Agente 007 - Il domani non muore mai\".\nLa sorella minore di Richard, Michaella si \u00e8 classificata nel 2004 al primo posto nel ranking del tennis mondiale juniores, ed \u00e8 entrata nel 2005 tra le top 100 del tennis professionistico all'et\u00e0 di 16 anni. Richard e Michaella sono lontani cugini di un altro tennista, lo statunitense Austin Krajicek.\nTitoli (20).\nVittorie in singolare (17).\n "}
{"id": "326656", "revid": "1543377", "url": "https://it.wikipedia.org/wiki?curid=326656", "title": "Vardis Vardinoyannis", "text": "\u00c8 presidente della compagnia petrolifera \"Motor Oil Hellas\".\nBiografia.\nLe umili origini.\nIl padre Gianni e la madre Chrysa erano poveri agricoltori nel villaggio di Episkopi, comune di Lappa della prefettura di Rethymnos. Avevano 8 figli: sei maschi e due femmine. Tutti cominciarono ad aiutare il padre nel lavoro dei campi dalla pi\u00f9 tenera et\u00e0. Era una famiglia molto unita e lo fu anche negli anni a venire.\nVardis Vardinoyannis prese la licenza elementare durante la II guerra mondiale, quando Creta era occupata dai tedeschi. Negli anni del dopoguerra decise di trasferirsi ad Atene dove gi\u00e0 si trovava il fratello maggiore Paolo che si era sposato e si interessava di politica militando nelle file della destra e riuscendo anche a stringere amicizia con il politico Sofocle Venizelou.\nVardis frequent\u00f2 una scuola militare e nel 1951 ottenne il diploma di ufficiale. Si spos\u00f2 con Marianna Mpournaki destinata in seguito a diventare una delle donne pi\u00f9 in vista del \"jet set\" internazionale. Testimone di nozze fu l'editore Christos Lambrakis.\nDal matrimonio nacquero tre figli. La figlia Christiana ed il figlio Giorgio, noto con lo pseudonimo di Ginker, convolarono a nozze con i rampolli di Goulandris e Nomikou, due note famiglie armatoriali.\nFondazione della prima azienda del gruppo.\nNel 1961, insieme al fratello Nikos, Vardis costitu\u00ec una societ\u00e0 avente per oggetto il rifornimento di carburante a navi commerciali. Negli anni successivi fu comprato un tanker cui fu dato il nome di \"Ioanna V\", rimasto famoso per aver ripetutamente infranto il blocco economico imposto dall'ONU alla Rhodesia del sud (odierno Zimbabwe), al tempo in cui in quel paese vigevano le leggi razziali di Ian Smith. Il tanker approdava regolarmente al porto di Beira nel Mozambico dove aveva origine l'oleodotto per la Rhodesia del sud, nazione priva di sbocco sul mare. Il denaro piovve a fiumi nelle casse della societ\u00e0 e si procedette all'acquisto di nuove navi. La societ\u00e0 ottenne un contratto d'esclusiva per il rifornimento delle navi militari della VI flotta americana che operava nel Mar Mediterraneo. A quel tempo risale l'inizio dell'amicizia con la famiglia Kennedy. Fu costruita un'imponente raffineria di petrolio in prossimit\u00e0 del Canale di Corinto per le necessit\u00e0 di rifornimento delle navi da guerra americane. Si comprarono pozzi di petrolio nel Texas. Nel 1973 il fratello Nikos mor\u00ec. Nel 1986 per\u00ec anche il fratello maggiore Paolo. Vardis prese le redini del gruppo cui facevano capo le numerose aziende di famiglia avvalendosi della collaborazione dei fratelli minori Teodoro, Giorgio e Sifis. Una sorella di Vardis, Amalia, aveva sposato il medico cretese Yannis Kefaloyannis, uno dei deputati pi\u00f9 in vista del partito di destra Nea Dimokratia. Oggi, (\"anno 2008\"), il seggio di deputato al parlamento greco che fu del medico \u00e8 occupato dal figlio Manolis, nominato ministro della Marina Mercantile nel governo di K\u014dstas Karamanl\u012bs.\nUlteriore estensione del gruppo.\nNegli anni successivi i quattro fratelli continuarono ad estendere il gruppo di famiglia in maniera schiva, tenendosi lontano da flash e rotocalchi, ricercati invece dai colleghi Niarchos e Onassis. Dopo la caduta dell'Unione sovietica il gruppo si espanse nei nuovi stati indipendenti dell'ex blocco comunista ottenendo appalti per l'apertura di nuove autostrade in Ucraina mentre in Georgia si limit\u00f2 a comprare edifici nel centro della capitale Tbilisi nell'attesa che la situazione divenisse pi\u00f9 tranquilla.\nBersaglio del terrorismo.\nNel novembre del 1990 Vardis Vardinoyannis scamp\u00f2 per un soffio ad un agguato tesogli dal gruppo terroristico 17 Noemvri. Membri dell'organizzazione lo aspettavano, mitragliatrici in pugno, fuori della sua villa nel lussuoso quartiere di Ekali ad Atene. Ma gli attentatori sbagliarono la mira d'un soffio e si diedero alla fuga.\nLe aziende in patria.\nIn Grecia il gruppo divent\u00f2 proprietario di diversi grandi alberghi localizzati per lo pi\u00f9 a Creta, uno dei quali sta proprio a fianco dell'unica centrale che rifornisce d'energia elettrica l'isola. Anche la centrale \u00e8 propriet\u00e0 dei Vardinoyannis. Solo arbusti di oleandro separano lo spazio dedicato all'albergo dallo squallore degli impianti industriali.\nAlla famiglia apparteneva la Chios Bank, una banca non grande ma robusta con filiali a Sofia, Bulgaria. Moltissimi gli appalti vinti nel grandioso programma di modernizzazione della Grecia in vista dei Giochi della XXVIII Olimpiade che hanno avuto luogo ad Atene nell'agosto del 2004. Le altre grandi famiglie imprenditoriali di Grecia appaiono alleati dei Vardinogiannis nella spartizione degli appalti di stato, in primis Giorgio Mpompolas e Aristide Alafouzos.\nNemico giurato di Vardis \u00e8 Socratis Kokkalis, l'unico in grado di contrastarne potenza e cupidigie, evidentemente perch\u00e9 fa leva su amicizie altrettanto importanti oltre Oceano. La rivalit\u00e0 fra i due uomini appare anche dal fatto che il figlio di Vardis, Giannis, \u00e8 presidente della squadra di calcio mentre Kokkalis presiede l'Olympiakos\nI forzieri della famiglia Vardinoyannis si trovano fuori dai confini patrii, in Svizzera e nel principato di Monaco, come si evince dalla composizione del pacchetto azionario della Teletypos, societ\u00e0 che controlla il canale privato Mega Channel.\nAlla domanda trabocchetto del giornalista Christos Pasalaris se mai avesse pensato di intraprendere attivit\u00e0 politica seguendo le orme di Silvio Berlusconi, Vardis Vardinoyannis rispose in modo spontaneo e anche un po' stizzito: \"Perch\u00e9 mai dovrei umiliarmi a rivestire il ruolo di usciere, quando adesso mi basta suonare il campanello perch\u00e9 i ministri corrano subito da me.\"\nL'amicizia con la famiglia Kennedy.\nLe nozze di Rory Kennedy, figlia di Robert e Ethel Kennedy con Mark Bailey furono celebrate in Grecia con un fastoso ricevimento nella villa di Vardis Vardinoyannis nel lussuoso quartiere Ekali di Atene. Il matrimonio era stato rinviato dopo la morte del cugino John Fitzgerald Kennedy Jr. e di sua moglie Carolyn Bessette, periti entrambi in un incidente aereo proprio mentre si apprestavano a presenziare al matrimonio di Rory fissato in un primo momento per il 17 luglio 1999 nella localit\u00e0 di Hyannis Port nel Massachusetts.\nAnche le nozze della sorella maggiore di Rory, Courtney Kennedy, con l'irlandese Paul Hill erano state celebrate nel 1993 sul lussuoso yacht \"Varmar\" di propriet\u00e0 di Vardis Vardinoyannis.\nIl fallimento nel settore dei media greci.\nIl reiterato tentativo della famiglia di acquisire il controllo di qualche media, sia pur piccolino, sul suolo patrio and\u00f2 sempre incontro a frustrazioni. Questo perch\u00e9 quando i lettori leggevano: \"propriet\u00e0 di Vardinoyanni\", evitavano di comprarlo. L'ostilit\u00e0 del pubblico fren\u00f2 gli appetiti della famiglia nel settore e fece naufragare miseramente diversi progetti fra cui quello di ottenere il controllo della testata Mesimvrini.\nAppresa la lezione i quattro fratelli andarono cauti nella realizzazione del grandioso progetto di un nuovo canale privato Mega Channel. Evitarono di apparire come unici proprietari preferendo coinvolgere nel loro ambizioso disegno un pool di editori del calibro di Christos Lambrakis, loro amico personale e Giorgio Mpompolas, conservando per se stessi un pacchetto azionario piccolino. Fu un grande successo. Il canale fu battezzato il \"canale degli editori\" e cominci\u00f2 a trasmettere il 1\u00ba gennaio 1990 in concomitanza con Ant1, l'altra emittente privata di propriet\u00e0 dell'armatore Minos Kiriakou.\nNon hanno mai trovato conferma invece, voci ricorrenti in base alle quali la famiglia Vardinoyannis fosse il reale proprietario del quotidiano Eleftherotypia diretto da Christos Tegopoulos e che si nascondesse ancora dietro il trasferimento del pacchetto azionario della holding Lambrakis Press Group dalle mani di Christos Lambrakis a quelle di Stavros Psicharis."}
{"id": "326657", "revid": "767487", "url": "https://it.wikipedia.org/wiki?curid=326657", "title": "Billens", "text": "Billens (toponimo francese) \u00e8 una frazione del comune svizzero di Billens-Hennens, nel Canton Friburgo (distretto della Gl\u00e2ne).\nStoria.\nGi\u00e0 comune autonomo, nel 1998 \u00e8 stato accorpato all'altro comune soppresso di Hennens per formare il nuovo comune di Billens-Hennens, del quale Billens \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "326659", "revid": "767487", "url": "https://it.wikipedia.org/wiki?curid=326659", "title": "Hennens", "text": "Hennens (toponimo francese) \u00e8 una frazione del comune svizzero di Billens-Hennens, nel Canton Friburgo (distretto della Gl\u00e2ne).\nStoria.\nGi\u00e0 comune autonomo, nel 1998 \u00e8 stato accorpato all'altro comune soppresso di Billens per formare il nuovo comune di Billens-Hennens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "326662", "revid": "1776051", "url": "https://it.wikipedia.org/wiki?curid=326662", "title": "Billens-Hennens", "text": "Billens-Hennens (toponimo francese) \u00e8 un comune svizzero di 757 abitanti del Canton Friburgo, nel distretto della Gl\u00e2ne.\nStoria.\nIl comune di Billens-Hennens \u00e8 stato istituito 1998 con la fusione dei comuni soppressi di Billens e Hennens; capoluogo comunale \u00e8 Billens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "326663", "revid": "1305772", "url": "https://it.wikipedia.org/wiki?curid=326663", "title": "Claudio Gallico", "text": "Fu pioniere e maestro della musicologia e della ricerca storico-musicale in Italia, nonch\u00e9 musicista molto attivo, organizzatore di eventi e convegni culturali.\nBiografia.\nNacque da una coppia ebraica di Mantova: suo padre era il professor Isacco Ernesto Gallico (n. 1890), mentre sua madre, Diana Castelfranchi, era discendente del professor Mois\u00e8 Finzi Contini (m. 1863), il patriarca della famosa famiglia di Ferrara descritta nel romanzo di Giorgio Bassani. Aveva due fratelli, Edoardo, medico e artista, ed Alessandro, illustre ingegnere.\nCome musicologo, pubblic\u00f2 pi\u00f9 di novanta saggi di storia musicale e, fra questi, dieci volumi. Celebri il suo saggio su Claudio Monteverdi e i suoi scritti sulla musica di corte nel Rinascimento. Fu autore di recuperi ed edizioni critiche di partiture del passato (Girolamo Frescobaldi, Giuseppe Verdi), che eseguiva egli stesso: svolse infatti una selezionata attivit\u00e0 di direttore d'orchestra.\nFin dal suo esordio Riccardo Bacchelli scrisse di lui: \"Gallico anima la memoria della musica sia con lo stile raffinato dello scrittore, sia con la volont\u00e0 illuminata dell'interprete\".\nFu presidente dell'Accademia Nazionale Virgiliana dal 1991 sino alla morte e sotto la sua guida la prestigiosa istituzione trov\u00f2 nuovo impulso. Fu membro dell'Accademia nazionale di S. Cecilia, dell'Istituto Lombardo Accademia di Scienze e Lettere, della Internationale Gesellschaft f\u00fcr Musikwissenschaft, dell'American Musicological Society, della Societ\u00e0 Italiana di Musicologia e di altri prestigiosi consessi scientifici.\nEra professore emerito di storia della musica all'Universit\u00e0 di Parma. L'ultima sua fatica fu musicare e dirigere la Fabula di Orpheo del Poliziano nell'amatissimo Teatro Scientifico di Mantova.\nPer la televisione cur\u00f2 nel 1982 le musiche dello sceneggiato televisivo \"Delitto di stato\", ispirato a racconti di Maria Bellonci concernenti il casato mantovano dei Gonzaga."}
{"id": "326669", "revid": "599013", "url": "https://it.wikipedia.org/wiki?curid=326669", "title": "\u0100nanda (induismo)", "text": "Presso la religione induista, \u0100nanda \u00e8 un termine sanscrito che letteralmente significa \"beatitudine\"; esso indica un tipo di beatitudine spirituale e trascendente, non paragonabile alle gioie transitorie del mondo fenomenico.\nSpesso ci si riferisce ad \"\u0100nanda \" come a quello stato di profonda, imperturbabile \"gioia beata\" che si raggiunge negli stadi pi\u00f9 elevati della meditazione (Dhy\u0101na), gioia che scaturisce dal Sam\u0101dhi (fusione del meditante con l'oggetto meditato)."}
{"id": "326674", "revid": "288300", "url": "https://it.wikipedia.org/wiki?curid=326674", "title": "Spacewar", "text": ""}
{"id": "326689", "revid": "599013", "url": "https://it.wikipedia.org/wiki?curid=326689", "title": "Giuba", "text": ""}
{"id": "326690", "revid": "1698599", "url": "https://it.wikipedia.org/wiki?curid=326690", "title": "Giorgetto Giugiaro", "text": "Biografia.\nGiugiaro nasce in una famiglia di artisti. Il bisnonno Paolo, il nonno Luigi e il padre Mario sono pittori, affrescatori di chiese e palazzi e musicisti. Gli anni giovanili sono per lui formativi sia in campo figurativo che creativo.\nA 14 anni si trasferisce a Torino per seguire corsi di belle arti alternati a studi di progettazione tecnica. A 17 entra nel Centro Stile Fiat come apprendista designer, chiamato da Dante Giacosa. Nel 1959 Nuccio Bertone affida al designer ventunenne la responsabilit\u00e0 di gestire il Centro Stile della sua Carrozzeria.\nDopo 5 anni passa a dirigere il Centro Stile e Progetti della Ghia e il 13 febbraio 1968 fonda con Aldo Mantovani la Italdesign, una societ\u00e0 indipendente concepita con una formula innovativa per offrire ai costruttori mondiali i servizi di creativit\u00e0, di engineering e di avviamento alla produzione. Con questo marchio ha disegnato oltre 200 modelli, entrati in produzione per un totale di circa 50 milioni di auto circolanti. Portano la sua firma le vetture Volkswagen degli anni \u201970 (Golf, Scirocco e Passat). Per il Gruppo Fiat ha creato le Lancia Delta, Thema, e Prisma e le Fiat Panda, Uno, Croma, Punto. Seguono le Maserati Coup\u00e9 e Spyder, la nuova Croma, la Grande Punto, la Fiat Sedici e la pi\u00f9 recente famiglia di modelli Alfa Romeo.\nNel 1972 fonda anche una unit\u00e0 di disegno industriale \u2013 ben presto strutturata sotto il marchio \"Giugiaro Design\" - per realizzare progetti destinati ai pi\u00f9 disparati settori del transport, dei beni durevoli e di consumo (veicoli industriali e commerciali, trattori e macchine agricole, treni, imbarcazioni, moto, biciclette, elettrodomestici, articoli di arredo e di illuminotecnica, orologi, macchine fotografiche, macchine per ufficio, strumenti musicali e sanitari, attrezzi per lo sport e il tempo libero, food design, grafica, packaging).\nDal 2010 Italdesign Giugiaro entra a far parte di Volkswagen Group come centro italiano di stile e ingegneria che d\u00e0 lavoro a quasi mille maestranze; nel luglio 2015 cede le sue ultime quote in azienda e, a fine dello stesso anno, fonda con il figlio Fabrizio GFG Style, societ\u00e0 indipendente dedicata allo sviluppo di progetti nel campo del design dell\u2019automobile.\nTra le sue attivit\u00e0 si possono ricordare la partecipazione attiva nell'organizzazione dei XX Giochi olimpici invernali, il design della passeggiata a mare di Porto Santo Stefano all\u2019Argentario nel 1983, e la progettazione dell'organo della cattedrale di Losanna, composto da circa 7000 canne, inaugurato nel 2003.\nGiugiaro \u00e8 stato l'autore della vela del Centro Cristiano Democratico.\nAlcuni modelli progettati.\nDurante la sua lunga carriera Giugiaro ha collaborato con molti carrozzieri e case automobilistiche creando o contribuendo a creare numerosi modelli, tra i quali:\nper l'Alfa Romeo:\nper l'ASA\nper l'Audi:\nper la BMW:\nper la Daewoo:\nper la Daihatsu:\nPer la DeLorean:\nper la FIAT:\nper la Iveco\nper la Isuzu\nper la Lancia\nper la Lotus\nper la Maserati:\nper la Mini\nper la Renault:\nper la SAAB:\nper la SsangYong\nper la SEAT:\nper la Volkswagen:\nper la Ligier:"}
{"id": "326691", "revid": "2082813", "url": "https://it.wikipedia.org/wiki?curid=326691", "title": "Falluja", "text": "Falluja (; talvolta scritta come Fallujah o Fallugia) \u00e8 una citt\u00e0 del governatorato di al-Anbar in Iraq, situata sull'Eufrate, circa 69 km ad ovest di Baghdad.\nStoria.\nFalluja ai tempi di Babilonia ospit\u00f2 un'importante accademia ebraica per vari secoli. Crebbe da piccola citt\u00e0 nel 1947 a una popolazione di abitanti nel 2003, prima dell'inizio della guerra. In Iraq \u00e8 conosciuta come la \"citt\u00e0 delle moschee\" per le oltre 200 moschee nella citt\u00e0 e nei villaggi circostanti. \u00c8 uno dei luoghi pi\u00f9 importanti per l'Islam sunnita nella regione.\nNel 2003 \u00e8 stata coinvolta nella seconda guerra del Golfo. Considerata dal comando angloamericano una irriducibile roccaforte degli insorti sunniti e degli elementi della resistenza irachena, fu teatro di alcuni dei pi\u00f9 aspri e violenti combattimenti urbani del conflitto, con un numero elevatissimo di vittime civili. Nel 2004 l'uccisione e lo scempio dei cadaveri di 4 operatori di sicurezza dell'agenzia militare privata Blackwater in un'imboscata a Falluja spinse le forze militari statunitensi ad avviare un'ampia operazione per riprendere il controllo militare sulla citt\u00e0 (Prima battaglia di Falluja).\nLa guerra ha danneggiato circa il 60% degli edifici di cui il 20% totalmente distrutti, incluse 60 moschee della citt\u00e0 provocando un elevato numero di vittime. La popolazione attuale \u00e8 sconosciuta, ma si stima che nel 2006 gli abitanti fossero -. L'utilizzo di ordigni al fosforo bianco su Falluja durante la seconda guerra del Golfo \u00e8 stato al centro di polemiche, scaturite nel novembre 2005 da un servizio giornalistico di Rainews24.\nIl 5 gennaio 2014, dopo 6 giorni di scontri e pi\u00f9 di 60 morti, la citt\u00e0 viene conquistata dai miliziani dello Stato Islamico dell'Iraq e del Levante (ex affiliato di Al-Qaeda), che issano le bandiere nere, simbolo del gruppo terroristico, nel centro della citt\u00e0.\nIl 23 marzo 2016 inizia un'operazione da parte dell'esercito iracheno per liberare i villaggi attorno a Falluja. Il 30 marzo, con la copertura aerea dell'esercito statunitense, le forze irachene entrano in citt\u00e0. Il 27 giugno viene considerata dall'esercito iracheno ufficialmente liberata."}
{"id": "326692", "revid": "11497", "url": "https://it.wikipedia.org/wiki?curid=326692", "title": "Paramhansa Yogananda", "text": ""}
{"id": "326694", "revid": "1714743", "url": "https://it.wikipedia.org/wiki?curid=326694", "title": "Pietro V del Portogallo", "text": "Biografia.\nInfanzia.\nPietro era figlio della regina Maria II e del principe Ferdinando di Sassonia-Coburgo-Gotha-Kohary, co-regnante assieme alla moglie.\nAscesa al trono.\nPietro divenne Re ad appena sedici anni, il 15 novembre 1853 alla morte della madre, sotto la reggenza del padre sino al 1855. Suo padre gioc\u00f2 un ruolo chiave all'inizio del suo regno, operando in sua vece e realizzando grandi opere pubbliche che rinsaldarono , . Il 16 settembre 1855 venne ufficialmente incoronato. \nRegno.\nOttenuta la piena reggenza del trono portoghese, uno dei suoi primi atti fu nel 1856 l'occupazione dell'Angola settentrionale e l'abolizione della schiavit\u00f9. interessandosi del progresso del proprio paese: sotto il suo regno strade, telegrafi e ferrovie vennero costruiti per accrescere il benessere pubblico. , e ancor di pi\u00f9 lo fu per la propria attenzione al problema sanitario dopo lo scoppio dell'epidemia di colera, durante la quale si rec\u00f2 in visita agli ospedali principali del Portogallo, portando doni per i malati.\nTutto questo, a ogni modo, fece perdere la vita al giovane re, che trov\u00f2 la morte proprio nell'epidemia del 1861 assieme ai suoi fratelli Ferdinando e Giovanni e ad altri membri della famiglia reale.\nMatrimonio.\nIl 18 maggio del 1858 Pietro spos\u00f2 Stefania di Hohenzollern-Sigmaringen, figlia del principe Carlo Antonio di Hohenzollern-Sigmaringen e della principessa Giuseppina di Baden.\nMorte.\nEntrambi gli sposi morirono pochi anni dopo il loro matrimonio: Stefania solo un anno dopo nel 1859 e Pietro, che non si rispos\u00f2, nel 1861. Non avendo avuto figli, gli succedette il fratello minore Luigi con il nome di Luigi I."}
{"id": "326695", "revid": "124721994", "url": "https://it.wikipedia.org/wiki?curid=326695", "title": "Penda di Mercia", "text": "Pagano in un tempo in cui il Cristianesimo si andava diffondendo e imponendo in molti regni anglosassoni, Penda partecip\u00f2 alla sconfitta del potente monarca cristiano Edwin di Northumbria nella battaglia di Hatfield Chase (633). Nove anni dopo, Penda sconfisse e uccise il successore di Edwin, Oswald, nella battaglia di Maserfield. Da questo momento, fu probabilmente il pi\u00f9 potente re anglosassone dell'epoca. Sconfisse gli eserciti dell'Anglia orientale, mand\u00f2 in esilio il monarca del Wessex per tre anni e continu\u00f2 a fare guerra ai berniciani di Northumbria, dai quali fu sconfitto e ucciso tredici anni dopo Maserfield, nel corso della battaglia di Winwaed.\nFu l'ultimo dei grandi re-guerrieri pagani anglosassoni. Tanti sono i punti oscuri e controversi sulla storia di Penda e questo sia perch\u00e9 la sua figura \u00e8 avvolta nella leggenda sia perch\u00e9 le fonti che parlano di lui sono molte, ma nessuna \u00e8 merciana. Tutto ci\u00f2, comunque, dimostra la grande impronta lasciata da questo sovrano nella storia d'Inghilterra.\nDiscendenza, inizio del regno e battaglia contro il Wessex.\nEra figlio di Pybba (570?-606/615), uno dei primi re di Mercia, ed era considerato discendente di Icel (?-circa 501), un antenato di Winston Churchill e di Luigi XVII di Francia, la cui discendenza veniva fatta risalire fino a Odino.\nLa \"Cronaca anglosassone\" riporta la seguente genealogia: \nL\"'Historia Brittonum\" dice che Pybba ebbe 12 figli, tra cui Penda, ma che Penda e il fratello Eowa erano i meglio conosciuti al suo autore. Molti di questi figli sarebbero in realt\u00e0 solo delle figure inventate in seguito e utilizzate per reclamare una discendenza da Pybba. Oltre a Eowa, Penda avrebbe avuto anche un fratello di nome Coenwalh, da cui discenderanno due re successivi. Non si sa con certezza n\u00e9 quando n\u00e9 come Penda sal\u00ec sul trono. Un altro sovrano merciano, Cearl, stando a San Beda il Venerabile avrebbe regnato nello stesso periodo del monarca di Northumbria \u00c6thelfrith, nella prima parte del VII secolo.\nNon si sa con certezza quando Penda sia salito sul trono di Mercia. Nella sua \"Historia ecclesiastica gentis Anglorum\", Beda menziona un altro sovrano merciano, Cearl, che avrebbe regnato negli anni in cui \u00c6thelfrith era monarca di Northumbria (quindi nella prima met\u00e0 del VII secolo). Non si sa se Penda sia salito sul trono dopo Cearl, ed \u00e8 anche incerto se i due fossero parenti e se s\u00ec, quanto stretti. \u00c8 per\u00f2 anche possibile che i due ci fosse una rivalit\u00e0 dinastica.\nSecondo la \"Cronaca anglosassone\", Penda sal\u00ec sul trono nel 626, regn\u00f2 per 30 anni e prese il potere all'et\u00e0 di 50. Tuttavia, la stessa fonte dice che mor\u00ec nel 655 e ci\u00f2 stona con le indicazioni temporali fornite prima. Per di pi\u00f9, gli storici non considerano credibile il fatto che Penda sia divenuto re a 50 anni, soprattutto in considerazione degli anni dei figli. \u00c8 infatti considerata inverosimile l'ipotesi secondo cui Penda, attorno agli 80 anni, avrebbe lasciato figli che erano ancora giovani (ad esempio, stando a Beda, Wulfhere era ancora giovane tre anni dopo la morte del padre). \u00c8 stato quindi ipotizzato che la \"Cronaca anglosassone\" voglia intendere che egli aveva 50 anni quando mor\u00ec. Perci\u00f2 sarebbe stato pi\u00f9 o meno ventenne nel 626, cio\u00e8 quando sal\u00ec sul trono\nBeda afferma che Pedna fu \u201cil pi\u00f9 bellicoso dei regnanti di Mercia\u201d e che, dopo la sconfitta di Edwin (633), regn\u00f2 sui merciani per 22 anni, con alterne fortune. Secondo lo storico Frank Stenton, le parole di Beda non lasciano dubbi sul fatto che Penda sia appartenuto alla casata reale merciana e che abbia preso il potere solo dopo la sconfitta di Edwin (battaglia di Hatfield Chase). Ma l\"'Historia Brittonum\" afferma invece che Penda abbia regnato solo 10 anni, datando forse la sua ascesa al potere a dopo la battaglia di Maserfield (642), anche se la cronologia pi\u00f9 comunemente accettata assegna pi\u00f9 di dieci anni di regno a questo sovrano. Gli storici propendono di solito a dare maggior credito a Beda. Per Nicholas Brooks, il fatto che tre diverse fonti non merciane (una sassone, una northumbriana e una\ngallese) diano diversi periodi temporali potrebbe essere spiegato col fatto che ognuna riflette una cronologia che dipende da quando i rispettivi popoli si siano trovati per la prima volta a confrontarsi militarmente con Penda.\nSe Pedna sia stato o meno re durante gli anni venti del VII socolo acquista grande importanza alla luce del fatto che la \"Cronaca anglosassone\" ricorda una battaglia combattuta da lui contro i sovrani del Wessex, Cynegils e Cwichelm, nel 628 a Cirencester. Se si vuole ipotizzare che in questo periodo Penda non fosse anche re di Mercia, allora bisogner\u00e0 per forza pensare che egli fosse \u201csignore della guerra\u201d indipendente (secondo Stenton sarebbe stato un nobile della casata reale merciana) che combatteva per questioni proprie. In alternativa, si potrebbe ipotizzare che egli sia stato uno dei tanti sovrani merciani esistenti a quel tempo, ognuno dei quali regnava su una porzione della Mercia. Secondo la \"Cronaca anglosassone\", dopo la battaglia Penda e il Wessex giunsero ad un accordo. \u00c8 stato anche ipotizzato che quest'intesa abbia segnato una vittoria per Penda, che avrebbe ottenuto Cirencester e i territori lungo il basso corso del fiume Severn. Sembra che quest'area (nella Mercia meridionale) fosse stata conquistata dai sassoni del Wessex nel 577 e che alla fine divenne parte del regno dipendente di Hwicce, che potrebbe essere stato creato proprio da Pedna.\nAlleanza con Cadwallon e battaglia di Hatfield Chase.\nSul finire degli anni venti del VII secolo o agli inizi degli anni trenta, scoppi\u00f2 la guerra tra il sovrano gallese del Gwynedd, Cadwallon ap Cadfan, ed Edwin di Northumbria, il re britannico pi\u00f9 potente del tempo. Dopo, sembra, degli iniziali insuccessi, Cadwallon si un\u00ec a Penda, che si pensa avesse un ruolo secondario all'interno di questa alleanza. Lo scontro finale avvenne nell'ottobre del 633 nella battaglia di Hatfield Chase. La vittoria arrise ai due alleati. \u00c8 probabile che Penda non fosse ancora sovrano di Mercia a quel tempo, ruolo che avrebbe assunto subito dopo stando a Beda. Edwin mor\u00ec nello contro, mentre il figlio Eadfrith fu fatto prigioniero da Penda.\nUn manoscritto recante la \"Cronaca anglosassone\" dice che, dopo Hatfield Chase, Cadwallon e Penda devastarono tutto il territorio northumbriano. Di certo Cadwallon continu\u00f2 la guerra, cosa che invece non \u00e8 certa per Penda.\nBeda dice che i pagani che uccisero Edwin - presumibilmente un riferimento ai merciani di Penda - bruciarono una chiesa e una citt\u00e0 a Campodonum, anche se non si sa quando ci\u00f2 accadde. Probabilmente Pedna si ritir\u00f2 dalla guerra prima della sconfitta di Cadwallon nella battaglia di Heavenfield, circa un anno dopo Hatfield Chase, dato che non era presente allo scontro. Per di pi\u00f9 Beda non fa menzione della presenza nell'assedio e nella battaglia (precedenti) in cui Osric di Deira fu sconfitto e ucciso. Il successo a Hatfield Chase aveva probabilmente elevato lo status di Pedna all'interno di Mercia, permettendogli di diventare re. Ed \u00e8 forse proprio per rendere sicuro quanto conquistato che Penda si sarebbe ritirato dalla guerra prima della disfatta di Heavenfield Chase.\nDurante il regno di Oswald.\nOswald di Bernicia sal\u00ec sul trono di Northumbria dopo la vittoria\nsu Cadwallon a Heavenfield Chase. Lo status e le attivit\u00e0 di Pedna durante gli anni del regno di Oswald non sono ben noti. Si \u00e8 pensato che Pedna abbia riconosciuto in una certa maniera l'autorit\u00e0 di Oswald, sebbene \u00e8 probabile che fosse un ostacolo per la supremazia northumbriana a sud dell'Humber. Le mosse fatte da Oswald verso un'alleanza con i sassoni del Wessex, che occuparono la Mercia meridionale, potrebbe essere letta come un tentativo di prevenire e limitare la potenza merciana, vedendo in Penda una minaccia.\nA un certo punto Penda uccise il figlio di Edwin, Eadfrith, contravvenendo alla promessa fatta. Si \u00e8 pensato che quest'azione sia stata il risultato della pressione esercitata da Oswald, per la cui posizione sul trono Eadfrith avrebbe forse rappresentato un pericolo. Secondo altri, invece, Pedna lo avrebbe eliminato perch\u00e9 preoccupato di una possibile vendetta per il fatto che gli aveva ucciso il padre e il fratello. \u00c8 anche possibile che Pedna abbia optato per questa scelta perch\u00e9 Eadfrith era un nipote del predecessore di Pedna, Cearl. Quindi un possibile pretendente al trono.\n\u00c8 anche probabile che ad un certo punto Penda combatt\u00e9 e sconfisse gli angli orientali, uccidendo il loro sovrano, Egric, e il precedente re, Sigebert, che era stato portato contro la sua volont\u00e0 fuori dal monastero dove si era ritirato nel 634, nella convinzione che la sua presenza avrebbe motivato le truppe. Non si sa con certezza la data della battaglia: il 635 \u00e8 la pi\u00f9 probabile, ma comunque non avvenne prima del 640 o 641. Presumendo che questa battaglia abbia avuto luogo prima di quella di Maserfield, pu\u00f2 essere che una tale espressione dell'ambizione e del potere emergente di Penda abbia fatto capire a Oswald che il sovrano merciano doveva essere sconfitto per garantire e rafforzare il dominio northumbriano sull'Inghilterra meridionale.\nL\"'Historia Brittonum\" e gli \"Annales Cambriae\" dicono che il fratello di Pedna, Eowa, sarebbe stato sovrano merciano al tempo della battaglia di Maserfield. Eowa potrebbe essere stato un semplice sovrano sottoposto a Penda e potrebbe anche essere che i due abbiano regnato insieme tra gli anni trenta e gli inizi degli anni quaranta del VII secolo. Del resto condividere il potere non era una cosa strana nelle monarchie anglosassoni dell'epoca. Pu\u00f2 essere che abbiano regnato rispettivamente sul sud e sul nord della Mercia. Che Penda abbia regnato sulla parte meridionale \u00e8 una possibilit\u00e0 suggerita dal suo precedente coinvolgimento nell'area dell'Hwicce, cos\u00ec come dal fatto che, dopo la morte d Penda, a suo figlio Peada fu permesso di regnare sulla Mercia meridionale, mentre quella settentrionale fin\u00ec sotto il controllo diretto della Northumbria. Ci\u00f2 potrebbe indicare una speciale eredit\u00e0 reclamata sulla Mercia meridionale dal lignaggio di Penda, un diritto che, invece, non poteva essere avanzato sui territori settentrionali.\nUn'altra possibilit\u00e0 \u00e8 stata suggerita da Brooks: Penda potrebbe aver perso ad un certo punto il potere dopo Heavenfield Chase ed Eowa potrebbe aver realmente regnato sui merciani, almeno per un periodo, come alleato o burattino di Oswald. A sostegno di quest'ultima ipotesi Brooks cita quell'affermazione di Beda secondo cui la fortuna di Pedna fu a fasi alterne durante i suoi 22 anni di potere. E potrebbe essere che nel periodo intercorso tra le battaglie di Hatfield Chase e di Maserfield Pedna potrebbe non essere sempre stato la figura dominate nella Mercia.\nBattaglia di Maserfield.\nIl 5 agosto del 642 Penda sconfisse i northumbriani a Maserfield, combattuta vicino ai territori gallesi. In questo scontro Oswald trov\u00f2 la morte. La poesia gallese sopravvissuta suggerisce che Penda abbia combattuto in alleanza con gli abitanti del Powys. Forse all'alleanza partecip\u00f2 anche Cynddylan ap Cyndrwyn del Pengwern. Se il luogo della battaglia fu, come tradizionalmente si crede, Oswestry, ci\u00f2 significherebbe che fu Oswald a muovere in armi contro Penda, spinto dalla minaccia rappresentata per lui dall'alleanza del sovrano merciano con il Powys. Secondo la \"Vita Sancti Oswaldi\" di Reginaldo di Durham (XII secolo), Penda fugg\u00ec tra i gallesi prima della battaglia.\nDopo la battaglia, stando a Beda, Penda fece fare a pezzi il corpo di Oswald: testa e arti furono issati su dei pali. Essendo stato sconfitto da un pagano, il cristiano Oswald fu venerato come un santo e un martire.\nAnche Eowa fu ucciso a Maserfield, sebbene non si conosca da quale parte si fosse schierato. Se si crede al fatto che Eowa fosse sovrano merciano in quel periodo, la sua morte potrebbe aver aperto la strada a Penda, cio\u00e8 a quei dieci anni di regno menzionati dall\"'Historia Brittonum\". Cos\u00ec Penda avrebbe prevalso non solo sui northumbriani, ma anche sui rivali interni.\nL\"'Historia Brittonum\" sembrerebbe riferirsi a questa battaglia quando dice che Penda per primo separ\u00f2 i merciani dai northumbriani. E quest'affermazione potrebbe essere un indizio importante della relazione esistente tra questi due popoli prima e durante i tempi di Penda. Potrebbe essere esistita una \"Confederazione humbriana\", che avrebbe incluso i merciani fino a quando Penda non la spezz\u00f2. Tuttavia \u00e8 stato considerato improbabile che questo sia veramente stata la prima occasione di separazione: da questo punto di vista \u00e8 significativo il fatto che Cearl, predecessore di Penda, avesse dato in sposa sua figlia a Edwin (quando costui era in esilio), che era nemico del sovrano northumbriano \u00c6thelfrith. Se, infatti, egli fece ci\u00f2, \u00e8 logico pensare che non fosse soggetto ad \u00c6thelfrith. Dunque, se ci fu un rapporto di sottomissione, questo si sarebbe sviluppato solo dopo il matrimonio.\nLa battaglia di Maserfield dette a Penda un potere mai avuto prima da un sovrano merciano e fece di lui il pi\u00f9 potente sovrano nell'Inghilterra del tempo. Non ci sono comunque prove che egli abbia tentato di diventare signore di tutti gli altri regni dell'Inghilterra meridionale. La Northumbria, invece, usc\u00ec molto indebolita da questa battaglia e si divise in due reami: Deira nel sud (sotto il dominio di Oswine) e Bernicia nel nord (sul cui trono si sedette il fratello di Oswald, Oswiu).\nCampagne militari tra Maserfield e Winwaed.\nLa disfatta di Maserfield indebol\u00ec senza dubbio l'influenza northumbriana sul Wessex, il cui nuovo sovrano, il pagano\nCenwealh, spos\u00f2 la sorella di Penda. Quando Cenwealh (stando a Beda) la ripudi\u00f2 per prendere un'altra moglie, Penda costrinse Cenwealh ad andare in esilio nell'Anglia orientale (645), dove rimase per tre anni prima di riprendere il potere. Non si sa chi abbia tenuto il potere nel Wessex in questo periodo, ma secondo Kirby chiunque sia stato, lo fece come soggetto di Penda. C'\u00e8 anche chi ha ipotizzato che Cenwealh sia tornato sul trono solo dopo la morte di Penda (655/656).\nNel 654 Anna, sovrano dell'Anglia orientale che aveva accolto Cenwealh, fu ucciso da Penda. A lui successe il fratello \u00c6thelhere, che fu probabilmente messo sul trono da Penda, dato che poi partecip\u00f2 all'invasione merciana della Bernicia nel 655. Si \u00e8 ipotizzato che le guerre di Penda contro gli angli orientali andrebbe letta alla luce di lotte intestine all'interno di questo regno. Potrebbe anche essere, per\u00f2, che Penda mosse guerra all'Anglia orientale per consolidare il potere merciano nell'area della Middle Anglia, dove egli dette il potere al figlio Peada.\nNegli anni che seguirono alla battaglia di Maserfield, Penda port\u00f2 anche guerra nel territorio di Oswiu di Bernicia (Beda dice prima della morte del vescovo Aidan, deceduto il 31 agosto del 651), devastando queste terre e assediando la fortezza reale di Bamburgh.\nNon riuscendo a conquistarla i merciani, dice Beda, cercarono di incendiarla. Ma il piano fall\u00ec, dice sempre Beda, grazie a un vento che soffi\u00f2 in risposta alla preghiera di Sant'Aidan. Il vento avrebbe spinto il fuoco contro gli stessi merciani, dissuadendoli da ulteriori tentativi di prendere la citt\u00e0. Alcuni anni dopo la morte di Aidan, Beda narra che Penda guid\u00f2 un'armata nell'area, devastandola, ma dice anche che quando i merciani bruciarono la chiesa dove Aidan era morto, l'esatto posto dove egli spir\u00f2 rimase intatto. Ci\u00f2 fu considerato un miracolo. Non sono ricordate battaglie in campo aperto prima di quella di Winwaed nel 655, cosa che farebbe pensare che Oswiu abbia volutamente evitato lo scontro frontale, perch\u00e9 consapevole della sua debolezza militare: N. J. Higham ha scritto che Penda acquist\u00f2 rilevante fama di protetto dagli d\u00e8i e di re-guerriero, le cui vittorie fecero credere che le sue divinit\u00e0 pagane fossero pi\u00f9 efficaci del dio cristiano.\nRelazioni con la Bernicia. Cristianit\u00e0 e Middle Anglia.\nNonostante quanto detto fino a questo momento, i rapporti tra Penda e Oswiu non furono probabilmente sempre ostili durante questo periodo, dato che la figlia di Penda, Cyneburh, spos\u00f2 Alchfrith di Deira, figlio di Oswiu, e il figlio di Penda, Peada, spos\u00f2 Alhflaed, figlia di Oswiu. Secondo Beda, che data queste unioni al 653, il secondo matrimonio ebbe come condizione il battesimo di Peada, che lo accett\u00f2. Inizi\u00f2 cos\u00ec la predicazione cristiana nella Middle Anglia, che, stando sempre a Beda, fu tollerata da Penda, nonostante le sue personali credenze pagane.\nLa conversione di Peada e l'arrivo di preti cristiani nella Middle Anglia potrebbe essere una prova della tolleranza di Penda nei confronti di questa religione, dato che, del resto, mancano prove di sue interferenze. Tuttavia, il matrimonio e la conversione potrebbero essere visti come un riuscito tentativo da parte di Oswiu di espandere l'influenza berniciana a spese di Penda. C'\u00e8 chi ha visto in questa conversione ragioni pi\u00f9 politiche da entrambe le parti, che non di zelo religioso.\nLa sorella di Cyneburh, Edburga di Caistor \u00e8 oggi venerata come santa dalla Chiesa Cattolica.\nLa Middle Anglia come entit\u00e0 politica potrebbe essere stata creata da Penda come un'espressione del potere merciano nell'area sulla scia della vittoria sugli angli orientali. Prima sembra che ci fosse un certo numero di piccoli popoli che abitavano la regione. Il fatto che Penda abbia posto Peada sul trono di questo sub-regno segnerebbe la loro prima unione sotto un solo sovrano. Probabilmente le aree corrispondenti ai distretti di Shropshire e di Herefordshire, lungo la frontiera occidentale di Mercia, vicino al Galles, caddero sotto la dominazione di Mercia in questo periodo. Qui un re chiamato Merewalh regn\u00f2 sui Magonzati. Nei secoli successivi egli \u00e8 stato considerato come figlio di Penda, ma la cosa \u00e8 incerta e dubbia. Stenton, ad esempio, ha ipotizzato che Merewalh fosse il rappresentante di una dinastia locale, che avrebbe continuato a regnare durante la dominazione merciana.\nBattaglia di Winwaed.\nNel 655 Penda invase la Bernicia con un'armata di trenta legioni, guidata da trenta \"duces regii\" (dice Beda), cio\u00e8 sovrani o nobili, tra cui Cadafael Cadomedd ap Cynfeddw di Gwynedd ed Aethelhere dell'Anglia orientale. Penda ebbe anche il supporto di Aethelwald di Deira e del successore di Oswine, ucciso nel 651 per ordine di Oswiu. Beda dice che Aethelwald svolse il ruolo di guida durante quest'invasione.\nNon si conoscono le motivazioni di quest'invasione. Da Beda sembrerebbe di poter dedurre che la causa sarebbe stato Aethelhere dell'Anglia orientale. Ma si \u00e8 ipotizzato che un errore di punteggiatura in un tardo manoscritto dell'opera di Beda avrebbe ingenerato confusione e che l'autore avrebbe invece inteso dire che la responsabilit\u00e0 fosse di Penda. Sebbene, secondo Beda, Penda tollerasse la predicazione cristiana, tuttavia egli vide nella sponsorizzazione berniciana del cristianesimo in Mercia e Anglia orientale come una sorta di colonialismo religioso che minava il suo potere. Ci\u00f2 potrebbe aver provocato la guerra.\nSi \u00e8 anche ipotizzato che Penda volesse evitare che Oswiu riunificasse la Northumbria e le restituisse quel potere di cui aveva goduto con Edwin e Oswald. Una percezione in termini politici del conflitto tra Bernicia e Deira potrebbe spiegare il ruolo svolto nella guerra da Aethelwald di Deira, che, figlio di Oswald, non avrebbe dovuto essere propenso ad allearsi con chi gli aveva ucciso il padre. Probabilmente egli sperava di poter ottenere per s\u00e9 il trono berniciano.\nStando all' \"Historia Brittonum\", Penda assedi\u00f2 Oswiu a Iudeu (forse Stirling, nel nord del regno di Oswiu). Oswiu tent\u00f2 di comprare la pace: nell'\"Historia\" viene detto che Oswiu offr\u00ec un tesoro che Penda divise tra i suoi alleati, mentre Beda afferma che il re merciano rifiut\u00f2 la proposta, volendo atterrare la potenza della Northumbria. Inoltre, sempre stando a Beda, Il figlio di Oswiu, Ecgfrith, fu mandato come ostaggio alla corte della regina Cynwise, nelle province merciane, forse come parte dei negoziati e dell'accordo.\nSembrerebbe che l'esercito di Penda abbia a questo punto ripreso la strada di casa, ma, forse proprio durante questa \"ritirata\", il 15 novembre (secondo Beda) si verific\u00f2 una grande battaglia vicino al fiume Winwaed (forse il Went). Potrebbe essere che l'esercito di Penda sia stato attaccato da Oswiu, che avrebbe approfittato di una posizione strategicamente sfavorevole dell'armata merciana per sconfiggerla, sebbene questa fosse molto pi\u00f9 grande della sua. Le forze merciane furono anche indebolite da alcune diserzioni: secondo l\"'Historia Brittonum\", Cadafael of Gwynedd fugg\u00ec di notte con le sue truppe (cosa che gli valse il soprannome di \"Cadomedd\", cio\u00e8 \"Evita battaglia\"), mentre Beda afferma che Aethelwald di Deira si ritir\u00f2 in un luogo sicuro, in attesa dell'esito dello scontro.\nSe \u00e8 vero che l'armata di Penda stava marciando verso casa, \u00e8 probabilmente perch\u00e9 alcuni dei suoi alleati non volevano combattere, secondo Kirby. Ci\u00f2 potrebbe dipendere dal fatto che i diversi alleati avevano differenti propositi. Penda e la maggior parte dei suoi comandanti morirono in battaglia. Le fonti dicono che il corpo di Penda fu decapitato, cosa che potrebbe essere stata messa in relazione con il trattamento che il re merciano aveva riservato al corpo di Oswald a Maserfield. Nel XII secolo Enrico di Huntingdon enfatizz\u00f2 l'idea che Penda sub\u00ec lo stesso trattamento inflitto ai suoi nemici.\nConseguenze e valutazioni storiche.\nDopo la vittoria di Winwaed, per un breve periodo Oswiu domin\u00f2 la Mercia, permettendo a Peada di regnare sulla parte meridionale del reame. Due altri figli di Penda, Wulfhere e\nAethelred, in seguito guidarono il paese in successione dopo la fine del dominio northumbriano, sul finire degli anni cinquanta del VII secolo. L'ultimo discendente di Penda a sedere sul trono di Mercia fu suo nipote Ceolred, morto nel 716, dopodich\u00e9 il potere pass\u00f2 ai discendenti di Eowa, che regnarono fino all'VIII secolo.\nIl regno di Penda segn\u00f2 l'emergere di Mercia dall'oscurit\u00e0 in cui era stata con i re precedenti.\nPenda fu l'ultimo grande re-guerriero anglosassone di religione pagana. Higham ha scritto che la sua sconfitta scand\u00ec il rintocco funebre del paganesimo inglese sia come ideologia politica che come religione pubblica. Dopo la morte di Penda, i merciani si convertirono al cristianesimo e tutti i suoi tre figli che regnarono dopo furono cristiani. Le figlie\nCyneburh e Cyneswith divennero cristiane e divennero sante, perch\u00e9, stando ad alcune fonti, si mantennero vergini nonostante fossero sposate. Ci sarebbe anche stato un supposto nipote di Penda, Rumwold, che visse da santo predicatore.\nCi\u00f2 che si conosce di Penda viene principalmente dalla storia scritta dal northumbriano Beda, un prete non incline a ritrarre oggettivamente un pagano merciano che combatt\u00e9 ferocemente contro i re cristiani e in particolare contro i sovrani northumbriani. Dalla prospettiva dei cristiani che scrissero in seguito su Penda, il tema importante che domina nelle loro descrizioni \u00e8 il contesto religioso di queste guerre. Tuttavia la vera importanza di Penda fu quella di essersi opposto alla supremazia northumbriana e alla creazione nel VII secolo di un potente e compatto regno di Northumbria."}
{"id": "326696", "revid": "1776051", "url": "https://it.wikipedia.org/wiki?curid=326696", "title": "Lovatens", "text": "Lovatens (toponimo francese) \u00e8 un comune svizzero di 143 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "326697", "revid": "1573940", "url": "https://it.wikipedia.org/wiki?curid=326697", "title": "Lega linguistica", "text": "Con il termine lega linguistica, detta anche area linguistica, area di convergenza, area di diffusione o con il termine tedesco Sprachbund (pronunciata plurale \"Sprachb\u00fcnde\" ), si designa un gruppo di lingue che sono diventate simili tra di loro per via della prossimit\u00e0 geografica. Possono anche essere geneticamente non imparentate, o esserlo solo lontanamente. Dove le affiliazioni genetiche sono poco chiare, l'esistenza di uno Sprachbund pu\u00f2 dare una falsa impressione di parentela.\nUn esempio chiaro \u00e8 lo Sprachbund dell'Asia Orientale, in cui molte lingue del sudest asiatico, compresa la lingua thailandese, e la lingua vietnamita, hanno preso l'aspetto di lingue imparentate simili al cinese, con parole monosillabiche e toni distintivi. Eppure thailandese e vietnamita non sono pi\u00f9 considerati imparentati alla famiglia sino-tibetana e neanche fra di loro.\nIn Europa, nella lega linguistica balcanica (comprendente albanese, bulgaro, rumeno e lingua neo-greca), vi sono tutte lingue indoeuropee ma di rami molto diversi. Eppure condividono diverse caratteristiche grammaticali (tanto che Victor Friedman le defin\u00ec \"una sola forma grammaticale con tre diverse forme parlate\"), quali un articolo determinativo posposto, il fatto di evitare dipendenti con l'infinito, le modalit\u00e0 di formazione perifrastiche del futuro, eccetera. Ci\u00f2 non avviene in lingue strettamente imparentate al rumeno ed al bulgaro. Allo stesso modo, le lingue romanze e quelle germaniche condividono molte caratteristiche per via di una reciproca interazione.\nPi\u00f9 controversi sono gli studi di Giovanni Semerano, basati soprattutto su confronti lessicali, che dimostrerebbero l'esistenza di uno Sprachbund mediterraneo di base semitica, ma si scontrano con una quantit\u00e0 di difficolt\u00e0 cronologiche, linguistiche, etnologiche.\nMolti linguisti pensano che le famiglie linguistiche mongolica, turca, e Manci\u00f9-Tungus dell'Asia settentrionale siano geneticamente imparentate, in un gruppo detto altaico, ma le prove sono equivoche, e le caratteristiche comuni quali l'armonia vocalica potrebbero semplicemente indicare l'appartenenza ad uno Sprachbund.\nEsempi.\nAltri Sprachb\u00fcnde si possono trovare:\nLe caratteristiche areali sono caratteristiche comuni di un gruppo di lingue in Sprachbund."}
{"id": "326698", "revid": "111023503", "url": "https://it.wikipedia.org/wiki?curid=326698", "title": "Ligue Magnus", "text": "La Ligue Magnus \u00e8 il campionato francese di hockey su ghiaccio creatosi nel 1907. I vincitori del campionato ricevono la \"Coupe Magnus\"."}
{"id": "326700", "revid": "124123", "url": "https://it.wikipedia.org/wiki?curid=326700", "title": "Peada di Mercia", "text": "Era figlio di re Penda, che nel 653 l'aveva posto al comando della Middle Anglia. Secondo San Beda il Venerabile, si convert\u00ec al Cristianesimo per poter sposare Alchfled, figlia di re Oswiu della Northumbria.&lt;br&gt; \nSempre secondo Beda, accolse con entusiasmo la conversione. Peada fu battezzato da Finan di Lindisfarne e poi cerc\u00f2 di covertire la sua gente. Stando alla \"Cronaca anglosassone\", aiut\u00f2 a costruire un monastero a Peterborough. Sempre secondo la \"Cronaca\", fu tradito dalla moglie Alchfled e assassinato a Eastertide nel 656 da Oswiu, che in questo modo assunse il controllo di tutta la Mercia."}
{"id": "326701", "revid": "767487", "url": "https://it.wikipedia.org/wiki?curid=326701", "title": "Pr\u00e9vonloup", "text": "Pr\u00e9vonloup (toponimo francese) \u00e8 un comune svizzero di 166 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "326702", "revid": "30610", "url": "https://it.wikipedia.org/wiki?curid=326702", "title": "Wulfhere", "text": "Biografia.\nDopo la disastrosa battaglia di Winwaed, riusc\u00ec a restaurare il potere della Mercia. Wulfhere prese il potere a seguito di una ribellione dei merciani contro il dominio di Oswiu re di Northumbria. Sebbene il padre fosse stato l'ultimo grande sovrano anglosassone pagano, egli fu un fervente cristiano, che cerc\u00f2 di diffondere in ogni modo nel suo regno. In questo fu molto aiutato dal vescovo Jaruman e poi da Chad di Mercia. E lavor\u00f2 anche fuori dai confini del suo regno per far s\u00ec che il Sussex e il Wessex ad accettare la nuova fede. Avrebbe anche fondato uno o due monasteri.\nWulfhere strapp\u00f2 il regno di Lindsey alla Northumbria e nel 661 condusse con successo una campagna militare contro il Wessex. Secondo la \"Cronaca anglosassone\", egli estese il suo regno fino ad Ashdown e all'isola di Wight, che tolse a re \u00c6\u00f0elwealh del Sussex. Dopo una serie di conquiste, nell'ultima parte del suo regno sub\u00ec una serie di sconfitte, come nel 674 quando tent\u00f2 di invadere la Northumbria di Ecgfrith. Nel 675 fu invece combattuta una battaglia tra i merciani e Aescwine del Wessex. Wulfhere mor\u00ec quello stesso anno in circostanze sconosciute.\nGli succedette il fratello Aethelred. \nMatrimonio e discendenza.\nWulfhere spos\u00f2 sant'Ermenegilda di Ely, figlia di re Eorcenberht del Kent, dalla quale ebbe:"}
{"id": "326704", "revid": "228587", "url": "https://it.wikipedia.org/wiki?curid=326704", "title": "Diables Rouges de Brian\u00e7on", "text": "Diables Rouges de Brian\u00e7on e \"Hockey Club Brian\u00e7on\" sono soprannomi dati al Hockey team di Brian\u00e7on (Alte Alpi).\nPalmar\u00e8s.\nOnorari.\nVinto il Troph\u00e9e Marcel Claret in 1982-83 &amp; 1983-84.\nStoria.\nIl team ha fatto i suoi ritorni nella Ligue Magnus dalla stagione 2002/2003."}
{"id": "326711", "revid": "371529", "url": "https://it.wikipedia.org/wiki?curid=326711", "title": "In the City (album The Jam)", "text": "In the City \u00e8 l'album di debutto della band inglese The Jam, pubblicato nel 1977.\nIl disco.\nNato in piena esplosione punk inglese, questo lavoro si pu\u00f2 allineare ai corrispondenti esordi di band come i Clash ed i Sex Pistols. La differenza sostanziale tra i Jam e gli altri gruppi punk dell'epoca sta nei testi, che parlano prevalentemente della condizione dei giovani inglesi del periodo, mentre la maggior parte delle altre band trattavano tematiche principalmente politiche. Questa visione della giovent\u00f9 inglese la ritroviamo in pezzi come \"Art School\", \"Sounds from the Street\" e \"Non-Stop Dancing\". Le tematiche politiche in questo album vengano affidate a pezzi come \"In the City\" e \"Time for Truth\".\nUn altro tratto distintivo della band lo si pu\u00f2 trovare nella musica, che veniva ispirata soprattutto dai gruppi del rock and roll primordiale, facendo s\u00ec che il loro approccio risulti meno aggressivo rispetto alle altre band punk del periodo. Un disco che mescola al suo interno l'energia del punk e la lezione dei classici del rock and roll. A testimoniare queste loro influenze le cover di Larry Williams, \"Slow Down\" (artista statunitense, molte sue canzoni vennero riprese in seguito anche dai Beatles), e \"Batman Theme\", uno degli standard rock degli anni sessanta."}
{"id": "326716", "revid": "30610", "url": "https://it.wikipedia.org/wiki?curid=326716", "title": "Aethelred di Mercia", "text": "Biografia.\nNel 676 mise a ferro e fuoco il Kent, distruggendo chiese e monasteri. Spos\u00f2 Osthryth, sorella di Ecgfrith, re di Northumbria. Nonostante ci\u00f2, tra i due sovrani nacque un contrasto per la provincia di Lindsey, che \u00c6thelred conquist\u00f2 nel 679 nella battaglia di Trent: la battaglia fu una grande sconfitta per i northumbriani tanto che mise fino al loro coinvolgimento militare negli affari inglesi a sud di Humber. La battaglia ferm\u00f2 definitivamente le pretese del Regno di Lindsey sul Regno di Mercia. Aethelred riusc\u00ec a ripristinare i domini dei suoi predecessori sulla Gran Bretagna meridionale. \u00c6thelred abdic\u00f2 nel 704, scegliendo come successore il figlio di Wulfhere, Coenred. Divenne abate di Bardney, dove mor\u00ec."}
{"id": "326718", "revid": "1818652", "url": "https://it.wikipedia.org/wiki?curid=326718", "title": "Federico Andreotti (pittore)", "text": "Biografia.\nNel 1861 si iscrisse all'Accademia di belle arti di Firenze sotto la guida del Enrico Pollastrini e di Stefano Ussi. Si dedic\u00f2 all'olio, all'acquerello ma anche all'affresco, dipingendo paesaggi, ritratti, figure femminili, scene di genere, scene storiche e nature morte con scenari storici soprattutto seicenteschi e settecenteschi. Nelle sue opere ha miscelato una certa precisione tecnica su territori impressionisti.\nCome illustratore lavor\u00f2 per Renato Fucini illustrando il racconto \"Dolci ricordi\" nelle \"Veglie di Neri\" (ed. 1890)."}
{"id": "326719", "revid": "599013", "url": "https://it.wikipedia.org/wiki?curid=326719", "title": "Encephalartos woodii", "text": "Encephalartos woodii \u00e8 una cicade della famiglia delle Zamiaceae, nativa del Sudafrica.\nLa specie \u00e8 ormai estinta in natura. Secondo una recente stima nel mondo ne esistono circa 500 esemplari, ospitati in orti botanici e collezioni private.\nStoria.\nLa scoperta della specie si deve a John Medley Wood (1827-1915) che nel 1895 trov\u00f2 un gruppo di quattro esemplari nella foresta di Ngoye, a circa 30\u00a0km da Mtunzini nel KwaZulu-Natal. Nel 1907 due dei quattro esemplari furono prelevati e trapiantati nell'Orto botanico di Durban. Dei due esemplari rimasti in natura uno sub\u00ec una mutilazione ad opera di ignoti che ne caus\u00f2 la morte; nel 1916 l'ultimo esemplare sopravvissuto fu prelevato dal \"Forestry Department\", e trasferito a Pretoria, dove sopravvisse sino al 1964. Nonostante la foresta di Ngoye sia stata pi\u00f9 volte esplorata alla ricerca di eventuali altri esemplari, le ricerche hanno sempre dato esito negativo.\nDescrizione.\n\u00c8 una specie arborescente, eretta, pachicaule, il cui tronco pu\u00f2 raggiungere i 7 m di altezza e i 75\u00a0cm di diametro. Dalla base del tronco si originano spesso polloni basali, che costituiscono la unica opportunit\u00e0 di propagazione della specie (vedi sotto).\nLe foglie, disposte a rosetta all'apice del tronco, arcuate, raggiungono i 2\u20133 m di lunghezza e i 50\u00a0cm di larghezza. Al momento della foliazione sono ricoperte da una spessa peluria che va gradualmente scomparendo; le foglie mature sono di colore verde brillante. Sono pennate e composte da numerose paia di foglioline lanceolate, lunghe circa 20\u00a0cm, inserite su un rachide centrale di colore verde-bruno; le foglie basali, in corrispondenza del picciolo, si trasformano in spine. Nelle foglie giovani il margine \u00e8 dentellato e forma da 3 a 5 spine.\nI coni maschili, cilindrico-fusiformi, di colore giallo-arancio, lunghi da 40 a 90\u00a0cm e larghi circa 20, si sviluppano in numero di 4-8 per volta; sono dotati di un peduncolo lungo 15\u201320\u00a0cm, ed hanno dapprima portamento eretto, poi reclinante.\nI coni femminili non sono mai stati descritti, dal momento che non si \u00e8 mai trovato in natura un esemplare femminile.\nDistribuzione e habitat.\nLa specie, originaria della foresta di Ngoye nel KwaZulu-Natal (Sudafrica), \u00e8 oramai estinta in natura.\nI circa 500 esemplari esistenti nel mondo sono tutti maschi.\nPropagazione.\nIn mancanza di esemplari femmine l'unica modalit\u00e0 di propagazione disponibile \u00e8 il trapianto dei polloni basali. Tutti e cinquecento gli esemplari esistenti nel mondo sono stati ottenuti con tale sistema di propagazione dalla originaria pianta raccolta nel 1895 da John Medley Wood. La produzione dei polloni basali inizia una volta che la pianta abbia raggiunto la maturit\u00e0 (in genere intorno ai 10 anni) e procede al ritmo di due-quattro polloni all'anno.\nEsiste la possibilit\u00e0 di impollinare esemplari femminili di specie affini con il polline di \"E. woodii\".Per esempio l'Encephalartos woodii \u00d7 natalensis \u00e8 il frutto di un simile incrocio tra un esemplare maschile di \"E. woodii\" ed uno femminile di \"E. natalensis\", la specie pi\u00f9 prossima. Incrociando nuovamente con gli esemplari femminili dell'ibrido (F1, 5O% \"E. woodii\") si otterr\u00e0 una seconda generazione (F2, 75% \"E. woodii\"). Ripetendo il processo varie volte si otterranno esemplari con un corredo genetico sempre pi\u00f9 vicino a quello di \"E. woodi\": per esempio, la generazione F5 avr\u00e0 un corredo genetico attribuibile al 97% a \"E. woodii\". Il limite principale di questo approccio \u00e8 il tempo: considerato che ogni esemplare impiega mediamente quindici anni per raggiungere l'et\u00e0 riproduttiva, occorrerebbe circa un secolo per arrivare ad ottenere un esemplare \"quasi puro\" di \"E.woodi\".\nUna seconda possibilit\u00e0 si basa sulla osservazione, non frequente ma documentata, di cambio spontaneo di sesso di alcuni esemplari di cicadi. Una tale evenienza \u00e8 stata descritta per esempio in \"Cycas circinalis\", \"Encephalartos umbeluziensis\" e \"Zamia integrifolia\". In tutti questi casi il cambiamento di sesso era stato preceduto da un trauma fisico o da un'esposizione a temperature rigide. Il meccanismo ormonale che regola un tale passaggio non \u00e8 ancora noto. Ulteriori studi in tale direzione potrebbero consentire un cambiamento di sesso \"pilotato\" e quindi la creazione di esemplari femminili di \"E.woodii\".\nDove si trova.\nEsemplari di \"E. woodi\" possono essere osservati nei seguenti orti botanici:"}
{"id": "326733", "revid": "767487", "url": "https://it.wikipedia.org/wiki?curid=326733", "title": "Coenred", "text": "Era figlio del re di Mercia Wulfhere e della sua consorte santa Ermenegilda.\nSecondo il Venerabile Beda abdic\u00f2 in favore di Ceolred, figlio di Aethelred, dopo quattro anni di potere. In seguito si rec\u00f2 con Offa dell'Essex a Roma, dove fu ordinato monaco da papa Costantino. Il fatto \u00e8 riportato anche dagli annali di Niederaltaich. Mor\u00ec in una data imprecisata."}
{"id": "326734", "revid": "767487", "url": "https://it.wikipedia.org/wiki?curid=326734", "title": "Auboranges", "text": "Auboranges (toponimo francese) \u00e8 un comune svizzero di 285 abitanti del Canton Friburgo, nel distretto della Gl\u00e2ne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "326741", "revid": "124736865", "url": "https://it.wikipedia.org/wiki?curid=326741", "title": "Gibson Firebird", "text": "La Gibson Firebird \u00e8 una chitarra della Gibson progettata nel 1963.\nIspirata alla Explorer, ma con linee pi\u00f9 tondeggianti, per evitare l'impatto \"forte\" che ebbe con il pubblico la Explorer. Le versioni iniziali, molto spesso definite originali, venivano definite \"reverse\" (capovolte) proprio per il loro disegno, che presentava spalle mancanti asimmetriche con la superiore totalmente mancante ed una spalla inferiore molto pi\u00f9 pronunciata, contrariamente a quanto accade di solito (spalla inferiore pi\u00f9 piccola della superiore per facilitare l'accesso ai tasti alti).\nFu la prima Gibson solidbody ad usare una soluzione costruttiva chiamata neck-through (alcuni modelli sono set-in) e anche ad usare i mini-humbucker.\nModelli.\nLa famiglia di modelli era formata da 4 chitarre ed 1 basso. A differenza delle cugine SG e Les Paul, Gibson non us\u00f2 le denominazioni \"Standard\", \"Custom\" e \"Junior\" per distinguere i modelli.\nPer la prima volta si usarono i numeri romani \"I\", \"III\", \"V\" e \"VII\" per distinguerle:\nVicenda commerciale.\nCon la Flying V e la Explorer, la Firebird ebbe il compito di risollevare la Gibson delle cattive acque finanziarie in cui nuotava e di difendere l'azienda americana dagli attacchi della Jaguar e della Jazzmaster, modelli della Fender, che continuava a sfornare continuamente chitarre di successo. Difatti nel 1962, chiam\u00f2 come designer Ray Dietrich, un famoso designer di automobili come le Packerds, la Chrysler Airstream del 1935, la Tucker Torpedo del 1948 e ancora alcune Kaiser, Lincoln Continental Mark II e la futuristica Tucker Carioca.\nDietrich fu anche l'autore, oltre che del nome, anche del logo sul battipenna che ne contraddistingue l'autenticit\u00e0. Dietrich scelse anche i colori ispirandosi ai colori DuPont Lucite che venivano utilizzati per le automobili.\nUn anno dopo, nel 1963, la Firebird I debutt\u00f2 sul mercato degli strumenti musicali.\nQuesta chitarra proponeva inoltre un nuovo tipo di costruzione, infatti era composta di due legni diversi, uno per le \"ali\" laterali e uno per il manico il quale era ed \u00e8 un pezzo unico con la parte centrale del body.\nLa Fender in quel periodo era insuperabile, e la Firebird fu liquidata quasi subito.\nNonostante tutto ne fu sfornata un'altra versione, conosciuta come \"non-reverse\", ma neanche questa riusc\u00ec a far risalire le vendite. Anche di lei varie aziende fecero una copia, anche se la pi\u00f9 famosa e la pi\u00f9 fedele rimane quella della Epiphone, che \u00e8 di propriet\u00e0 della Gibson. Allen Collins, dei Lynyrd Skynyrd, \u00e8 stato colui che pi\u00f9 di tutti ha legato il suo nome al modello, usandola fin da fine anni 60 per tutti i 70. Ha cominciato ad alternarla con una Explorer solo a partire dal '76."}
{"id": "326742", "revid": "4175", "url": "https://it.wikipedia.org/wiki?curid=326742", "title": "Cinque Nazioni 1992", "text": "Il Cinque Nazioni 1992 (, , ) fu la 63\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 98\u00aa in assoluto considerando anche le edizioni dell'Home Championship.\nFu vinto dall' per la trentesima volta al termine di una campagna da record: per la prima volta dal gli inglesi realizzarono due Grandi Slam consecutivi, e con un proprio giocatore, Jonathan Webb, fu ritoccato verso l'alto il record di punti in una singola edizione (67) gi\u00e0 stabilito l'anno precedente con il connazionale Simon Hodgkinson a quota 60; in aggiunta a ci\u00f2, l', fresca del riconoscimento di miglior formazione dell'Emisfero Nord avendo perso la finale della contro l' pochi mesi prima, realizz\u00f2 anche il record di punti in una singola edizione di torneo con 118, nonch\u00e9 la sesta Triple Crown del secondo dopoguerra.\nTerzo \"Whitewash\" per l' nell'ultimo decennio e tredicesimo assoluto, dopo la partita di Parigi in cui la demol\u00ec 44-12 la formazione in maglia verde con 7 mete a zero.\nFu l'ultima edizione di torneo a disputarsi con la meta valevole 4 punti: il successivo il congresso generale dell'IRFB a Wellington deliber\u00f2, tra le altre modifiche regolamentari, l'aumento del valore della meta a 5 punti a partire dalla successiva stagione sportiva."}
{"id": "326743", "revid": "767487", "url": "https://it.wikipedia.org/wiki?curid=326743", "title": "Capitalizzazione semplice", "text": "La capitalizzazione semplice \u00e8 un tipo di capitalizzazione che consiste nel sommare solo alla fine al capitale di debito da rimborsare una quota percentuale di interessi costante negli anni.\nOgni anno il debitore pagher\u00e0 la stessa quota di interessi, nell'ipotesi che il debito sia ripagato con un piano a quote costanti.\nIndicando con:\nsi avr\u00e0 che il montante al tempo t sar\u00e0 la soluzione della seguente equazione alle differenze con formula_1:\nPertanto si ha:"}
{"id": "326746", "revid": "1305772", "url": "https://it.wikipedia.org/wiki?curid=326746", "title": "Oz (serie televisiva)", "text": "Oz \u00e8 una serie televisiva statunitense realizzata tra il 1997 e il 2003, ideata da Tom Fontana e prodotta da Barry Levinson e dallo stesso Fontana. \u00c8 la prima serie televisiva della durata di 55-60 minuti circa a episodio della HBO, eccetto l'episodio finale che conta la durata di 80 minuti. La serie \u00e8 di genere drammatico/thriller. Il titolo di questa serie prende il nome dall'Oswald State Penitentiary, ovvero \"Oswald, penitenziario di massima sicurezza\", rinominato in seguito in \"Oswald, istituto correzionale statale di quarto livello\".\nL'ambientazione rimane volutamente ignota, idealmente rappresentata da tutto il territorio statunitense. Ne sono la prova i riferimenti all'utilizzo di tutti i metodi di pena capitale previsti dalla legislazione americana, in realt\u00e0 non applicati in nessuno degli stati singolarmente. Ogni episodio \u00e8 girato all'interno del carcere, non si vede quasi mai l'esterno, l'ora d'aria inoltre non \u00e8 mai ripresa. Cantastorie che accompagna tutta le serie \u00e8 il detenuto Augustus Hill (interpretato da Harold Perrineau), parte integrante della storia che in ogni puntata presenta allo spettatore i detenuti ed espone le sue teorie sul sistema carcerario e sulla vita.\nTrama.\nLa serie tratta in modo molto reale, crudo e violento gli avvenimenti dei detenuti all'interno del penitenziario di \"Oswald\" (\"Oz\"), ed in particolare di una sezione, \"il quinto braccio\", meglio conosciuto come \"Il Paradiso\". Qui i detenuti vengono tenuti dentro delle stanze con vetri in plexiglas, a differenza delle classiche celle, ogni centimetro di queste stanze \u00e8 visibile agli agenti che rimangono all'interno del braccio ventiquattro ore su ventiquattro. Al centro del braccio vi \u00e8 un enorme atrio, dove i detenuti passano la maggior parte della giornata: televisione, tavoli per giocare a carte e a scacchi/dama, postazioni telematiche e telefoni pubblici.\nDietro tutto questo si nascondono le operazioni malavitose di cui sono protagonisti la maggior parte dei detenuti: contrabbando, spaccio, abusi, risse e omicidi.\nEpisodi.\nLa serie \u00e8 composta da sei stagioni, trasmesse dal 1997 al 2003. Ogni stagione \u00e8 formata da otto episodi, tranne la quarta che ne ha sedici. Per quanto concerne la trasmissione in lingua italiana della serie, le prime quattro stagioni sono state trasmesse su TELE+ Bianco dal 2000 al 2001. A partire dall'8 novembre 2017, Sky Italia ha reso disponibili tutte le stagioni attraverso le piattaforme Sky Box Sets e Now TV, incluse le ultime due, fino ad allora inedite in Italia.\nAmbientazione.\nIl penitenziario di massima sicurezza Oswald (Oswald State Penitentiary), rinominato in seguito in \"Oswald, istituto correzionale statale di quarto livello\" e abbreviato in \"Oz\", \u00e8 l'ambientazione principale della serie. L'esatta localizzazione della prigione \u00e8 volutamente ignota, essenzialmente al fine di \nporla ad emblema di tutto il sistema carcerario statunitense, anche se alcuni indizi - un paio di fuggevoli riferimenti ad alcune localit\u00e0 o un paio di accenni alla vicinanza del confine col Massachusetts, e soprattutto la bandiera che si pu\u00f2 intravedere nella saletta per gli interrogatori - portano ad ipotizzare che si trovi nello stato di New York. Il direttore dell'istituto \u00e8 Leo Glynn, mentre il braccio sperimentale chiamato \"Paradiso\" \u00e8 affidato a Tim McManus.\nIl Paradiso (in originale Emerald City o Em City, come la Citt\u00e0 di Smeraldo ne \"Il mago di Oz\") \u00e8 il quinto braccio della prigione, un braccio sperimentale in cui i detenuti vengono rinchiusi dentro delle stanze con vetri in plexiglas, a differenza delle classiche celle, che vengono tenute d'occhio dagli agenti che rimangono all'interno del braccio 24 ore su 24. Al centro del braccio vi \u00e8 un enorme atrio, dove i detenuti passano la maggior parte della giornata guardando la televisione, utilizzando tavoli per giocare a carte, le postazioni telematiche e i telefoni pubblici. Lo scopo di tale sezione \u00e8 quello di rieducare i carcerati, riabilitarli e dar loro un'istruzione, affinch\u00e9 una volta usciti da Oz si reinseriscano nella societ\u00e0 come dei buoni cittadini.\nNel Paradiso i detenuti sono obbligati a svolgere mansioni lavorative (che sono pi\u00f9 o meno liberi di scegliere anche in base a come si comportano), seguono delle sedute disintossicanti e di psichiatria con la suora del penitenziario, si fanno il bucato poich\u00e9 hanno la possibilit\u00e0 di indossare abiti diversi dalle solite divise numerate, e per un breve periodo c'\u00e8 stato anche un insegnante che aiutava i detenuti analfabeti a farsi una cultura. Poich\u00e9 tutti hanno molta pi\u00f9 libert\u00e0, le regole sono ferree. Se un prigioniero si comporta male viene messo in gabbia (una vera gabbia al centro dell'atrio, dove il rinchiuso pu\u00f2 essere visto da tutti) oppure sbattuto in \"buca\" (una cella con solo un secchio per i bisogni, nella quale si viene messi nudi onde evitare tentativi di suicidio) e nei casi pi\u00f9 gravi in isolamento.\nIn seguito alla rivolta che vide i detenuti prendere in mano il Paradiso, il braccio stava per essere chiuso. Nonostante tutto, i rivoltosi furono tolti dagli altri bracci sovraffollati e reintegrati in quello sperimentale. \u00c8 stato anche ricostruito in seguito all'esplosione occorsa durante la fuga di gas della quarta stagione.\nBraccio B \u00c8 l'unit\u00e0 pi\u00f9 ampia, quella dove risiedono i cosiddetti \"normali\", in cui i detenuti indossano la divisa carceraria, stanno in celle con le sbarre e hanno come unico svago un tavolo da biliardo che \u00e8 pressoch\u00e9 monopolizzato della Fratellanza ariana. Anch'essi svolgono dei lavori e hanno accesso alla biblioteca.\nBraccio J Qui vengono reclusi i criminali che prima svolgevano funzioni di polizia o ex guardie carcerarie. Nell'ultima stagione vi \u00e8 rinchiuso Beecher in attesa del processo per la libert\u00e0 vigilata.\nBraccio della morte In questa ala, presieduta da Lopresti e Howell, ci sono i detenuti condannati a morte. Essi potevano scegliere a piacimento quale sistema di pena capitale adottare per morire, almeno fin quando William Gyles non ha optato per la lapidazione, giudicata incostituzionale, e quindi i metodi sono stati ridotti a due: sedia elettrica e iniezione letale.\nI detenuti.\nI detenuti del Paradiso sono divisi in gang rivali, che si contendono il controllo dello spaccio di droga e dell'accesso ai lavori meno pesanti. Ciascun gruppo \u00e8 caratterizzato dal colore della pelle, dalla nazionalit\u00e0 o dalla religione. Non appena un detenuto mette piede a \"Oz\" deve decidere volente o nolente da che parte stare, ed entra suo malgrado nella spirale di rivalit\u00e0 e ritorsioni tra i vari gruppi etnici.\nLa sezione chiamata \"Paradiso\" \u00e8 stata creata da Tim McManus, nel tentativo di rieducare i detenuti, riabilitarli e dar loro un'istruzione, affinch\u00e9 una volta usciti da \"Oz\" si reinseriscano nella societ\u00e0 come dei buoni cittadini. Uomo di grandi ideali \u00e8 sempre disposto a qualunque cosa per il bene del suo braccio e dei suoi detenuti. Ad ogni detenuto del \"Paradiso\" \u00e8 assegnato un compito, i doveri sono tra i pi\u00f9 diversi, chi gestisce la cucina, chi da una mano in infermeria, chi gestisce la posta e chi aiuta in biblioteca.\nLe storie narrate sono le pi\u00f9 varie, durante la serie ci sono decine e decine di protagonisti, per ognuno di loro viene spiegato il motivo della propria incarcerazione e ne vengono inseguiti i movimenti all'interno del penitenziario e spesso ne viene raccontata la fine.\nGergo di \"Oz\".\nAll'interno di \"Oz\" vengono usate delle parole create proprio all'interno del carcere e oramai conosciute da tutti, detenuti e guardie comprese:\nDistribuzione.\nElenco delle trasmissioni della serie nei diversi paesi del mondo:\nEdizioni home video.\nIn Italia sono disponibili i cofanetti delle prime 4 stagioni di \"Oz\" in dvd, doppiate dalla Bibi.it."}
{"id": "326748", "revid": "4175", "url": "https://it.wikipedia.org/wiki?curid=326748", "title": "Cinque Nazioni 1990", "text": "Il Cinque Nazioni 1990 (, , ) fu la 61\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 96\u00aa in assoluto considerando anche le edizioni dell'Home Championship.\nIl torneo fu tra i pi\u00f9 spettacolari degli ultimi anni, perch\u00e9 per la terza volta in pochi anni metteva di fronte, all'ultima giornata, le due squadre a punteggio pieno; nella fattispecie, trattandosi di e , oltre al Grande Slam erano in palio anche la Calcutta Cup e la Triple Crown.\nAd aggiudicarsi la partita e il trofeo fu la Scozia, al suo terzo Slam, al 2022 il pi\u00f9 recente, e alla ventunesima vittoria complessiva.\nCompletamente opposta, altres\u00ec, la situazione di e che si presentavano all'ultima giornata a zero vittorie; fu la prima a vincere, con il punteggio di 14-8, e costringere i Dragoni gallesi al loro primo \"whitewash\" di sempre nella storia del torneo."}
{"id": "326749", "revid": "2225", "url": "https://it.wikipedia.org/wiki?curid=326749", "title": "Oz (serie TV)", "text": ""}
{"id": "326752", "revid": "2225", "url": "https://it.wikipedia.org/wiki?curid=326752", "title": "Gibson firebird", "text": ""}
{"id": "326753", "revid": "124123", "url": "https://it.wikipedia.org/wiki?curid=326753", "title": "Christos Lambrakis", "text": "Dal 1957 al 2005 \u00e8 stato a capo del \"Lamprakis Press Group\", la pi\u00f9 importante holding editoriale di Grecia. \u00c8 stato altres\u00ec l'ideatore e fondatore dell'auditorium Palazzo della Musica di Atene.\nGli anni giovanili.\nChristos Lambrakis \u00e8 il figlio di Elsa e Dimitris Lamprakis, fondatore di due dei maggiori quotidiani greci To Vima e Ta Nea. Ha due sorelle Lena ed Anna. \nComp\u00ec i suoi studi elementari durante la 2 guerra mondiale, quando la Grecia era occupata dalle truppe italiane e tedesche. Nel 1944 il comandante delle truppe di occupazione tedesca spicc\u00f2 ordine di cattura per tutti i membri della famiglia ed ordin\u00f2 il loro trasferimento immediato in un campo di concentramento . Con l'aiuto del capo della polizia greca e delle forze di resistenza, la famiglia riusc\u00ec a sottrarsi alla cattura imbarcandosi in fretta su un caicco e raggiungendo dopo alterne peripezie il porto di Smirne in Turchia . \nSubito dopo la liberazione di Atene avvenuta nel dicembre dello stesso anno la famiglia fece ritorno in patria, ospite di parenti perch\u00e9 nel frattempo la loro casa era stata depredata e svaligiata del pi\u00f9 piccolo oggetto.\nIl giovane Christos dopo aver terminato gli studi, si iscrisse all'Accademia delle Belle Arti di Atene, e quindi part\u00ec per Londra dove si iscrisse alla prestigiosa London School of Economics. Nel 1955 ritorn\u00f2 i n patria e lavor\u00f2 accanto al padre nella gestione delle aziende di famiglia. Il padre gli affid\u00f2 la direzione della rivista \"Tachydromos\" allora la pi\u00f9 letta in Grecia\nLa successione al padre.\nIl padre Dimitris mor\u00ec improvvisamente appena due anni dopo. Christos Lamprakis si trov\u00f2 solo a dover gestire un gruppo editoriale abbastanza consistente per quei tempi. Ma i due anni di tirocinio accanto al padre gli erano stati sufficienti. Aveva appreso perfettamente l'arte e l'astuzia di come dirigere un quotidiano. Chiam\u00f2 la sorella Lena ad aiutarlo. Lasci\u00f2 che il quotidiano To Vima prendesse un orientamento di centro destra mentre impresse all'altro quotidiano di famiglia Ta Nea un indirizzo di centro sinistra. L'esperimento funzion\u00f2 e i due quotidiani raggiunsero i vertici delle classifiche per copie vendute e ci rimasero stabilmente.\nChristos Lamprakis Ascoltava attentamente i punti di vista dei suoi direttori redattori senza mai sottomettersi. \nDurante la dittatura dei colonnelli sub\u00ec la detenzione per parecchi mesi.\nCon la restaurazione della democrazia sub\u00ec duri e ripetuti attacchi sferrati da altri giornali. Christos Tegopoulos dalle pagine del suo giornale Eleftherotypia lo accus\u00f2 di collaborazionismo con la giunta militare. Giorgio Kouris padrone del giornale Avriani fu ancora pi\u00f9 pesante con allusioni a suoi orientamenti sessuali.\nIl Premier Andreas Papandreou defin\u00ec il gruppo Lamprakis \"Il grande peccatore\" e giur\u00f2 che, se fosse stato eletto, si sarebbe sbarazzato di Lamprakis. Non ci riusc\u00ec; anzi cadde imbrigliato nella rete tesagli dai Media del suo paese e n\u00e9 egli n\u00e9 i suoi successori riuscirono pi\u00f9 a districarsene. Le deposizioni congiunte di Christos Lamprakis e di Christos Tegopoulos nell'aula del Tribunale speciale che indagava sullo scandalo Koskotas salvarono il premier da un verdetto di incriminazione.\nLa dismissione delle imprese di famiglia.\nNell'agosto del 2005 Crhistos Lamprakis annunci\u00f2 la sua volont\u00e0 di ritirarsi per motivi di salute. Segu\u00ec un'operazione finanziaria complessa in cui il pacchetto azionario di famiglia venne ceduto, dietro il pagamento di una somma vertiginosa milioni di Euro a Giannis Psycharis ex direttore del quotidiano To Vima. Voci che dietro il nuovo proprietario del gruppo si celasse la famiglia Vardinoyannis non hanno trovato conferma. \nChristos Lamprakis tenne per s\u00e9 solo la sua creatura pi\u00f9 amata: l'Auditorium di Atene di Atene.\n\u00c8 deceduto nel 2009 a 75 anni a seguito di una crisi cardiaca\nL'Auditorium di Atene.\nUno dei sogni giovanili di Christos Lamprakis era di diventare tenore lirico. Forse fu questo il motivo per cui strinse un'amicizia molto stretta con Maria Callas. Insieme i due amici fondarono un istituto per la distribuzione di borse di studio a talenti della musica lirica.\nNel 1980 realizz\u00f2 il progetto che pi\u00f9 gli stava a cuore: un edificio nel centro di Atene che accogliesse un'aula dall'acustica perfetta dove potessero esibirsi le stelle del firmamento della Lirica internazionale: Il Palazzo della musica di Atene\nAttivit\u00e0 Filantropiche.\nChristos Lamprakis si \u00e8 distinto per il modo discreto con cui ha contribuito all'elevazione del livello culturale della societ\u00e0 greca. Molte biblioteche e centri culturali sono stati messi su grazie al suo personale interessamento \nOnorificenze.\nNel 1968 mentre era in carcere, la Confederazione internazionale della stampa gli confer\u00ec la \"penna d'oro della libert\u00e0\"\nNote.\nIl presente articolo \u00e8 un estratto del capitolo XXV del libro di Christos Pasalaris dal titolo \"I Baroni dei Media\". Edizioni \"Zarbanos\", Atene, 1994."}
{"id": "326755", "revid": "4175", "url": "https://it.wikipedia.org/wiki?curid=326755", "title": "Cinque Nazioni 1988", "text": "Il Cinque Nazioni 1988 (; ; ) fu la 59\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 94\u00aa in assoluto considerando anche le edizioni dell'Home Championship.\nFu vinto in condominio da , al suo terzo trofeo consecutivo e sedicesimo complessivo, e , tornato alla vittoria dopo 9 anni e al suo trentaduesimo successo finale.\nFu proprio la , nell'ultima partita di torneo, che ferm\u00f2 la corsa dei gallesi verso il Grande Slam e la appai\u00f2 in testa alla classifica per mantenere il titolo vinto l'anno prima.\nSi tratt\u00f2, nella circostanza, della diciassettesima e pi\u00f9 recente edizione di torneo in cui il titolo finale fu condiviso tra almeno due contendenti; alla luce della modifica regolamentare introdotta nel 1993, che prevede la differenza punti fatti/subiti come discriminante a pari posizione di classifica, il torneo 1988 fu quindi anche l'ultimo, salvo modifiche regolamentari, a vantare pi\u00f9 di un vincitore \"ex aequo\".\nFu nell'ultimo incontro dell' contro l' a Twickenham che nacque l'usanza dei tifosi inglesi di intonare lo \"spiritual\" \"Swing Low, Sweet Chariot\": accadde durante la perfomance di Chris Oti, autore di tre mete che permisero una vittoria inglese d'ampio margine, che ispir\u00f2 un gruppo di tifosi di un istituto superiore cattolico a intonare tale canzone che, a ciascuna meta di Oti, acquisiva sempre pi\u00f9 seguito da parte degli altri spettatori in tribuna."}
{"id": "326756", "revid": "123216567", "url": "https://it.wikipedia.org/wiki?curid=326756", "title": "Chiesa degli Ottimati", "text": "La chiesa degli Ottimati (o chiesa di Santa Maria Annunziata) \u00e8 un'antica chiesa bizantino-normanna che si trova a Reggio Calabria, nei pressi di Piazza Castello.\nEdificata intorno al X secolo, prese il nome dall'antica \"cripta degli Ottimati\" che fu realizzata come struttura d'appoggio per la chiesa d'epoca normanna del XII secolo dedicata a san Gregorio Magno.\nUna leggenda popolare narra che Sant'Alberto del Convento dell'Annunziata di Trapani, venuto a Reggio da Messina dove soggiornava (a.d.1256/57??),ebbe modo di ammirare ed apprezzare la Chiesa degli Ottimati.\n\u00c8 oggi retta dall'adiacente collegio dei Gesuiti.\nStoria.\nSecondo una planimetria conservata presso la \"Soprintendenza Archeologica della Calabria\", l'edificio originale presentava forti analogie con le altre chiese bizantine della Calabria, per questo si pu\u00f2 ipotizzare che la \"Chiesa degli Ottimati\" sia nata bizantina e databile al X secolo.\nLa chiesa originaria aveva una pianta quadrangolare, tre absidi orientate nascoste esternamente da un muro rettilineo; le tre navate erano coperte da cinque cupolette secondo un modello bizantino applicato nella regione in edifici tutti databili tra la fine del X secolo e l'XI secolo, tra cui la Cattolica di Stilo, San Marco di Rossano e San Giorgio di Pietra Cappa presso San Luca.\nIn et\u00e0 normanna, probabilmente all'epoca di Ruggero II, al di sopra della chiesa ne venne realizzata una seconda intitolata a San Gregorio Magno, sostituendo la copertura a cupolette con volte a crociera.\nDurante l'incursione saracena del 3 settembre 1594 la \"Chiesa degli Ottimati\" venne danneggiata e incendiata.\nGli \"ottimati\" furono una congregazione di nobili fondata dai Normanni. Nel tempio infatti sono custoditi gli stemmi in marmo delle famiglie dei nobili reggini, tra i quali Filocamo, Griso, Altavilla e Napoli,e dovrebbero anche esserci, se non distrutti, anche Nesci, Barilla, Span\u00f2 e Genoese-Zerbi. Dopo la distruzione saracena dell'antico quadro de\"l'Annunciazione\", la \"Congregazione degli Ottimati\" (tra i quali i nobili suddetti) commission\u00f2 una nuova pala dell'altare ad un giovane Agostino Ciampelli Fiorentino e nel dicembre 1597 arriv\u00f2 il nuovo quadro da Roma della SS. Vergine Annunciata, opera di grande valore artistico del Ciampelli.\nAbbandonata nel 1767 in seguito alla soppressione dell\"'Ordine dei Gesuiti\", nel 1780 la chiesa ricevette la protezione di Ferdinando I di Borbone. Dopo essere stata profondamente danneggiata dai terremoti del 1783 e del 1908 la chiesa fu ricostruita nella prima met\u00e0 del Novecento.\nNel 1916 fu quindi smontata e spostata per le nuove esigenze della ricostruzione della citt\u00e0 a seguito del terremoto del 1908. La ricostruzione dell'attuale chiesa si \u00e8 conclusa nel 1933 sotto la supervisione della \"scuola del Beato Angelico\" di Milano, sul progetto dell'architetto Pompilio Seno del 1927, che adott\u00f2 il preesistente impianto di tipo bizantino della \"Cappella degli Ottimati\".\nAnche il nuovo tempio di stile arabo-normanno \u00e8 a tre navate. Le volte sono a crociera, sorrette al centro da colonne. Alcune tessere dello splendido pavimento a mosaico e le colonne mancanti sono stati integrati con l'inserimento di pezzi molto simili provenienti dalla basilica normanna di Santa Maria di Terreti, andata completamente distrutta."}
{"id": "326762", "revid": "4175", "url": "https://it.wikipedia.org/wiki?curid=326762", "title": "Cinque Nazioni 1987", "text": "Il Cinque Nazioni 1987 (; ; ) fu la 58\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 93\u00aa in assoluto considerando anche le edizioni dell'Home Championship.\nSi tenne nell'anno in cui era prevista, di l\u00ec a due mesi, la disputa della prima edizione assoluta della Coppa del Mondo alla vittoria della quale, per ammissione della stessa stampa britannica, la era considerata l'unica candidata europea credibile: furono in effetti proprio i \"Bleus\", campioni uscenti sia pure in condominio con la , ad assicurarsi la vittoria finale per la quindicesima volta, realizzando nell'occasione il loro quarto Grande Slam dopo quelli del , e .\nLa Scozia termin\u00f2 all'ultimo posto in condominio con l', che evit\u00f2 il \"whitewash\" proprio battendo i propri avversari d'oltre-Vallo nell'ultimo incontro del torneo, che vide la Calcutta Cup tornare a Londra, anche se la differenza punti costringeva comunque gli inglesi al Cucchiaio di legno."}
{"id": "326765", "revid": "7", "url": "https://it.wikipedia.org/wiki?curid=326765", "title": "Orgoneterapia", "text": ""}
{"id": "326767", "revid": "287204", "url": "https://it.wikipedia.org/wiki?curid=326767", "title": "Donato", "text": ""}
{"id": "326768", "revid": "1762097", "url": "https://it.wikipedia.org/wiki?curid=326768", "title": "Vulpes lagopus", "text": "La volpe artica (Vulpes lagopus, ) \u00e8 una piccola volpe nativa della regione artica. A lungo considerata l'unica specie appartenente al genere \"Alopex\", \u00e8 ora classificata all'interno di \"Vulpes\", che sarebbe altrimenti parafiletico.\nCaratteristiche.\nLa grandezza di questo mammifero pu\u00f2 variare dai 53 ai 55\u00a0cm, con un peso di circa 4\u00a0kg.\nLe orecchie sono piccole e rotondeggianti, il manto \u00e8 bianco d'inverno molto folto.\nBiologia.\nAlimentazione.\nLa volpe artica ha una dieta molto varia: la sua principale fonte di cibo \u00e8 il lemming, ma pu\u00f2 cibarsi anche di lepri artiche, carogne, uccelli (frequentemente passeriformi e pernici, ma anche uccelli marini come l'uria e migratori come l'oca canadese) e uova. Da aprile a maggio sono possibili casi di predazione su cuccioli di foca dagli anelli, poich\u00e9 questi animali sono confinati sulla neve e relativamente indifesi.\nRiproduzione.\nLe volpi artiche tendono a formare coppie monogame nella stagione della riproduzione. I piccoli nascono all'inizio dell'estate e vengono cresciuti in grosse tane: le cucciolate sono infatti molto numerose rispetto alla media dei mammiferi; la riproduzione \u00e8 legata alla disponibilit\u00e0 di cibo, e nelle annate di abbondanza la volpe artica pu\u00f2 avere fino a 19 piccoli, il numero pi\u00f9 alto conosciuto nell'ordine Carnivora.\nDistribuzione e habitat.\nLe volpi artiche sono diffuse nelle aree circumpolari, attraverso tutto l'Artico tra cui Russia, Canada, Nunavut, l'estremo nord dell'Alaska, Groenlandia e Svalbard, cos\u00ec come nelle zone subartiche e alpine dell'Islanda, nell'entroterra montuoso della Scandinavia e sulle colline lapponi della Finlandia.\nVivono principalmente nella tundra e nelle aree costiere.\nConservazione.\nLa lista rossa IUCN classifica la volpe artica come \"a rischio minimo\" (LC) perch\u00e9 ha un areale ampio e la sua capacit\u00e0 riproduttiva permette che le popolazioni (il cui numero di esemplari tende ordinariamente a fluttuare in ciclo con la popolazione di lemming) non siano per lo pi\u00f9 messe in serio pericolo dai cacciatori. \u00c8 comunque ritenuto necessario monitorare sia la caccia che le interazioni tra la volpe artica e la volpe rossa, il cui areale si sta espandendo.\nLo stato di conservazione della specie \u00e8 buono, tranne che in Fennoscandia, dove \u00e8 fortemente a rischio nonostante decenni di protezione legale dalla caccia; in questa area \u00e8 di importanza crescente l'impatto sulle popolazioni della rogna sarcoptica e dell'inquinamento."}
{"id": "326769", "revid": "122994817", "url": "https://it.wikipedia.org/wiki?curid=326769", "title": "Otto sotto un tetto", "text": "Otto sotto un tetto (\"Family Matters\") \u00e8 una serie televisiva trasmessa originariamente negli USA dalla rete televisiva ABC dal settembre 1989 al maggio 1997. Successivamente la rete CBS lo trasmise dal settembre 1997 al luglio del 1998. La serie \u00e8 uno spin-off di \"Balki e Larry - Due perfetti americani\" (\"Perfect Strangers\").\nIn Italia \u00e8 stato trasmesso dalle reti televisive Italia 1 e Canale 5.\nTrama.\nCarl Winslow \u00e8 un ufficiale della polizia di Chicago: inizialmente \u00e8 un sergente, poi viene promosso a tenente ed infine diventa anche capitano. Vive insieme alla sua numerosa famiglia (la moglie Harriet, i figli Edward, Laura e Judith, la madre Estelle, la cognata Rachel e il nipote Richard) in una grande casa in periferia. Ma il personaggio probabilmente pi\u00f9 conosciuto della serie \u00e8 il loro vicino di casa, Steve Urkel: questi \u00e8 un pasticcione clamoroso, commette immancabilmente disastri ed \u00e8 innamorato (non corrisposto) di Laura, figlia di Carl. Molto nota \u00e8 la sua frase tipica: \u00abSono stato io a fare questo?\u00bb, che dice ogni volta che combina un disastro. Il personaggio di Steve \u00e8 stato introdotto solo dopo il 12\u00ba episodio, con apparizioni brevi e sporadiche; l'immediato gradimento da parte del pubblico convinse la produzione a incentrare di pi\u00f9 l'attenzione sul giovane innamorato e combinaguai.\nPersonaggi.\nI vari personaggi sono fortemente caratterizzati e finiscono per ricoprire dei ruoli ben definiti di puntata in puntata, come spesso accade nelle piccole saghe familiari all'americana.\nEpisodi.\nOriginariamente, la serie \u00e8 andata in onda negli Stati Uniti tra il 1989 e il 1998, ed era composta di 9 stagioni e 214 episodi, tra cui ve ne era uno speciale, della durata di un'ora, che nelle repliche successive, e nelle trasmissioni in Italia, \u00e8 stato diviso in due parti, portando cos\u00ec il numero totale di episodi a 215.\nTematiche.\n\"Otto sotto un tetto\" affronta temi che sono comuni ai telefilm familiari americani degli anni ottanta-novanta. La famiglia \u00e8 sempre al centro dell'azione, i legami tra i componenti sono posti in risalto da situazioni tese a volte a rinforzarli (quando zia Rachel decide di rilevare un bar tutti accorrono in suo aiuto), altre a metterli apparentemente a rischio (Carl deve spesso riprendere Eddie che preferisce frequentare amici non sempre affidabili piuttosto che studiare). Un altro tema ricorrente \u00e8 quello del \"diverso\", rappresentato da Steve, che viene accolto nella famiglia e protetto come se fosse un componente naturale nonostante a volte sembri e si comporti da autentico \"freak\".\nL'evoluzione dei personaggi.\nAll'inizio della nona serie l'attrice Jo Marie Payton abbandona la serie, sostituita poi da Judyann Elder. Con una sempre maggior presenza a schermo di Steve Urkel, i produttori per ragioni di budget si videro costretti a ridurre le parti a schermo degli altri personaggi, finendo per tagliate completamente il personaggio di Judy Winslow a partire dalla quarta stagione.\nSigla.\nLa sigla della serie era inizialmente \"What a Wonderful World\" di Louis Armstrong; dopo cinque episodi \u00e8 stata sostituita da \"As Days Go By\" di Jesse Frederick, Bennet Salvay e Scott Roeme.\nProduzione.\nLa vettura utilizzata da Steve Urkel \u00e8 una BMW Isetta che a sua volta derivava dalla italianissima Iso Isetta\nLa vettura utilizzata da Laura Winslow \u00e8 una Fiat 124 Spider"}
{"id": "326771", "revid": "115768280", "url": "https://it.wikipedia.org/wiki?curid=326771", "title": "Stella (torrente)", "text": "Lo Stella \u00e8 un torrente italiano che scorre nella Toscana settentrionale.\nPercorso.\nGeograficamente nasce in localit\u00e0 La Serrina , nel comune di Serravalle Pistoiese. Con la stagione secca, questa sorgente si limita ad una piccola pozza senza per\u00f2 dare portata. La reale sorgente \u00e8 molto pi\u00f9 in basso ai 43.9106N 10.8325E. Da l\u00ec inizia il corso con una portata apprezzabile. La Stella - dopo 300 metri in linea d'aria - s'immette nel lago Verde. In estati particolarmente siccitose il corso prima di immettersi nel lago, pu\u00f2 essere del tutto asciutto. Il suo principale affluente \u00e8 il Rio Vinacciano che confluisce nella Stella a Stazione Masotti. Questo rio, per il suo ampio bacino pluviale, pu\u00f2 portare un gran volume d'acqua. Cos\u00ec si generano nel torrente delle piene che possono allagare le zone di Ponte Stella e Pontassio. Il torrente scorre nei comuni di Serravalle Pistoiese e Quarrata ed infine si getta nell'Ombrone Pistoiese in localit\u00e0 \"Bocca di Stella\" al confine tra i comuni di Quarrata e Carmignano.\nCaratteristiche.\nHa un regime marcatamente torrentizio nel primo tratto precedente il comune di Pistoia, ed \u00e8 ricco di fauna ittica (trote, cavedani, soprattutto carpe).\nAttraversata la pianura pistoiese subisce un prelievo indiscriminato di acque per usi agricoli ed \u00e8 inquinato da numerose sostanze nocive provenienti dai vivai circostanti. Inoltre, nelle vicinanze di Pontassio (Pistoia), \u00e8 presente un depuratore che vi rilascia una fanghiglia maleodorante di colore arancio, che se usata per l'irrigamento provoca defoliazione e morte delle piante. Infine, il torrente ha subito vari inquinamenti dolosi, specialmente da idrocarburi.\nTuttavia qui l'alveo, meno in pendenza, trattiene un buon quantitativo di acque e nonostante tutto vi \u00e8 una buona presenza di ciprinidi quali carassi, tinche, scardole, carpe a specchi.\nLa sua lunghezza totale \u00e8 di circa 22\u00a0km."}
{"id": "326772", "revid": "916580", "url": "https://it.wikipedia.org/wiki?curid=326772", "title": "Volpe artica", "text": ""}
{"id": "326773", "revid": "916580", "url": "https://it.wikipedia.org/wiki?curid=326773", "title": "Volpe bianca", "text": ""}
{"id": "326776", "revid": "767487", "url": "https://it.wikipedia.org/wiki?curid=326776", "title": "Il circo (film 1928)", "text": "Il circo (\"The Circus\") \u00e8 un film muto diretto, interpretato e prodotto da Charlie Chaplin.\nTrama.\nUna tranquilla visita del vagabondo alla fiera rischia di trasformarsi in un mare di guai. Un borsaiolo, vistosi scoperto dalla sua vittima, si disfa della refurtiva nascondendola nelle tasche di un ignaro Charlot. Questi tenta di discolparsi ma poi \u00e8 costretto a fuggire dai poliziotti, entrando dapprima in un labirinto degli specchi, poi sostituendosi a degli automi, dei quali imita alla perfezione i movimenti meccanici, ed infine irrompendo al centro della pista di un circo durante l'esibizione di un improbabile e maldestro illusionista. Con la propria comparsa e la goffaggine del suo comportamento Charlot provoca le fragorose risate del pubblico, piacevolmente sorpreso dall'improvviso sviluppo comico del numero di magia.\nLo scarso livello qualitativo degli artisti e la conseguente precaria condizione economica del circo suggeriscono al proprietario di assumere l'artefice del ritrovato entusiasmo degli spettatori, cio\u00e8 Charlot. Egli viene iniziato ai rudimenti dell'arte del clown, ma con risultati assolutamente deludenti e controproducenti che decretano la sua mancata assunzione. L'improvviso sciopero degli inservienti del circo vale il reintegro del vagabondo nell'organico in qualit\u00e0 di attrezzista. In questo modo egli ha l'occasione, involontariamente, di rivelare nuovamente la sua capacit\u00e0 di far ridere il pubblico con il proprio comportamento sconclusionato. Lo scaltro proprietario, accortosi della sua comicit\u00e0 inconsapevole, decide di sfruttare Charlot come buffone per risollevare le sorti del suo circo, ma senza riconoscergli nulla.\nCharlot stringe amicizia con la bella figlia del padrone e se ne invaghisce. Sar\u00e0 la ragazza ad aprirgli gli occhi sulla situazione del suo impiego sottopagato e ad incoraggiarlo a rivendicare dignit\u00e0 e salario. L'arrivo di un nuovo artista, l'equilibrista Rex, e gli sguardi languidi lanciatigli dalla ragazza destano la gelosia del vagabondo che prova ad emulare di nascosto il rivale alla corda sospesa, fin quando non sar\u00e0 sorpreso dal principale. La disillusione amorosa azzera il potenziale del vagabondo, il cui numero non fa pi\u00f9 divertire il pubblico, ma soltanto arrabbiare il padrone.\nL'occasione di rivalsa gli si offre quando deve sostituire l'equilibrista, temporaneamente introvabile, nel suo spettacolo alla corda. La sfortuna, l'imperizia e l'accanimento di alcune scimmiette dispettose, che quasi provocano la sua caduta, compromettono la riuscita del numero che il vagabondo aveva furbamente preparato con la complicit\u00e0 di un addetto alla corda, il quale avrebbe dovuto sostenerlo in sicurezza durante le evoluzioni acrobatiche. Il venir meno di questo accorgimento e - soprattutto - un litigio con il principale, decretano definitivamente il licenziamento del vagabondo.\nLa ragazza, continuamente vessata dal padre, fugge dal circo raggiungendo Charlot il quale, consapevole dei sentimenti di lei, predispone un piano affinch\u00e9 Rex la sposi e la sottragga alle angherie paterne. La condizione perch\u00e9 i due artisti ora sposi riprendano il loro posto nella compagnia del padre di lei, che non pu\u00f2 rinunciare alle loro esibizioni, \u00e8 la riassunzione del vagabondo che, per\u00f2, declina l'offerta e in solitudine assiste alla partenza dei carrozzoni circensi. Una volta scomparsi all'orizzonte egli si avvia mestamente, ma dignitosamente, incontro ad una nuova avventura.\nProduzione.\nUno dei pi\u00f9 riusciti capolavori di Chaplin, ricco di invenzioni comiche quanto di sottile sentimento e poesia, cost\u00f2 molta fatica a Chaplin, che dovette sudare parecchio per portarlo a termine nonostante le disavventure che ne resero difficoltosa la produzione. Solo sul finire degli anni sessanta egli si riappacific\u00f2 con questa pellicola, che tanti dispiaceri evidentemente doveva ricordargli, allorch\u00e9 per la nuova riedizione compose la traccia musicale e interpret\u00f2 personalmente, a 79 anni, la canzone d'apertura del film.\nDapprima alcune disavventure familiari minarono seriamente l'equilibrio psichico di Chaplin. Il matrimonio forzato con Lita Grey fu solo fonte di tribolazioni e si avvicinava ormai alla definitiva rottura con quello che sarebbe stato il pi\u00f9 sensazionale divorzio dell'Hollywood del tempo: esorbitanti le richieste economiche di Lita e miserevole il suo tentativo di distruggere la carriera artistica del marito con l'infamia e lo scandalo.\nIl film stesso rischi\u00f2 seriamente di non arrivare mai sugli schermi quando i legali della controparte chiesero ed ottennero il sequestro dei beni di Chaplin. Questi, previdente, aveva provveduto in tempo a mettere al sicuro il materiale girato, ma il blocco degli studios gli cost\u00f2 otto mesi di inattivit\u00e0 ed un profondo esaurimento nervoso, con manifestazioni di insonnia e di fobie a sfondo igienista, altre insane fissazioni e l'improvviso ingrigirsi dei capelli che, alla ripresa della lavorazione, lo costrinse a ricorrere alla tintura. Pregio di Lita fu di suggerire una sua amica come primattrice: Merna Kennedy, diciottenne al debutto cinematografico e, successivamente, involontaria fonte di gelosia per l'amica di un tempo.\nDistribuzione.\nDistribuito negli USA dall'United Artists, fu proiettato la prima volta a New York il 6 gennaio 1928.\nRiconoscimenti.\nQuesto film valse a Chaplin un Oscar alla carriera nella prima edizione degli stessi \"per la versatilit\u00e0 ed il genio nella recitazione, sceneggiatura, regia e produzione\". Chaplin era candidato come miglior attore, ma l'Academy lo escluse dalla competizione perch\u00e9 potesse ricevere un premio speciale. Di questo film, per\u00f2, Chaplin, non parla affatto nella sua autobiografia."}
{"id": "326783", "revid": "12379", "url": "https://it.wikipedia.org/wiki?curid=326783", "title": "Burattinai nel cosmo", "text": ""}
{"id": "326785", "revid": "439868", "url": "https://it.wikipedia.org/wiki?curid=326785", "title": "Francis Peyton Rous", "text": "Biografia.\nNacque nello Stato del Maryland nel 1879.\nNel 1909, all'et\u00e0 di 30 anni, scopr\u00ec che nei polli il sarcoma poteva essere indotto non solo trapiantando delle cellule tumorali, ma anche con l'iniezione di un agente submicroscopico estratto dalle stesse cellule tumorali. Questa scoperta diede origine alla teoria dell'origine virale dei tumori. Anche se inizialmente la sua ricerca fu molto criticata e oggetto di derisione, alla lunga degli esperimenti successivi corroborarono la sua tesi, finch\u00e9 molti anni dopo, nel 1966, come riconoscimento tardivo, gli fu assegnato, assieme a Charles B. Huggins, il premio Nobel per la medicina. L'agente infettivo fu in seguito chiamato il virus del sarcoma di Rous, un virus in grado di provocare un tumore nei polli, in modo molto rapido (poche settimane o addirittura giorni dall'infezione). Molti anni dopo questo virus \u00e8 stato individuato come il primo dei retrovirus, grazie al lavoro di Howard Temin, allievo di Harry Rubin. Gli studi di Rous aprirono la strada alla ricerca sugli oncovirus.\nRous frequent\u00f2 la Universit\u00e0 Johns Hopkins a Baltimora e l'Universit\u00e0 del Michigan. Nel 1909 entr\u00f2 al \"Rockefeller Institute for Medical Research\" di New York (ora Rockefeller University) e qui si svolse tutta la sua carriera. A parte le ricerche sui tumori, ha svolto ricerche sul fegato e sulla funzione della cistifellea; si \u00e8 interessato inoltre allo sviluppo delle banche del sangue."}
{"id": "326813", "revid": "194688", "url": "https://it.wikipedia.org/wiki?curid=326813", "title": "Dialetto Calabrese", "text": ""}
{"id": "326830", "revid": "709565", "url": "https://it.wikipedia.org/wiki?curid=326830", "title": "Alessandro Abate", "text": "Biografia.\nFiglio di Carmelo Abate e Anna Reitano, la sua formazione artistica inizia in Sicilia con il verista Antonino Gandolfo, per proseguire a Napoli col Marinelli e a Roma all'Accademia di Arti Applicate e con Francesco Jacovacci tramite un sussidio del Comune di Catania.\nIn quest'epoca Abate esordisce con i dipinti \"La cantatrice ambulante\" (olio su tela, 1890) e \"I cantastorie\" (olio su tela, 1894) ispirati al mondo degli umili del verismo, tema presto abbandonato per quello pi\u00f9 propriamente romantico, improntato al realismo, con eleganti tematiche domestiche in cui la figura della donna \u00e8 posta in risalto.\nNel 1897 frequenta la scuola romana di decorazione del Real Museo Artistico Industriale diretta da Raffaello Ojetti, ottenendo una medaglia d'oro e 100 lire.\nDal 1902 torna definitivamente a Catania. Pittore eclettico, acquerellista e affreschista, operissimo, si dedica al dipinto di genere, alla composizione allegorica e religiosa, lavorando soprattutto al ritratto - numerosi commissioni da parte di esponenti del clero, della nobilt\u00e0 e dell'alta borghesia, nonostante il successo della fotografia-, alla decorazione di soffitti per molteplici edifici pubblici e palazzi privati di famiglie facoltose (Ferrarotto, Beneventano della Corte, Patern\u00f2 del Toscano e probabilmente Musmeci-Samperi), agli affreschi di pale d\u2019altare per chiese sia del luogo natio sia in altri centri della Sicilia orientale che occidentale.\nLa sua carriera \u00e8 scandita dalla partecipazione ad esposizioni sia di carattere locale che nazionale quali: la \"Belliniana\" di Catania del 1890, la Nazionale di Roma del 1895, la Quadriennale d'arte decorativa moderna di Torino del 1902 e soprattutto la seconda Esposizione Agricola Siciliana di Catania del 1907, a Palazzo dell'Esposizione, che ne decret\u00f2 la fama di decoratore della cosiddetta \"Art Nouveau\", dedicandogli una parete della \"Mostra di Belle Arti e Fotografia\".\nLavora, insieme al pittore Salvatore Gregorietti, virtuoso del liberty siciliano, alle decorazioni della villa del marchese Romeo delle Torrazze e del Palazzo Monaco nel 1921.\nDalla fine degli anni Venti fino al 1940 esegue lavori decorativi per le pubbliche committenze dei rispettivi governi a Tripoli, ad Alessandria d'Egitto e a Tunisi. Espone inoltre a Santiago del Cile e a Parigi, ottenendo numerosi riconoscimenti.\nNel corso della carriera ha ritratto, fra l'altro, Vito Pavone (\u20201975), fondatore catanese dell'Istituto Nastro Azzurro e presidente dell'Associazione provinciale delle famiglie dei caduti di guerra, il saggista e critico letterario Giuseppe Villaroel, i coniugi Lorenzo Vigo-Fazio, scrittore, e Ren\u00e9e Rouxel (violinista), il frate domenicano Tommaso Mirone, il compositore Francesco Paolo Frontini, il tenore Giulio Crimi nelle vesti teatrali del gentiluomo protestante Raoul de \"Gli ugonotti\" di Jacob Meyerbeer, il cardinale Giuseppe Francica Nava, e persone a lui care come la moglie, il figlio e la nipote.\nIl Palazzotto Abate era la sua casa-atelier sita nel quartiere Borgo della citt\u00e0 di Catania, dove abit\u00f2 con la famiglia: sotto un medaglione di bronzo si legge la seguente lapide dedicata a Carmelino Rubens Abate, nato nel 1893 e figlio del pittore Alessandro (\u00ab \"A Carmelino Rubens Abate / che acceso di giustizia, d'amore e di fede / irradi\u00f2 di pi\u00f9 fulgida gloria / i cieli della Patria, / cadendo il 28 ottobre 1915 mentre conquistava / l'imprendibile trincerone di Boschini Carso. Cittadinanza, ammiratori e amici / perch\u00e9 la sua ombra / vigili sui nuovi destini d'Italia / questo ricordo marmoreo posero\" \u00bb). In calce, \u00e8 scolpito un frammento di una lettera del figlio-eroe al padre artista: \u00abIl momento \u00e8 sublime, l'Italia ha bisogno del nostro braccio e Tu devi essere orgoglioso di dare la vita di un figlio alla Patria. Carmelino\u00bb.\nFu inoltre padre dello scultore Carmelo (Catania, 1912-1956) e nonno del pittore Alberto (Roma, 1946-2012)."}
{"id": "326831", "revid": "1516566", "url": "https://it.wikipedia.org/wiki?curid=326831", "title": "Rufo", "text": ""}
{"id": "326836", "revid": "42179", "url": "https://it.wikipedia.org/wiki?curid=326836", "title": "John W. Campbell Jr.", "text": ""}
{"id": "326838", "revid": "1718925", "url": "https://it.wikipedia.org/wiki?curid=326838", "title": "Ode", "text": "L'ode (dal greco , pronuncia \"od\u00e9\", \"canto\", dal verbo , \"cantare\") \u00e8 un componimento lirico che pu\u00f2 essere di contenuto amoroso, civile, patriottico o morale legato a una base musicale e presenta una struttura metrica notevolmente complessa e varia, che pu\u00f2 essere a versi liberi, come quelli di Parini, oppure schematica. Spesso il termine indica un qualsiasi componimento lirico.\nNell'antichit\u00e0.\nNell'antichit\u00e0 l'ode venne utilizzata dai lirici greci e latini, sia da quelli monodici, come Alceo, Saffo e Anacreonte, che da quelli corali come Bacchilide e Pindaro. Successivamente l'ode, prima fra i poeti alessandrini e poi fra i latini come Catullo e Orazio, non presenta pi\u00f9 caratteristiche musicali pur mantenendo le forme metriche e strofiche della tradizione.\nNella letteratura cristiana.\nNella letteratura cristiana ci sono giunte in una versione siriaca, probabilmente da un originale greco, le \"Odi di Salomone\", un testo poetico-religioso composto da 42 odi, forse di un autore gnostico, che risalgono al II secolo. Le \"Odi di Salomone\" sono la prima e pi\u00f9 antica raccolta di odi cristiane.\nNella letteratura italiana.\nNella letteratura italiana l'ode non compare nei primi secoli, dove viene preferita la canzone ma solamente nel Cinquecento quando ci fu una particolare attenzione per l'antichit\u00e0 classica.\nNel Cinquecento.\nA fare da modello fu Orazio il cui schema metrico venne imitato per la prima volta da Pietro Bembo negli \"Asolani\" in due quartine (ABBA, aBbA). Bernardo Tasso, padre di Torquato, imit\u00f2 con frequenza il metro oraziano fuso con il petrarchismo ancora imperante, dando origine a odi con strofe di cinque o sei versi, tutti endecasillabi o settenari secondo lo schema aBb AcC o aBabB.\nNel Seicento.\nNel Seicento si prefer\u00ec adottare l'ode pindarica che per\u00f2 non ebbe molto successo.I primi autori di odi pindariche furono nel XVI secolo, Gian Giorgio Trissino, Luigi Alamanni e in seguito Chiabrera.\nNel Settecento.\nL'ode, grazie alla sua struttura pi\u00f9 agile, alle strofe pi\u00f9 brevi e alla maggiore variet\u00e0 di versi rispetto alla canzone tradizionale fu accolta oltre che da Giuseppe Parini, anche da Ugo Foscolo e da Alessandro Manzoni.\nNell'Ottocento.\nIntanto era nata gi\u00e0 in precedenza la tendenza a riprodurre nelle odi i ritmi della poesia latina e questa tendenza raggiunse il suo massimo nell'Ottocento con le Odi barbare di Giosu\u00e8 Carducci che tent\u00f2 di riprodurre, attraverso la metrica barbara le cadenze dei versi latini basati su una metrica quantitativa, quelli della metrica accentuativa italiana. Da ricordare anche Alessandro Manzoni con \"Il cinque maggio\"."}
{"id": "326841", "revid": "305330", "url": "https://it.wikipedia.org/wiki?curid=326841", "title": "Euro IV", "text": "EURO IV \u00e8 un insieme di standard sulle emissioni che si applica ai veicoli stradali nuovi venduti nell'UE a partire dal 2006, nell'ambito di una politica volta a ridurre l'inquinamento atmosferico sulla base degli studi relativi alla chimica ambientale dell'aria sugli inquinanti di fonte veicolare.\nL'Euro IV \u00e8 stato sostituito dall'Euro V nel 2008, a sua volta sostituito dall'Euro VI nel 2014.\nAnche se nessuna tecnologia specifica \u00e8 incaricata di soddisfare i requisiti, le riduzioni delle emissioni sono tipicamente ottenute attraverso l'uso delle tecnologie di riduzione selettiva catalitica (SCR) o di ricircolo dei gas esausti (EGR).\nNormative di riferimento.\nSono obbligatoriamente Euro 4 i veicoli immatricolati dopo il 1\u00ba gennaio 2006, qualora rispettino una delle seguenti norme (solo se la direttiva di riferimento riporta la lettera B):\nCon la legge 168/2013 tale normativa viene applicata ai motocicli a partire dal 1\u00ba gennaio 2014, mentre per i ciclomotori l'obbligo inizia il 1\u00ba gennaio 2017."}
