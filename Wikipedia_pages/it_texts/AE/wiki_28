{"id": "290819", "revid": "767487", "url": "https://it.wikipedia.org/wiki?curid=290819", "title": "Tanya Tucker", "text": "Pu\u00f2 essere meglio ricordata per il suo singolo debutto e canzone marchiata \"Delta Dawn\".\nHa avuto delle parti in pochi film ed in tv, ha scritto la sua autobiografia \"Nickel Dreams\".\nBiografia.\nTanya Tucker nacque a Seminole, Texas da Beau e Juanita Tucker. Crebbe tra Willcox e Phoenix, in Arizona ed inizi\u00f2 cantando all'et\u00e0 di sei anni, sulle orme della sorella maggiore La Costa. Ha inciso il suo primo hit, \"Delta Dawn\" all'et\u00e0 di tredici. \"Delta Dawn\" and\u00f2 alla posizione numero sei nella classifica country.\nDall'et\u00e0 di 15, ha avuto una nomination Grammy, una \"Greatest Hits\" ed \u00e8 apparsa sulla prima pagina del Rolling Stone magazine. A 19, divenne la seconda donna artista country ad avere come teenager al numero uno un single con la canzone \"What's Your Mama's Name\". A 21, incontr\u00f2 il cantante Glen Campbell ed ebbe una relazione lunga un anno con lui, durante il quale lei ha cominciato a combattere l'aggiunta dell'alcool e della cocaina.\nIl suo altro numero 1 nelle hits include \"Blood Red and Goin' Down\" (1973); \"Would You Lay with Me (In a Field of Stone)\" (1974); \"Lizzie and the Rainman\" e \"San Antonio Stroll\" (1975); \"Here's Some Love\" (1976); \"Just Another Love\" (1986); \"I Won't Take Less than Your Love\", \"If it Don't Come Easy\" and \"Strong Enough to Bend\" (1988); e \"Two Sparrows in a Hurricane\" (1992).\nTanya ricevette un premio come (Top New Female Vocalist) dall'Academy of Country Music nel 1972 ed il premio (Female Vocalist of the Year) dalla Country Music Association nel 1991.\nHa tre bambini, Presley Tanita, Beau Grayson e Layla, ed \u00e8 un'avida competitrice nelle competizioni equestri di cutting."}
{"id": "290822", "revid": "1573940", "url": "https://it.wikipedia.org/wiki?curid=290822", "title": "Basilica di San Miniato al Monte (Firenze)", "text": " "}
{"id": "290827", "revid": "121405281", "url": "https://it.wikipedia.org/wiki?curid=290827", "title": "It'll End in Tears", "text": "It'll End in Tears (1984) \u00e8 l'album di debutto del supergruppo dei This Mortal Coil edito dalla Piano records.\nIl disco.\nProdotto da Ivo Watts-Russell dell'etichetta discografica Piano, sottoetichetta della 4AD, il disco contiene diverse tracce interamente strumentali e alcune canzoni cantate da diversi artisti appartenenti ad altri gruppi, come Elizabeth Fraser dei Cocteau Twins o Lisa Gerrard dei Dead Can Dance.\nLe canzoni sono pervase da un'atmosfera piuttosto drammatica e i testi parlano principalmente di amore e solitudine. Tra i brani sono da citare la cover di \"Song to the Siren\" di Tim Buckley, cantata qui da Elizabeth Fraser, divenuta famosa grazie al film \"Strade perdute\" di David Lynch e alla pubblicit\u00e0 del profumo Noa di Cacharel e \"Another Day\" di Roy Harper, cantata dalla stessa artista, il cui accompagnamento musicale \u00e8 composto interamente da archi."}
{"id": "290828", "revid": "219355", "url": "https://it.wikipedia.org/wiki?curid=290828", "title": "Chiese di Firenze", "text": "Lista delle chiese e di edifici religiosi di Firenze divise per sponda dell'Arno. Per un elenco delle chiese pi\u00f9 famose si veda anche monumenti di Firenze.\nInquadramento storico e artistico.\nA Firenze il Cristianesimo dovette arrivare nel IV secolo, con le pi\u00f9 antiche attestazioni archeologiche presso Santa Felicita, e la pi\u00f9 antica notizia documentaria risalente al 393 per San Lorenzo. Come in molte altre citt\u00e0 dell'Impero romano, anche a Firenze i primi luoghi di culto cristiani sorsero fuori della citt\u00e0, a ridosso delle mura, e soltanto nel corso del medioevo vennero incluse nelle nuove cinte murarie e si ebbero vere e proprie fondazioni anche nel nucleo pi\u00f9 antico. Nel XIII la ricchezza dei commerci cittadini si manifestava nell'avvio di cantieri sontuosi, legati all'insediamento degli ordini mendicanti, e soprattutto con l'avvio della costruzione della nuova cattedrale (1296), in ritardo rispetto ad altri centri toscani, ma proprio per questo legata a un progetto pi\u00f9 vasto e ambizioso che mai.\nLa celebre stagione del Rinascimento ebbe inizio proprio con la realizzazione della cupola del Brunelleschi, e con il rimodernamento di alcuni vetusti edifici sacri, tra cui spicc\u00f2 per importanza e vastit\u00e0 d'intenti quello della basilica di Santo Spirito. \u00c8 tuttavia raro trovare in citt\u00e0 un edificio religioso legato storicamente a un unico stile architettonico e artistico, perch\u00e9 in tutta la loro storia le chiese fiorentine vennero continuamente abbellite e rimodernate, e anche quelle che sembrano pi\u00f9 intatte sono quasi sempre frutto di restauri in stile, anche pesanti, che erano di moda a cavallo fra Otto e Novecento. Si pensi alle facciate neogotiche del Duomo e di Santa Croce, al nuovo coro di San Lorenzo, alla rimozione delle decorazioni sei-settecentesche nella maggior parte delle chiese medievali. Forse l'unica grande chiesa cittadina che ha mantenuto la maggior parte delle sue stratificazioni storiche \u00e8 oggi solo il santuario della Santissima Annunziata, cos\u00ec sovraccarico e diverso dalla purezza degli intonaci bianchi e delle nervature in pietra serena del pi\u00f9 riconoscibile \"stile fiorentino\". Tuttavia anche le manomissioni e gli interventi successivi appaiono oggi armonizzati nell'immagine complessiva della citt\u00e0, grazie a un gusto artistico che nei secoli ha mantenuto alcune dominati, in particolare una certa sobriet\u00e0 decorativa e il ricorso ai medesimi materiali tradizionali, tra i quali spiccano le pietre locali, i marmi di rivestimento, il cotto per i pavimenti e le tegole in terracotta per le coperture. \nNell'articolato insieme dell'architettura religiosa cittadina si trovano oggi una cattedrale, nove basiliche e svariate parrocchie, accanto a moltissime chiese e oratori officiati pi\u00f9 occasionalmente, per non parlare delle innumerevoli cappelle gentilizie di palazzi e ville, spesso ancora in uso esclusivo della famiglia residente. Alcune confraternite religiose poi vantano ormai un'ininterrotta storia plurisecolare nella propria sede, come la Misericordia, i Vanchetoni, San Niccol\u00f2 del Ceppo, la buca di Sant'Antonio. \nLa decorazione di tutti questi edifici spazia da capolavori assoluti dell'arte occidentale (si pensi solo alle croci di Giotto, agli affreschi di Masaccio o alle sculture di Donatello), a opere meno conosciute, accomunate per\u00f2 in media da un'altissima qualit\u00e0 artistica, che ha reso leggendaria l'arte fiorentina nel mondo. Persino nelle moderne chiese, sorte per le esigenze di culto dei nuovi quartieri, non \u00e8 infrequente trovare notevoli opere antiche in deposito della soprintendenza, spesso provenienti dai tabernacoli che ornavano le vicine strade, un tempo di aperta campagna. \nIl mito stesso di Firenze ha sempre guidato gli architetti moderni lontano da realizzazioni anonime o dozzinali. Ne \u00e8 uno straordinario esempio la chiesa dell'Autostrada del Sole, capolavoro dell'architettura italiana degli anni sessanta.\nNord dell'Arno.\n\"Dopo le basiliche principali, le chiese sono riportate in ordine alfabetico e divise per zona.\"\nIl quadrilatero romano.\n\"Da piazza del Duomo a via de' Tornabuoni (esclusa) al Lungarno Acciaiuoli a piazza dei Giudici e via del Proconsolo.\"\nLa zona ovest.\n\"Il quadrilatero tra via Valfonda e via Panzani, via de' Tornabuoni, l'Arno e i viali di Circonvallazione.\"\nLa zona nord.\n\"A nord di Piazza del Duomo, tra via Valfonda, via Panzani, via dell'Oriuolo, Borgo Pinti e i viali di Circonvallazione.\"\nLa zona est.\n\"La zona di Santa Croce, fra via del Proconsolo (esclusa), via dell'Oriuolo, Borgo Pinti (esclusa), i viali di Circonvallazione e l'Arno.\"\nChiese scomparse e sconsacrate.\nInoltre va segnalato che nel passato la citt\u00e0 di Firenze ha avuto una cinquantina di chiese oggi scomparse, e che esistono, nell'urbanistica cittadina, pi\u00f9 di trenta chiese che sono state sconsacrate."}
{"id": "290830", "revid": "24019", "url": "https://it.wikipedia.org/wiki?curid=290830", "title": "Long integer", "text": ""}
{"id": "290836", "revid": "78273", "url": "https://it.wikipedia.org/wiki?curid=290836", "title": "Tecnica acheuleana", "text": ""}
{"id": "290838", "revid": "124578520", "url": "https://it.wikipedia.org/wiki?curid=290838", "title": "Bifacciale", "text": "Il bifacciale \u00e8 un utensile di pietra (cuneo o ascia da pugno) in genere di forma ovale o triangolare, spesso scheggiato e lavorato allo scopo di renderlo tagliente o appuntito a una estremit\u00e0, ritrovato spesso tra i reperti di origine umana nei siti abitativi preistorici. Il primo ad utilizzare questo strumento fu presumibilmente l'Homo ergaster.\nTipologie.\nI bifacciali erano ottenuti dall'uomo lavorando su due facce frammenti di pietra (schegge), ciottoli o nuclei di selce con ritocco bifacciale coprente o invadente, in modo da ottenere strumenti con margini a spigolo vivo ad andamento convesso o rettilineo, convergenti verso un'estremit\u00e0.\nLa loro forma risulta varia a seconda delle dimensioni, dello spessore e dell'andamento dei bordi e delle estremit\u00e0.\nFunzione.\nLa loro funzione non era quella di strumento da lancio, ma da presa, in quanto erano utilizzati afferrandoli alla base con la mano.\nDi questo strumento da taglio non si conosce con certezza l'uso preciso, ma probabilmente erano utensili tuttofare: ci sono due tipi di amigdala, l'amigdala primitiva, che serviva per dissotterrare radici e piante, e l'amigdala lavorata, impiegata per macellare gli animali, spezzare le ossa e i tendini, tagliare e lavorare le pelli e altri materiali.\nCollocazione cronologica.\nPrima di questi prodotti dell'industria bifacciale, si hanno tipi ancora pi\u00f9 elementari, costituiti da ciottoli appena sgrossati scheggiandoli irregolarmente su una sola faccia (denominati \"chopper\") o su due (denominati \"chopping tools\") ed indicati complessivamente come prodotti della \"pebble culture\".\nI bifacciali caratterizzano la maggior parte delle industrie litiche del Paleolitico inferiore in Europa (\"Abbevilliano\", \"Acheuleano\"), fino al Paleolitico medio (\"Musteriano\").\nIn Italia compaiono intorno a 500.000 anni fa (Pleistocene medio antico) nei complessi attribuiti all\"'Homo heidelbergensis\" e continuano ad essere utilizzati anche dall'Uomo di Neandertal."}
{"id": "290840", "revid": "125337825", "url": "https://it.wikipedia.org/wiki?curid=290840", "title": "Maria Letizia Ramolino", "text": "Biografia.\nMaria Letizia apparteneva ad un'agiata casata italiana: era figlia di un ispettore generale del genio civile della Corsica, il nobile Giovanni Geronimo Ramolino (1723-1755) e di Angela Maria Pietrasanta (1725-1790), di famiglia nobile di Sartena. Si spos\u00f2 a 14 anni con Carlo Maria Buonaparte che ne aveva 18 (il cognome poi verr\u00e0 cambiato in \"Bonaparte\" da Napoleone), rimanendo vedova a 36 anni. Gener\u00f2 12 figli, due dei quali nati morti, mentre altri 2 morirono nella primissima et\u00e0.\nLei era molto bella, e rimase incinta ad appena tredici anni compiuti, all'insaputa dei genitori, che dovettero unire i ragazzi in un matrimonio riparatore quando lei non aveva ancora quattordici anni e lui non ancora diciotto. Questo bambino nacque cinque o sei mesi dopo le nozze, a fine anno 1764 e gli fu posto il nome di Napoleone, ma mor\u00ec a nove mesi, il 17 agosto 1765.\nFu presente negli ambienti della resistenza corsa, a fianco di suo marito, durante l'annessione alla Francia nel 1768. Conobbe la povert\u00e0 quando il marito venne a mancare nel 1785. Solo dopo l'entrata alle armi di Napoleone la sua famiglia riprese una sembianza di prosperit\u00e0. Fugg\u00ec dalla Corsica a causa di una rivolta nel 1793 e si rifugi\u00f2 prima a Marsiglia e tre anni dopo a Parigi.\nDopo aver accompagnato Napoleone all'isola d'Elba insieme a Paolina, si trasfer\u00ec definitivamente nella citt\u00e0 che vedr\u00e0 la sua morte, Roma. Non le fu concesso il permesso dagli inglesi di recarsi a Sant'Elena.\nUn carattere austero come quello di Letizia mal si accordava con la stravaganza di Giuseppina di Beauharnais, che il figlio Napoleone spos\u00f2 nel 1796; contrariamente a quanto lascia credere un famoso dipinto di David, Letizia non assistette nel 1804 all'incoronazione ad imperatore di suo figlio, proprio a causa del disaccordo sul matrimonio e sull'incoronazione e per questo ebbe un grande riconoscimento nel 1805: fu insignita del titolo di \"Madame M\u00e8re\".\nVivendo lontano dalla corte, si stabil\u00ec al castello di Pont-sur-Seine, offertole dal figlio, risiedendo all'hotel di Brienne durante le rare visite a Parigi. Peraltro, non impar\u00f2 mai la lingua francese. La sua determinazione emerse anche allorch\u00e9 nel 1818 tent\u00f2 con una lettera di fare ottenere la libert\u00e0 al figlio Napoleone.\nPare che lei avesse conservato, anche negli anni di maggior gloria di Napoleone, il senso della durezza e della provvisoriet\u00e0 della vita, infatti condusse un'esistenza semplice e ritirata.\nPer quanto concerne il suo carattere, era una donna severa, che tuttavia si preoccupava e si curava molto dei figli; si dice che fosse una donna fuori dal suo tempo, ed a ragione: ad esempio, era solita fare il bagno ai suoi figli ogni giorno, mentre allora lo si faceva per lo pi\u00f9 una volta alla settimana, anche nelle classi pi\u00f9 agiate. Profondamente religiosa, gi\u00e0 durante l'esilio di Napoleone si mise sotto la protezione del Papa, e nel 1815 si trasfer\u00ec a Roma, abitando prima in via Giulia a palazzo Falconieri presso il fratellastro cardinale Joseph Fesch, poi dal 1818 nel palazzo Bonaparte a piazza Venezia. Condusse gli ultimi anni in ritiro e preghiera, assistita dal padre spirituale Rev. Sac. Fedele Marchian\u00f2. Mor\u00ec a Roma il 2 febbraio del 1836.\nVenne sepolta a Corneto (Tarquinia) nella chiesa delle monache passioniste. Nel 1851, per volere del nipote imperatore Napoleone III, la salma, insieme a quella del fratello porporato, fu trasferita nella cappella imperiale di Ajaccio.\nDiscendenza.\nI figli furono dodici:\nLetizia Bonaparte fu madre e nonna di un imperatore, madre di cinque re, tre principi, due granduchesse, una duchessa. Gli attuali pretendenti alla corona imperiale francese discendono da Girolamo e da Caterina di W\u00fcrttemberg."}
{"id": "290842", "revid": "1573940", "url": "https://it.wikipedia.org/wiki?curid=290842", "title": "XMule", "text": "xMule \u00e8 un client open source per file sharing che utilizza la rete eDonkey2000.\nStoria.\nxMule non \u00e8 in realt\u00e0 un progetto a s\u00e9 stante: si tratta di un fork del progetto eMule destinato a girare su Linux e BSD.\nLo sviluppo \u00e8 cessato dal 2016.\nLe funzionalit\u00e0 offerte sono sostanzialmente le stesse di eMule."}
{"id": "290846", "revid": "1632387", "url": "https://it.wikipedia.org/wiki?curid=290846", "title": "Tamari", "text": "Il tamari (o miso-damari, come \u00e8 chiamato nella regione di Chubu, principale produttrice del tamari) \u00e8 una salsa di soia giapponese, una variet\u00e0 di \"shoyu\" poco salata e dal sapore forte. \u00c8 tradizionalmente usata per condire il riso e i piatti a base di verdura.\nNata 2500 anni fa in Cina, si diffuse in Giappone, grazie anche alla proibizione buddhista di usare salse a base di carne o pesce. La variante Giapponese non contiene frumento.\nLa salsa tamari \u00e8 indicata a chi soffre di celiachia, mentre le altre \"shoyu\" sono sconsigliate a costoro."}
{"id": "290848", "revid": "916580", "url": "https://it.wikipedia.org/wiki?curid=290848", "title": "Mundio", "text": "Nel diritto germanico, il mundio (in latino \"mundium\") era un istituto del diritto consuetudinario longobardo, consistente nel potere di protezione del capofamiglia (\"mundualdo\") sugli altri membri del gruppo familiare (la \"fara\"), e tra questi in particolare sulle donne, in cambio di vari tipi di sottomissione.\nL'etimologia della parola, infatti, \u00e8 da \"munt\", che in tedesco significava \"mano\", ma anche difesa, protezione. Forse il termine tedesco deriva dal latino \"munire\", cio\u00e8 fortificare.\nContenuto del \"mundio\".\nIl \"mundio\" o \"mundiburdio\" consisteva nel potere del \"mundiburdo\" o \"mundualdo\" come tutore della donna. \nI maschi di famiglia potevano emanciparsi dal \"mundio\" (una sorta di \"potestas\" analoga a quella esercitata dal \"paterfamilias\") quando raggiungevano l'et\u00e0 adatta per usare le armi: in tal caso, diventavano \"selpmundi\", cio\u00e8 autonomi, in potest\u00e0 propria, fuori dalla tutela del mundualdo.\nLa donna, invece, era assoggettata alla protezione del padre (da bambina), del marito (da donna) e del figlio o del maschio a lei pi\u00f9 prossimo in famiglia (una volta vedova).\nNel caso di donne appartenenti ad un ordine religioso, il \"mundio\" andava alla Chiesa o al Re (supremo mundualdo).\nNessuna persona, e in particolare nessuna donna, poteva vivere nel regno longobardo al di fuori del \"mundio\".\nNella \"Expositio ad Librum Papiensem\" (tramandata da un unico manoscritto conservato a Napoli, il Brancacciano) si legge: \"\u00abRotharis lex que est \"Nulli muliere libere\" a lege ista rumpitur, quia, licet sub mariti mundio non sit, mulier tamen iuxta hanc legem vendere, iuxta Pipini capitulum donare\".\nIl \"mundio\" e la capacit\u00e0 giuridica.\nLa donna era permanentemente soggetta al \"mundio\": cos\u00ec, il mundualdo autorizza i contratti della donna, che non pu\u00f2 alienare o donare alcun bene senza il suo consenso; compie la \"desponsatio\" della donna e la consegna al marito all'atto del matrimonio; ne permette la monacazione; esercita su di lei un potere disciplinare, del quale non pu\u00f2 per\u00f2 abusare.\nAll'atto del matrimonio, il marito acquisisce la potest\u00e0 familiare sulla donna, ma non necessariamente il \"mundio\"; se vuole acquisirlo, deve comprarlo. Altrimenti il \"mundio\" resta nelle mani del padre della donna; esso pu\u00f2 essere trasmesso per eredit\u00e0 (secondo l'Editto di Rotari), cosicch\u00e9 i figli possono acquisire il \"mundio\" sulla propria madre.\nIl mundualdo difendeva la donna in giudizio (come \"avogadro\" o \"avvocazio\"), si batteva per lei in duello, dava la sua autorizzazione per la validit\u00e0 degli atti di obbligazione o di alienazione compiuti dalla donna stessa; il potere del mundualdo aveva senza dubbio dei risvolti patrimoniali notevoli.\nAncora nel secolo XVII, gli apprendisti, i garzoni e i domestici facevano generalmente parte della comunit\u00e0 domestica del datore di lavoro e godevano della sua protezione (ancora chiamata \"mundio\"); costui era tenuto a curarli in caso di malattia ed a sorvegliarne la condotta, eventualmente esercitando anche il diritto di punirli (come risulta, ad esempio, dagli statuti di Burgdorf del 1465, 1540 e 1622)."}
{"id": "290849", "revid": "767487", "url": "https://it.wikipedia.org/wiki?curid=290849", "title": "Devitalizzazione", "text": "Una devitalizzazione \u00e8 un'operazione odontoiatrica che consiste nell'asportare la polpa di un dente.\n\u00c8 un'operazione chirurgica eseguibile da dentisti abilitati. Data la complessit\u00e0 della materia, in genere da specialisti della chirurgia endodontica.\nLa devitalizzazione segue i sintomi quali un'ipersensibilit\u00e0 a stimolazione esterna (freddo, caldo; con minore frequenza e intensit\u00e0: dolce, salato, masticazione in genere) con dolenzia secondaria. Questi sintomi, sicuramente il dolore a seguito degli stimoli del caldo, indicano a volte una pulpite, che \u00e8 raramente reversibile. Ulteriori sintomi sono la sensibilit\u00e0 del dente nella parte bassa e in quella laterale a leggeri e ripetuti battiti di un attrezzo di metallo, oppure la sensibilit\u00e0, provata su altri denti e l\u00ec riscontrata maggiore, al contatto con il cotone imbevuto di ipoclorito (o altro acido disinfettante).\nTrascorse 3-4 settimane, se il dolore persiste, si rende necessario un intervento per evitare che l'infiammazione dia origine ad un ascesso alveolare o ad un granuloma (che pu\u00f2 attivarsi ed entrare in fase ascessuale).\nSe il dolore cessa da s\u00e9 senza alcun intervento, \u00e8 opportuno un esame RX per verificare l'assenza di necrosi.\nIl dolore talora \u00e8 dovuto all'otturazione di una carie non eseguita correttamente, che si pu\u00f2 limare o tentare una migliore applicazione di sottofondo, oppure rimuovere e sostituire con un'altra, se non \u00e8 troppo vicina al nervo del dente. Pu\u00f2 infatti accadere che, tra la dentina e l'otturazione, venga intrappolata o si formi per fermentazione di sostanze residuali una microbollicina d'aria che si espande nei tubuli dentinali provocando dolore. Altre volte capita che l'adesivo per il composito (a base di metacrilato) non si polimerizzi bene e irriti la polpa.Un altro tentativo che si pu\u00f2 effettuare \u00e8 l'utilizzo di dentifrici e collutori iperfluorati e desensibilizzanti.\nMetodica.\nLa devitalizzazione \u00e8 eseguita in anestesia locale, attraverso strumenti appositi (lime canalari, ovvero \"file\" endodontici) che alesano il canale o i canali radicolari, eliminando il loro contenuto di vasi e nervi fino all'apice del dente, e sigillando infine tutto il decorso canalare con appositi cementi e un materiale biologicamente non attivo (sterile, inerte, non riassorbibile) usato come riempitivo canalare, in genere la guttaperca calda, una resina naturale termoplastica, ovvero BioCalex. Il BioCalex (pi\u00f9 noto come Endocal 10) \u00e8 utilizzato dagli anni '70 in Europa, mentre \u00e8 poco comune negli Stati Uniti, \u00e8 una soluzione di ossido di calcio (aggiunto di ossido di zinco in acqua distillata e glicol-etilene) che ha i vantaggi di reagire e trasformarsi in idrossido di calcio e di solidificare in espansione, assicurando una maggiore chiusura che arriva a sigillare fino ai tubuli interni della dentina (diversamente dalla guttaperca che non aumenta in volume e si applica ai tre o quattro canali che irrorano il dente di sangue).Se la devitalizzazione \u00e8 eseguita in modo biologico, sono previsti una fase di lavaggio specifico per la rimozione dei metalli e minerali che ostruiscono i canali secondari e i tubuli, e l'utilizzo di idrossido di calcio (terapia ocalessica) per cementare, e di guttapercha senza metalli come riempitivo. Fra le metodiche di lavaggio e disinfezione: l'isolamento con diga di gomma per evitare la formazione di nuovi batteri (in particolare dalla saliva), iniezioni di ipoclorito di sodio (potente battericida), gli ultrasuoni intraradicolari e/o il nichel-titanio (strumenti rotanti azionati da manipoli elettrici).Prima di chiudere il dente, per verificare che il riempitivo aderisca a sufficienza si verifica un eventuale gioco-luce per i singoli canali con rivelatore d'apice sensibile al decimo di millimetro, infine una seconda rx di controllo.Spesso sono combinate queste tecniche, in particolare i bagni di ipoclorito e gli attrezzi al titanio; in alternativa, si utilizza la tecnica canalare laser assistita.Il calore del laser \u00e8 utilizzato per vaporizzare l'ipoclorito dei sodio e sterilizzare il dente, \"bruciando\" i residui organici e di batteri. Il laser pu\u00f2 essere eseguito al termine di una o pi\u00f9 delle altre tecniche citate (devitalizzazione laser assistita), oppure in alternativa a queste subito dopo i bagni di ipoclorito di sodio (devitalizzazione laser).Esistono, dal 2010, laser a diodi in grado di aprire i tessuti corporei pi\u00f9 resistenti come quelli dentali, tuttavia un'apertura della camera pulpare tramite laser non \u00e8 utilizzata di frequente perch\u00e9 non presenta vantaggi rispetto alla chirurgia tradizionale: richiede comunque l'anestesia, pi\u00f9 tempo rispetto a un'apertura con strumenti rotanti (trapano, ecc.), n\u00e9 \u00e8 una tecnica miniinvasiva che evita il successivo impiego di strumenti a contatto con l'interno del dente.\nTerminata la sigillatura dei canali, il dente pu\u00f2 essere richiuso in vari modi: otturazione in materiale composito, ricostruzione con l'aggiunta di porcellana, inserimento di una capsula (con eventuale perno). La capsula viene applicata per garantire una maggiore resistenza alla pressione e una maggiore durata della devitalizzazione (soprattutto rispetto al rischio di rotture verticali del dente che difficilmente sono rioperabili e richiedono in genere l'asportazione).\nIn base alla quantit\u00e0 di dente che \u00e8 stato necessario fresare per raggiungere i canali, se la quantit\u00e0 residua di dente non \u00e8 sufficiente a garantire la solidit\u00e0 dell'otturazione, viene prima inserito un perno, sul quale andr\u00e0 fissata la capsula. Il materiale del perno varia a seconda di quello prescelto per la capsula (fra le migliori quelle in oro-ceramica): perni in fibra di vetro/zirconio (colore bianco, per ricostruzioni estetiche), fibra di carbonio (colore nero), oppure oro. Altri materiali usati per le capsule sono la ceramica aggiunta di zirconio, oppure capsule sempre di ceramica con anima interna di metallo.\nLa rimozione di metalli e minerali \u00e8 importante perch\u00e9, se i canali del dente non sono completamente chiusi, i residui organici (minerali, polpa del dente, rimanenza di umidit\u00e0 non adeguatamente eliminata dopo il lavaggio e la disinfezione) non rimossi durante la devitalizzazione diventano il nutrimento di colture di batteri che proliferano nel dente devitalizzato, e producono tossine anaerobiche di origine batterica.Secondo alcuni specialisti, non si tratta di un'eventualit\u00e0 improbabile, in quanto la chiusura dei canali principali delle radici, per quanto bene eseguita, non \u00e8 in grado di estendersi ai numerosi e piccolissimi sottocanali che si dipartono da questi alla radice del dente, dove permangono batteri e residui organici, con formazione di tossine.In questi casi, si forma un granuloma dentale nella parte terminale della radice, all'altezza del foro dove passano i nervi e i vasi sanguigni che nutrono il dente. Il tessuto di granulazione ha dimensioni che variano da quelle di una lenticchia a quelle di un pisello. A volte si presenta alla solita altezza, insieme ad una fistola gengivale, un'area di 1\u20132\u00a0mm rossa con al centro una zona purulenta o sanguinante. Il granuloma originato da un dente devitalizzato \u00e8 silente e asintomatico per anni, identificabile con radiografie periodiche, pi\u00f9 raramente d\u00e0 luogo all'apice della radice a dolore lieve (parodontite periapicale cronica), o a dolore acuto (presenza di gonfiore della guancia, e resistenza agli analgesici).\nSpesso \u00e8 necessario ricorrere alla devitalizzazione di un dente quando una carie raggiunge il nervo (con rischio di ascesso se non trattata) e causa un dolore persistente, o quando si \u00e8 costretti a limarlo per usarlo come pilastro di un particolare lavoro protesico (corona a giacca). Tale procedura assicura, con le tecniche \"attuali\" e se eseguita correttamente, la scomparsa del dolore e la sopravvivenza del dente trattato per lungo tempo.\nIl dolore al dente cessa una volta asportato il nervo. Privato della polpa, il dente tende a disidratarsi e di frequente a rompersi sotto il carico della masticazione. In questi casi, occorre ricoprire il dente devitalizzato con una corona protesica (comunemente detta capsula).\nGli antibiotici hanno efficacia in presenza di un ascesso, ovvero di fuoriuscita di batteri e tossine nella gengiva e denti circostanti. Nulla possono contro il granuloma, che non \u00e8 raggiungibile nemmeno dalle difese immunitarie, posto all'interno di un dente privo di vita.\nIl dente devitalizzato subisce un processo di vetrificazione che lo rende pi\u00f9 duro degli altri denti e al contempo pi\u00f9 fragile e soggetto a rottura, anche con un normale carico masticatorio. In caso di rottura pu\u00f2 essere effettuata una ricostruzione del dente con ceramica integrale, salvando la porzione di dente residua, ovvero l'incapsulamento con un perno di sostegno nella radice del dente; e se la radice del dente \u00e8 compromessa, una implantologia con inserimento del perno nell'osso mandibolare.L'utilizzo di leghe metalliche, in misura maggiore rispetto ad un metallo singolo, pu\u00f2 generare un effetto galvanico in cui la corrente elettrica interferisce con la funzione elettrica della cellula nervosa. Se la lega corrosa libera ioni metallici, questi creano correnti galvaniche (un secondo effetto galvanico), variazioni del ph della saliva, sintomi di sistema oltrech\u00e9 locali perch\u00e9 gli ioni - per effetto termico ed elettroforetico - raggiungono il tratto gastro-intestinale, e tramite il sangue e la linfa arrivano con relativa facilit\u00e0 in organi molto lontani dalla bocca. Gli effetti delle correnti galvaniche e degli ioni liberati si verificano per qualsiasi metallo, e sono distinti dalla eventuale tossicit\u00e0 specifica del materiale utilizzato (per accumulo ecc)."}
{"id": "290852", "revid": "12290", "url": "https://it.wikipedia.org/wiki?curid=290852", "title": "Star Trek - Enterprise", "text": ""}
{"id": "290856", "revid": "438678", "url": "https://it.wikipedia.org/wiki?curid=290856", "title": "MDC-2", "text": "In crittografia, MDC2 (Modification Detection Code) \u00e8 una funzione di hash con un output pari a 128 bit.\nPer ragioni di brevetti, il supporto per MDC2 \u00e8 disabilitato in OpenSSL e in molte distribuzioni Linux.\nHash MDC-2.\nIl digest di 128 bit (16 byte) \u00e8 tipicamente rappresentato da 32 cifre esadecimali.\nIl seguente \u00e8 un esempio di hash MDC2 dato in input un messaggio di 43 byte in ASCII:\n\u00c8 importante notare che basta una piccola modifica per cambiare completamente il valore della hash:\nDato in input una stringa vuota, cio\u00e8 un messaggio di lunghezza zero, si ha il seguente output:"}
{"id": "290857", "revid": "15756", "url": "https://it.wikipedia.org/wiki?curid=290857", "title": "Sclerosi laterale amiotrofica", "text": "La sclerosi laterale amiotrofica, o SLA, chiamata anche malattia di Lou Gehrig (dal nome di un giocatore di baseball, la cui malattia nel 1939 sollev\u00f2 l'attenzione pubblica), o malattia di Charcot o malattia dei motoneuroni, \u00e8 una malattia neurodegenerativa progressiva del motoneurone, che colpisce selettivamente i motoneuroni, sia centrali (\"1\u00ba motoneurone\", a livello della corteccia cerebrale), sia periferici (\"2\u00ba motoneurone\", a livello del tronco encefalico e del midollo spinale). La SLA \u00e8 caratterizzata da rigidit\u00e0 muscolare, contrazioni muscolari e graduale debolezza a causa della diminuzione delle dimensioni dei muscoli. Ci\u00f2 si traduce in difficolt\u00e0 di parola, della deglutizione e, infine, della respirazione.\nNel 90%-95% dei casi la causa non \u00e8 nota. Circa il 5%-10% dei casi sono ereditati dai genitori e circa la met\u00e0 di questi sono dovuti a uno di due geni specifici. La diagnosi si basa sull'osservazione di segni e sintomi presentati dal paziente e su alcuni esami diagnostici eseguiti per escludere altre possibili cause.\nNon esiste una cura nota per la SLA. Un farmaco chiamato riluzolo pu\u00f2 prolungare l'aspettativa di vita di circa due o tre mesi. La ventilazione artificiale pu\u00f2 comportare sia una migliore qualit\u00e0, sia una maggiore durata della vita. La malattia di solito incomincia intorno all'et\u00e0 di 60 anni e, nei casi ereditati, circa una decina di anni prima. La sopravvivenza media dall'esordio al decesso pu\u00f2 variare dai tre ai quattro anni; circa il 10% sopravvive pi\u00f9 di 10 anni, mentre il 5 % raggiunge o supera i 20 anni dalla diagnosi. La maggior parte muore per insufficienza respiratoria. In gran parte del mondo, i tassi epidemiologici di SLA sono sconosciuti. In Europa e negli Stati Uniti, la malattia colpisce circa 2 persone ogni 100\u00a0000 individui all'anno.\nLa prima descrizione della malattia risale almeno al 1824 da parte di Charles Bell. Nel 1869, il collegamento tra i sintomi e i problemi neurologici sottostanti sono stati descritti da Jean-Martin Charcot, che nel 1874 incominci\u00f2 a usare il termine sclerosi laterale amiotrofica.\nLa condizione divenne nota nel XX secolo quando colp\u00ec il giocatore di baseball Lou Gehrig e successivamente quando Stephen Hawking (colpito da una rara forma di SLA giovanile e sopravvissuto 55 anni dalla diagnosi) guadagn\u00f2 la fama per i suoi meriti scientifici. Il primo caso mediatico in Italia non riguard\u00f2, come spesso si crede, un calciatore negli anni '70, ma lo scrittore Giovanni Papini, deceduto nel 1956.\nStoria.\nLe prime descrizioni della malattia risalgono almeno al 1824, relativamente a quelle fatte dal medico Charles Bell. Nel 1850, Fran\u00e7ois-Amilcar Aran fu il primo a descriverla come un disturbo che chiam\u00f2 \"atrofia muscolare progressiva\", una forma di sclerosi laterale amiotrofica in cui vengono colpiti solo i neuroni motori inferiori. Nel 1869, Jean-Martin Charcot correl\u00f2 per la prima volta i sintomi con i problemi neurologici sottostanti e introdusse il termine \"sclerosi laterale amiotrofica\" (SLA) in un suo documento risalente al 1874. La sindrome del braccio flagellante, una variante locale della SLA, fu descritta per la prima volta da Alfred Vulpian nel 1886, mentre nel 1918 fu la volta di una variante che colpisce le gambe, descritta da Pierre Marie e dal suo studente Patrikios. La sclerosi laterale amiotrofica divenne celebre negli Stati Uniti nel 1939, quando la carriera del leggendario Lou Gehrig venne interrotta da questa condizione che lo port\u00f2 alla morte due anni pi\u00f9 tardi.\nNel 1945, i medici della marina statunitense rivelarono che la SLA aveva una prevalenza 100 volte maggiore tra gli Chamorro di Guam rispetto che nel resto della popolazione mondiale. Nel 1956 la variante di SLA endemica di Guam venne chiamata \"sclerosi laterale amiotrofica / complesso di demenza parkinsonismo\" (SLA/PDC), poich\u00e9 questa condizione presentava i sintomi tipici della SLA accompagnati da quelli del parkinsonismo; il nome nella lingua locale \u00e8 \"malattia lytico-bodig di Guam\". Nonostante siano stati eseguiti diversi studi genetici e ambientali, la causa di ALS/PDC rimane tutt'oggi sconosciuta. I dati di prevalenza raggiunsero il picco nei primi anni 1950 e in seguito diminuirono costantemente; nel 1985 l'incidenza della SLA / PDC a Guam era pi\u00f9 o meno la stessa del resto del mondo.\nIl primo gene a essere associato alla SLA fu SOD1, identificato nel 1993. Era la prima volta che l'analisi del \"linkage\" riusciva a identificare la causa genetica di un raro disturbo neurodegenerativo.\nNel dicembre 1995, il riluzolo divenne il primo farmaco approvato dalla \"Food and Drug Administration\" per la SLA. Fu poi approvato in Europa nel 1996 e in Giappone nel 1998. Nel 2006, \u00e8 stato scoperto che la proteina TDP-43 \u00e8 un componente importante dei corpi di inclusione che si possono osservare sia nella SLA sia nella demenza frontotemporale (FTD), fornendo prove che l'ALS e l'FTD sono parte di un quadro patologico comune. Ci\u00f2 ha portato alla scoperta, nel 2008, che le mutazioni in TARDBP, il gene che codifica TDP-43, sono una causa della SLA familiare. Nel 2011, le espansioni ripetute non codificanti in \"C9orf72\" sono risultate essere una delle principali cause di SLA e di FTD. L'edaravone \u00e8 stato approvato per il trattamento della SLA in Giappone e Corea del Sud nel 2015 e negli Stati Uniti nel 2017. In Italia l'Agenzia italiana del farmaco, con la determina n. 819/2018 del 23 maggio 2018 pubblicata in Gazzetta Ufficiale il 28 maggio 2018, ha stabilito l'inserimento dell'edaravone tra i farmaci somministrabili interamente a carico del Sistema Sanitario Nazionale, con prescrizione del farmaco eseguibile solo da parte del neurologo ed esclusivamente verso pazienti aventi idonee caratteristiche clinico-funzionali (ossia una disabilit\u00e0 moderata e una buona funzionalit\u00e0 respiratoria).\nEtimologia del nome.\nIl termine \"amiotrofica\" deriva dalla parola greca \"amyotrophia\": \"a-\" significa \"no\", con \"myo\" ci si riferisce a \"muscolo\", e \"trophia\" significa \"nutrimento\"; \"amiotrofica\" significa quindi \"nessun nutrimento muscolare\", descrivendo la caratteristica atrofia del tessuto muscolare in disuso del malato. \"Laterale\" identifica le aree nel midollo spinale di una persona dove si trovano le cellule nervose interessate. La degenerazione in quest'area porta a cicatrici o indurimenti (\"sclerosi\").\nNei paesi del Commonwealth e in Irlanda, viene comunemente utilizzato il termine \"motor neurone disease\" (MND) che in italiano significa \"malattia del motoneurone\".\nLa sclerosi laterale amiotrofica viene talvolta chiamata \"malattia di Charcot\" poich\u00e9 Jean-Martin Charcot fu il primo a correlare i sintomi clinici con la patologia osservata in sede di autopsia. Il termine \u00e8 ambiguo e pu\u00f2 confondersi con la malattia di Charcot-Marie-Tooth e la Neuro-osteoartropatia di Charcot.\nEpidemiologia.\nLa SLA \u00e8 una patologia rara, con un'incidenza di 2-3 casi ogni individui all'anno mentre la prevalenza \u00e8 di 6-8 casi per 100.000 individui, principalmente sporadica. Le forme familiari sono circa il 5-10% del totale. Si presenta pi\u00f9 frequentemente negli uomini che nelle donne ed \u00e8 estremamente rara dopo gli 80 anni.\nUn'alta incidenza \u00e8 stata riportata in Nuova Guinea Occidentale, nella penisola di Kii del Giappone e, in una forma associata a demenza e parkinsonismo, anche presso i chamorro dell'isola di Guam. Un'inchiesta, condotta tra il 2004 e il 2008 dal procuratore torinese Raffaele Guariniello, ha accertato 51 casi di SLA su calciatori italiani presi in esame. Uno studio su circa 7325 calciatori italiani professionisti di serie A e B attivi fra il 1980 e il 2001 ha identificato 5 casi di SLA, con un rischio pari a 6,5 volte rispetto alla popolazione generale. In tale studio \u00e8 stato anche osservato che i calciatori sviluppavano la SLA ad un'et\u00e0 media di 43 anni, rispetto a un'et\u00e0 media di circa 65 anni nei casi di SLA non calciatori. Sono stati riportati anche casi di coniugi affetti dalla stessa malattia nel sud della Francia.\nFisiopatogenesi.\nL'etimologia della definizione \"sclerosi laterale amiotrofica\" chiarisce le caratteristiche della malattia: la parola \"amiotrofico\" \u00e8 composta da tre termini greci, che sono \"a\" (corrispondente alla negazione), \"mio\" (\"muscolo\"), \"trofico\" (\"sviluppo\"), quindi significa che i muscoli si indeboliscono e si atrofizzano; l'aggettivo \"laterale\" si riferisce alla zona del midollo spinale (in maniera pi\u00f9 precisa, il fenomeno coinvolge i cordoni laterali, che contengono i fasci cortico-discendenti, ossia le vie piramidali formate dalle sinapsi che connettono il primo motoneurone sito nella corteccia con il secondo motoneurone, sito nelle corna anteriori del midollo spinale).\nIl processo abiotrofico-degenerativo che colpisce sia il primo che il secondo neurone di moto coinvolge anche i fasci che permettono un controllo del primo motoneurone sul secondo motoneurone (sito nelle corna anteriori del midollo spinale). Ne deriva un rimaneggiamento di questa area che, dopo la morte neuronale, viene ad essere occupata da una reazione proliferativa dell'astroglia (i.e. astrogliosi) e al tempo stesso un pallore delle vie mielinizzate per cui progressivamente questa zona colpita dalla malattia tende a \"indurirsi\": ecco spiegato l'utilizzo di \"sclerosi\" che significa \"indurimento\".\nLa caratteristica che definisce la SLA \u00e8 la morte di entrambi i tipi di motoneuroni, superiori e inferiori, che si manifesta nel cervello, nel tronco encefalico, e nel midollo spinale. Prima della morte, i motoneuroni sviluppano inclusioni ricche di proteine nel loro corpo cellulare e negli assoni. Questo pu\u00f2 essere dovuto, in parte, a difetti nella degradazione di proteine Spesso queste inclusioni contengono ubiquitina e, di solito, incorporano una delle proteine associate alla patologia: SOD1, TDP-43 (TAR DNA binding protein, o TARDBP), o FUS.\nEziologia.\nL'eziopatogenesi \u00e8 sconosciuta, ma verosimilmente si tratta di una malattia ad origine multifattoriale. Attualmente le ipotesi pi\u00f9 accreditate per spiegare la degenerazione neuronale sono due: un danno di tipo \"eccitotossico\", dovuto ad un eccesso di glutammato, derivante dalla trasformazione di metionina, e un danno di tipo \"ossidativo\", dovuto ad uno squilibrio tra sostanze ossidanti e sostanze riducenti nel microambiente che circonda i motoneuroni colpiti. Il 21 settembre 2010, si raggiunge un grande risultato nella comprensione dei fattori eziologici: secondo una ricerca coordinata Italia-USA, la causa risulterebbe essere genetica. A partire dagli anni novanta sono stati scoperti una serie di geni responsabili della SLA familiare, ma fino a ieri questi geni potevano spiegare solo il 30% circa dei casi. Questa nuova scoperta \u00e8 di primaria importanza, perch\u00e9 il gene C9ORF72 risulta da solo essere responsabile di circa il 40% delle SLA familiari.\nUn importante passo avanti verso una soluzione della questione si ebbe nel 1993, quando alcuni scienziati scoprirono che mutazioni nel gene che produce la superossido dismutasi Cu/Zn (nota anche come enzima SOD1) erano associate con alcuni casi di SLA familiare (~20%). Questo enzima ha funzione antiossidante, in quanto riduce il livello di ione superossido (O2\u2212) un radicale libero tossico prodotto durante il metabolismo ossidativo cellulare capace di alterare le proteine, le membrane e il DNA stesso.\nAnche se non \u00e8 ancora chiaro come la mutazione del gene SOD1 porti alla degenerazione del motoneurone, i ricercatori hanno ipotizzato che un accumulo di radicali liberi possa risultare da un funzionamento difettoso di questo gene. La ricerca pi\u00f9 attuale indica che la morte del motoneurone non \u00e8 probabilmente un risultato della perdita o della compromissione della attivit\u00e0 della dismutasi, suggerendo che la SOD1 mutante induca tossicit\u00e0 in qualche altro modo.\nGli studi con topi transgenici hanno portato ad una serie di teorie circa il ruolo della SOD1 nella sclerosi laterale amiotrofica familiare per il mutante SOD1. I topi completamente privi del gene SOD1 non sviluppano abitualmente SLA, anche se manifestano un'accelerazione dell'atrofia in rapporto all'et\u00e0 del muscolo (sarcopenia) e una ridotta durata di vita. Inoltre, l'aggregazione di proteine \u00e8 risultata essere una caratteristica patologica comune sia alla SLA familiare che sporadica. Nei topi con mutante SOD1, aggregati (accumuli di proteina mal ripiegata) del mutante SOD1 sono stati trovati soltanto in tessuti malati e maggiori quantit\u00e0 sono state rilevate durante la degenerazione del motoneurone. Si suppone che l'accumulazione aggregata del mutante SOD1 svolga un ruolo nell'interruzione delle funzioni cellulari danneggiando mitocondri, proteasomi, ripiegamento proteico, o altre proteine. Qualsiasi interruzione, se provata, darebbe credibilit\u00e0 significativa alla teoria che i complessi sono coinvolti nella tossicit\u00e0 del mutante SOD1.\nAltri studi si sono focalizzati sul ruolo del glutammato nella degenerazione del motoneurone. L'amminoacido noto come acido glutammico \u00e8 uno dei messaggeri chimici nel cervello, noti col nome di neurotrasmettitori. Sembra che, rispetto alla popolazione sana, i pazienti con SLA abbiano livelli pi\u00f9 alti di glutammato nel plasma sanguineo e nel fluido cerebro-spinale (o liquido cefalorachidiano). Studi di laboratorio hanno dimostrato che i neuroni cominciano a morire progressivamente quando vengono esposti per lunghi periodi a quantit\u00e0 eccessive di glutammato (eccitotossicit\u00e0). Sono allo studio i meccanismi che portano alla eccessiva produzione di glutammato nel sistema nervoso centrale e sul come questo squilibro possa contribuire allo sviluppo della SLA. Una possibile causa potrebbe essere identificata in un difetto della ricaptazione del glutammato da parte delle terminazioni pre-sinaptiche. Un'altra causa probabile potrebbe essere dovuta a reazioni autoimmuni, in cui anticorpi prodotti dal sistema immunitario del paziente attaccano i motoneuroni del paziente stesso, interferendo e poi bloccando la trasmissione dell'impulso nervoso fra il cervello ed i muscoli.\nGli scienziati dell'Istituto Mario Negri hanno scoperto che la proteina TDP-43 mostra anomalie nella maggior parte dei pazienti colpiti dalla patologia.\u00a0La ricerca, ha quindi stabilito che la probabile causa della malattia, o della sua evoluzione, dipenderebbe da un enzima chiamato PPIA; la mancanza di questo enzima, in un modello di SLA nel topo, accelera la progressione della malattia. Non solo, una relativa carenza dell'enzima \u00e8 stata riscontrata in vari modelli cellulari e animali di SLA, nonch\u00e9 nei pazienti con SLA sporadica.\nIpotesi sui fattori ambientali.\nNella ricerca delle cause di SLA, i ricercatori inoltre hanno studiato i fattori ambientali, quale l'esposizione ad agenti tossici o contagiosi. Alcuni studi scientifici hanno ipotizzato possibili correlazioni fra l'esposizione ad alcuni fitofarmaci e la SLA.\nGli studi presenti in letteratura, necessariamente di tipo retrospettivo e spesso condotti su piccoli campioni di popolazione, hanno spesso evidenziato questo tipo di associazione.\nUna metanalisi del 2012, condotta su studi retrospettivi, ha dimostrato, sia pure solo in soggetti di sesso maschile, una correlazione statisticamente significativa fra l'esposizione a fitofarmaci e lo sviluppo della malattia; gli studi presi in esame, tuttavia, non specificavano la sostanza coinvolta. Un altro studio di metanalisi ha esaminato i possibili effetti di diverse classi di fitofarmaci, rilevando una possibile correlazione, anche se statisticamente non significativa, tra la SLA e l'esposizione a insetticidi organoclorurati.\nClinica.\nL'inizio della SLA pu\u00f2 essere cos\u00ec subdolo che i sintomi vengono spesso trascurati. I sintomi iniziali includono brevi contrazioni (mioclonie), crampi oppure una certa rigidit\u00e0 dei muscoli. Rigidit\u00e0 che influisce sul funzionamento di un braccio o di una gamba, e voce indistinta o tono nasale. Questi disturbi generali si sviluppano in forme di debolezza pi\u00f9 evidente o atrofia, che possono portare il medico a sospettare una forma di SLA.\nLe parti del corpo interessate dai sintomi iniziali della SLA dipendono da quali muscoli nel corpo vengono danneggiati per primi. Circa il 75% delle persone sperimenta la SLA con \"esordio all'arto\". In alcuni di questi casi, i sintomi inizialmente si risentono su una delle gambe ed i pazienti ne divengono consapevoli quando camminano o corrono, oppure perch\u00e9 notano che inciampano pi\u00f9 spesso. Altri pazienti con l'esordio all'arto sperimentano gli effetti della malattia su una mano o su un braccio, dato che essi hanno difficolt\u00e0 ad eseguire compiti semplici che richiedono destrezza manuale, come abbottonare una camicia, scrivere o girare una chiave in una serratura.\nManifestazioni neurologiche bulbari.\nCirca il 25% dei casi di SLA \u00e8 ad \"inizio bulbare\". Questi pazienti all'inizio notano difficolt\u00e0 nel pronunciare la parola e le frasi (disartria), sino ad arrivare alla perdita della comunicazione verbale (anartria). Pu\u00f2 anche essere presente un problema di motilit\u00e0 delle corde vocali, che determina a volte disfonia. Pu\u00f2 essere presente una crescente difficolt\u00e0 a deglutire liquidi, solidi o entrambi (disfagia). La lingua pu\u00f2 presentarsi atrofica, e con fascicolazioni in seguito all'interessamento del XII nervo cranico (nervo ipoglosso). Spesso \u00e8 presente una facile stancabilit\u00e0 dei muscoli della masticazione, che insieme alla disfagia \u00e8 spesso responsabile di dimagrimento e malnutrizione (per sopravvivere si rende quindi necessario un intervento per impianto PEG).\nIndipendentemente da quale sia la parte del corpo interessata per prima dalla malattia, la debolezza e l'atrofia muscolare si estendono ad altre parti del corpo con il progredire della malattia. I pazienti hanno problemi crescenti per spostarsi, per deglutire (disfagia) e nel parlare o nel formare le parole (disartria). Segni del coinvolgimento del primo motoneurone includono il progressivo irrigidimento dei muscoli (spasticit\u00e0) e la presenza di riflessi esagerati (iperreflessia) o di riflessi patologici (alluci muti, segno di Hoffmann, segno di Babinski). Segni di danno del secondo motoneurone sono la presenza di ipo-atrofia dei muscoli da questo innervati, fascicolazioni (guizzi muscolari percepibili sotto cute), crampi muscolari, riduzione del tono muscolare e dei riflessi osteotendinei.\nPresenza del segno di Babinski.\nUn riflesso anomalo, noto in medicina come segno di Babinski (che consiste nell'estensione in alto dell'alluce del piede e nello \"sventagliamento\" all'infuori delle altre dita, quando la pianta del piede viene stimolata, ad esempio graffiandola con una matita, c'\u00e8 da aggiungere che tale riflesso \u00e8 normale nel bimbo che non ha ancora imparato a camminare, diventa anomalo sopra i 16 mesi circa di et\u00e0), \u00e8 un altro indicatore di danno al primo motoneurone. Sintomi della degenerazione del motoneurone inferiore includono debolezza ed atrofia muscolare, crampi muscolari e fugaci strattoni muscolari che si possono vedere sotto la pelle (fascicolazione). Circa il 15\u00a0\u2013 45% dei pazienti sperimenta il cosiddetto \"effetto pseudobulbare\", conosciuto anche come \"labilit\u00e0 emotiva\", che consiste in attacchi di riso incontrollabile oppure pianto.\nPer essere diagnosticati come affetti da SLA, i pazienti devono avere segni e sintomi di danno sia al motoneurone superiore, che a quello inferiore, che non possano essere attribuiti ad altre cause.\nAnche se la sequenza di comparsa dei sintomi emergenti e la velocit\u00e0 di progressione della malattia variano da una persona all'altra, quasi sempre, alla fine, i pazienti non saranno in grado di stare in piedi o di camminare, salire o scendere dal letto da soli, utilizzare le mani e le braccia. Le difficolt\u00e0 a inghiottire e masticare danneggiano la capacit\u00e0 del paziente di mangiare normalmente ed aumentano il rischio di soffocamento. Mantenere il proprio peso allora diventer\u00e0 un problema. Questo perch\u00e9 di solito la malattia pu\u00f2 non interessare le capacit\u00e0 cognitive e i pazienti sono consapevoli della loro progressiva perdita di funzionalit\u00e0 e possono quindi divenire ansiosi e depressi.\nManifestazioni respiratorie.\nVia via che il diaframma ed i muscoli intercostali si indeboliscono, la capacit\u00e0 vitale e la pressione inspiratoria forzata diminuiscono. Nell'inizio bulbare della SLA, questo pu\u00f2 accadere prima che si verifichi la debolezza di un arto in modo significativo ed evidente. La ventilazione C-PAP oppure quella a pressione positiva Bilevel (a cui frequentemente ci si riferisce con l'acronimo B-PAP) \u00e8 frequentemente utilizzata per sostenere la respirazione, inizialmente soltanto di notte e, con l'aggravarsi della malattia, anche di giorno. \u00c8 consigliabile che, prima che la terapia con B-PAP diventi insufficiente, il paziente (con l'eventuale sostegno della sua famiglia) decida se farsi praticare una tracheotomia ed attraverso essa ricevere la ventilazione meccanica a lungo termine. Una parte dei pazienti non accetta questa pratica ed invece sceglie cure palliative in una unit\u00e0 per lungodegenti: la maggior parte delle persone con SLA muore in seguito ad insufficienza polmonare o all'insorgere di polmonite, e non direttamente per la malattia.\nManifestazioni neuropsichiatriche.\nSebbene la SLA influisca in modo predominante sui neuroni motori, il 50% dei pazienti rivela anche anomalie neuropsicologiche, classicamente sottese dal funzionamento della corteccia frontale, soprattutto a carico delle funzioni esecutive (che includono abilit\u00e0 quali l'astrazione, la pianificazione, l'inibizione comportamentale e cognitiva, la categorizzazione). La presenza di compromissione cognitiva nei pazienti \u00e8 stata recentemente individuata come indice prognostico negativo.\nOltre alle possibili disfunzioni cognitive, il 70% circa dei pazienti manifesta, a causa delle alterazioni neurologiche secondarie alla malattia, labilit\u00e0 emotiva (manifestazioni dell'espressione emotiva, come il riso, il pianto o il sorriso, completamente inappropriate o decisamente eccessive rispetto al contesto e incontrollabili rispetto alla propria volont\u00e0), spesso riferite come fonte di disagio o imbarazzo da parte dei pazienti stessi.\nLa malattia non influisce sulla capacit\u00e0 di una persona di vedere, odorare, gustare, sentire o percepire sensazioni tattili. Il controllo dei muscoli oculari \u00e8 la funzione pi\u00f9 conservata, bench\u00e9 alcuni pazienti con una durata estremamente lunga di malattia (pi\u00f9 di 20 anni) possano perdere anche il controllo degli occhi. A differenza della sclerosi multipla, nella SLA il controllo degli sfinteri urinari ed intestinali \u00e8 di solito conservato, sebbene, in seguito alla forzosa immobilit\u00e0 ed ai cambiamenti dietetici, i problemi intestinali come la stitichezza possano richiedere una intensa gestione medicale.\nDemenza fronto-temporale.\nUna piccola percentuale di pazienti va incontro allo sviluppo di demenza frontotemporale, caratterizzata da profondi cambi della personalit\u00e0; questo \u00e8 pi\u00f9 comune tra quelli con una storia familiare di demenza. Una percentuale maggiore di pazienti sperimenta problemi con la generazione di parole, con l'attenzione o con i processi decisionali. La funzione cognitiva pu\u00f2 essere interessata come parte del processo patologico oppure potrebbe essere collegata all'insufficienza della respirazione notturna (ipoventilazione notturna). I professionisti dell'assistenza sanitaria devono spiegare ai pazienti il corso della malattia e descrivere le opzioni di trattamento disponibili in modo che i pazienti possano prendere decisioni informate studiate in anticipo.\nDiagnostica.\nNessun test pu\u00f2 fornire una diagnosi definitiva di SLA, bench\u00e9 la presenza di segni di danno ai motoneuroni superiore ed inferiori in un singolo arto sia fortemente indicativa. La diagnosi di SLA \u00e8 basata principalmente sui sintomi e sui segni che il medico osserva nel paziente e su una serie di test che servono per escludere altre malattie. I medici esaminano la storia medica completa del paziente e di solito conducono esami neurologici a intervalli regolari per valutare se sintomi come la debolezza muscolare, l'atrofia di muscoli, la iperreflessia e la spasticit\u00e0 stiano diventando progressivamente peggiori.\nElettromiografia (EMG).\nDal momento che i sintomi della SLA possono essere simili a quelli di una larga variet\u00e0 di altre malattie o disordini pi\u00f9 trattabili, devono essere condotti test appropriati per escludere la possibilit\u00e0 di altre condizioni, in particolare le malattie primitive del muscolo che possono anch'esse presentare un'espressione clinica analoga (deficit di forza progressivo, crampi muscolari e atrofia muscolare) Una di queste prove \u00e8 l'elettromiografia (EMG), una tecnica di registrazione speciale che rileva l'attivit\u00e0 elettrica provocata o spontanea nei muscoli, e che consente di rilevare eventuali aree di denervazione, attiva e cronica. Alcuni dati che si ricavano dall'EMG possono pertanto sostenere la diagnosi di SLA. Un'altra prova comune misura la velocit\u00e0 di conduzione del nervo (NCV). Le anomalie specifiche nei risultati NCV possono suggerire, ad esempio, che il paziente abbia piuttosto una forma di neuropatia periferica (danno ai nervi periferici).\nPer studiare l'entit\u00e0 delle lesioni il neurologo pu\u00f2 richiedere una risonanza magnetica (MRI), una procedura non invasiva che utilizza un campo magnetico e onde radio per ricostruire al computer immagini tridimensionali dettagliate del cervello e del midollo spinale. Anche se le scansioni MRI sono spesso normali nei pazienti affetti da SLA, possono rivelare la presenza di altri problemi che possono essere causa di sintomi analoghi, come un tumore del midollo spinale, la sclerosi multipla, l'ernia di un disco intervertebrale nella zona cervicale, la siringomielia, o la spondilosi cervicale.\nDiagnosi differenziale con le miopatie.\nBasandosi sui sintomi dei pazienti ed i dati provenienti dall'esame e da questi test, il medico curante pu\u00f2 richiedere ulteriori esami su campioni di sangue ed urine, per eliminare la possibilit\u00e0 di altre malattie cos\u00ec come esami di laboratorio di \"routine\". In alcuni casi, ad esempio, se un medico sospetta che il paziente possa avere una miopatia (distrofia muscolare, miastenia, ecc.) piuttosto che una SLA, pu\u00f2 allora richiedere una biopsia muscolare per riscontrare eventuali malattie atrofiche, degenerative o infiammatorie.\nDiagnosi differenziale con malattie infettive e altre affezioni neurologiche.\nMalattie infettive come quelle causate dal virus dell'immunodeficienza umana (HIV), il virus della leucemia a cellule T (HTLV), la malattia di Lyme, la sifilide e la encefalite da zecche, la Sindrome di Guillain Barr\u00e8 possono in alcuni casi causare sintomi simili alla SLA.\nAffezioni neurologiche, di solito molto meno gravi, come la sclerosi multipla, la sindrome post-poliomielitica, la neuropatia motoria multifocale, la neuropatia assonale motoria acuta, l'atrofia muscolare spinale e patologie benigne come la sindrome da crampi e fascicolazioni, possono mimare certi aspetti della malattia nota come SLA e devono essere considerate come alternative diagnostiche dai medici che tentano di porre una diagnosi. Ci sono casi documentati di pazienti che presentano sintomi simili alla SLA, con un titolo anticorpale positivo alla Borreliosi di Lyme, che rispondono (all'inizio aggravandosi per la reazione di Herxheimer e successivamente migliorando), a protratte terapie antibiotiche con claritromicina, doxiciclina o ceftriaxone.\nDal momento che la prognosi e la terapia variano enormemente nel caso delle summenzionate diagnosi, e dal momento che esiste una certa variet\u00e0 di malattie o disordini che possono rassomigliare alla SLA nelle sue prime fasi, i pazienti giustamente dovrebbero cercare una seconda opinione neurologica dopo la diagnosi di SLA.\nMarcatori biologici per la diagnosi (sperimentazione dal 2006).\nNel 2006, ricercatori della \"Mount Sinai School of Medicine\" hanno identificato tre proteine che si trovano a concentrazioni significativamente inferiori rispetto a quelle nei pazienti sani nel liquor cefalorachidiano (CSF) di pazienti affetti da SLA. La misura dei livelli nel CSF di queste tre proteine si \u00e8 rivelata un indice accurato al 95% per la diagnosi di SLA. Questi sono i primi marcatori biologici disponibili per la diagnosi di questa malattia e potrebbero essere i primi strumenti per poter confermare la diagnosi di SLA.\nCon le procedure diagnostiche attuali, il tempo medio che trascorre dall'insorgenza dei sintomi alla diagnosi \u00e8 di circa 12 mesi. Marcatori diagnostici migliori potrebbero aiutare a fare una diagnosi ancora pi\u00f9 precoce, permettendo ai pazienti di ricevere la terapia pi\u00f9 tempestivamente, anche di anni.\nPrognosi.\nIl paziente affetto da SLA perde progressivamente i motoneuroni superiori (corticali) e inferiori (troncoencefalici e spinali), con un decorso del tutto imprevedibile e differente da soggetto a soggetto, con esiti disastrosi per la qualit\u00e0 di vita, oltre che per la sopravvivenza.\nLe conseguenze di questa malattia sono la perdita progressiva e irreversibile della normale capacit\u00e0 di deglutizione (disfagia), dell'articolazione della parola (disartria) e del controllo dei muscoli scheletrici, con una paralisi che pu\u00f2 avere un'estensione variabile, fino alla compromissione dei muscoli respiratori, alla necessit\u00e0 di ventilazione assistita e quindi alla morte, in genere entro pochi anni. L'unico modo per prolungare la sopravvivenza del malato \u00e8 la tracheotomia con la respirazione artificiale: pur in condizione di disabilit\u00e0 estrema, il paziente, se tenuto al riparo da infezioni e malattie respiratorie, pu\u00f2 vivere anche 20 anni o pi\u00f9. La SLA non altera le funzioni sensoriali, sessuali e sfinteriali del malato. In una percentuale variabile dal 20 al 30% dei pazienti si pu\u00f2 riscontrare una condizione di decadimento cognitivo, il cui esito si risolve in una franca demenza di tipo fronto-temporale in circa il 10% dei pazienti. Alcuni geni, attualmente ancora oggetto di studio, sembrerebbero correlati al processo neurodegenerativo di entrambe le patologie, in particolare c9ORF72.\nCasi di lunga sopravvivenza.\nSolo il 5% dei pazienti raggiunge i 20 anni dalla diagnosi e i casi di sopravvivenza lunga sono pochissimi (la sopravvivenza della maggioranza - il 75 % - si aggira fra i due e i cinque anni, il 20% li supera ma non arriva ai 20).\nLa SLA giovanile, una forma molto rara che colpisce prima dei 30-40 anni, \u00e8, per motivi sconosciuti, pi\u00f9 lenta nella progressione della maggioranza delle forme, meno virulenta e ad un certo punto pare arrestarsi, dopo aver comunque causato grave disabilit\u00e0 fino alla tetraplegia; chi sostiene che il noto fisico teorico Stephen Hawking (nel suo caso \u00e8 stato anche individuato un difetto di assorbimento delle vitamine), che ha superato i 50 anni dalla diagnosi (conservando alcuni minimi movimenti facciali, oltre che quelli oculari) sopravvivendo alla malattia per 55 anni, avesse la SLA e non la meno aggressiva atrofia muscolare progressiva (come sostengono taluni), afferma che questo sia uno dei motivi - accanto all'assistenza costante e al trattamento di supporto tramite ventilazione assistita notturna - per la sua lunga sopravvivenza che ne fanno un caso record e quasi unico (un altro caso simile \u00e8 il chitarrista Jason Becker, anch'egli colpito da SLA giovanile, che si \u00e8 poi stabilizzata).\nTrattamento.\nTrattamento farmacologico.\nAl 2020 non \u00e8 stata scoperta nessuna cura definitiva per la SLA. Nonostante questo, la Food and Drug Administration (FDA) ha approvato il primo trattamento farmacologico per la malattia: il riluzolo. Si pensa che il riluzolo possa ridurre il danno ai motoneuroni, perch\u00e9 riduce il rilascio di glutammato. Test clinici in pazienti con SLA hanno mostrato che il riluzolo prolunga la sopravvivenza fino a soli tre mesi, e pu\u00f2 estendere il tempo di sopravvivenza soprattutto nei pazienti con SLA ad inizio bulbare. Il farmaco estende anche il tempo durante il quale il paziente pu\u00f2 rimanere libero dal supporto ventilatorio. Il riluzolo non pu\u00f2 invertire il danno subito dai motoneuroni, ed i pazienti che prendono il farmaco devono essere monitorizzati per il danno epatico ed altri possibili effetti collaterali. Comunque, questa prima terapia specifica per la malattia, offre la speranza che la progressione della SLA possa un giorno essere rallentata da nuovi farmaci o combinazioni di essi.\nTrattamenti sperimentali.\nI ricercatori stanno studiando varie soluzioni per ritardare l'avanzamento della SLA; tra le possibili terapie pi\u00f9 promettenti che in un futuro prossimo potrebbero essere disponibili vi sono quelle che seguono.\nIl resveratrolo sembra in grado di proteggere i neuroni essendo in grado di stimolare la produzione di NAD, ed \u00e8 in grado di superare la barriera ematoencefalica. I filamenti di RNA possono ostacolare la produzione di proteine nocive nei neuroni e nelle cellule.\nI motoneuroni sembrano essere protetti dal fattore di crescita insulino-simile (IGF-1) e da proteine quali il fattore di crescita dell'endotelio vascolare (VEGF). \u00c8 stato visto infatti che questa malattia si accompagna spesso a carenza di somatotropina e IGF-I e che l'uso di questo fattore di crescita stimola le connessioni neuronali, inibisce la morte dei neuroni e in generale da grandi benefici ai malati di malattie neurodegenerative compresa la SLA. Attualmente il pi\u00f9 grande ostacolo terapeutico a questo approccio \u00e8 il costo di quest'ormone proteico. Alcuni pazienti che ne hanno tratto giovamento, nonostante non vi sia nessuna prova scientifica certa dell'efficacia, hanno ottenuto, tramite ricorso giudiziario, che la ASL fornisca l'ormone gratuitamente. Tra gli effetti collaterali, l'aumento della possibilit\u00e0 di sviluppo di tumori, possibilit\u00e0 invece negata da molti studi.\nUno studio del 2008 ha mostrato come l'uso di litio, un medicinale usato in campo psichiatrico come stabilizzatore dell'umore, potrebbe rallentare notevolmente la progressione della SLA, sia nell'uomo, sia nel modello della malattia nei topi; studi successivi condotti su campioni significativi, tuttavia, non hanno confermato questa evidenza. Tra i trattamenti suggeriti e in fase di studio vi \u00e8 anche la somministrazione di palmitoiletanolamide.\nEsperimenti svolti sui topi hanno confermato che le cellule staminali si spostano nella zona in cui si trovano i neuroni danneggiati e che quindi potrebbero essere utilizzate a scopi terapeutici.\nAltre possibili cure, in sperimentazione presso un progetto coordinato dal dipartimento di neuroscienze di Genova e promosso dal centro clinico NeMo, comprendono la somministrazione di un chemioterapico, la ciclofosfamide, e del G-CSF (il fattore di crescita granulocitario), con effetti di immunomodulatore e immunosoppressore, supportato dalla reinfusione di cellule staminali emopoietiche autologhe prelevate dallo stesso paziente. La sperimentazione si \u00e8 svolta con la partecipazione del dottor Mario Melazzini, presidente AISLA e malato di SLA dal 2004, nonch\u00e9 inventore del protocollo clinico citato. I risultati sarebbero leggermente incoraggianti, anche se dipendenti dal tipo specifico di SLA. Nel 2013 \u00e8 iniziato un trial clinico ufficiale con 28 pazienti selezionati in 7 centri italiani a Genova, Milano, Novara, Torino, Firenze e Siena.\nTrattamento di supporto.\nAltri trattamenti per la SLA sono mirati a rendere meno gravi i sintomi ed a migliorare la qualit\u00e0 della vita per i pazienti. Agli effetti, numerosi studi empirici basati su interviste ai pazienti con SLA rivelano come la percezione della propria qualit\u00e0 della vita sia parzialmente indipendente dal declino della funzionalit\u00e0 fisica.\nLe cure palliative vengono fornite al meglio da team multidisciplinari costituiti da professionisti dell'assistenza come medici, farmacisti, fisioterapisti, terapisti occupazionali, e logopedisti; nutrizionisti; assistenti sociali; ed infermieri specializzati nell'assistenza domiciliare e negli hospice per lungodegenti. Lavorando con i pazienti ed il personale sanitario, questi \"team di assistenza\" possono pianificare un piano individualizzato di terapia medica e fisica e fornire apparecchiature speciali destinate a mantenere i pazienti nella migliore situazione di mobilit\u00e0 e comfort che si possa ragionevolmente raggiungere.\nI medici possono prescrivere farmaci per contribuire a ridurre l'affaticamento, semplici spasmi muscolari, controllo della spasticit\u00e0 e riducono l'eccesso di saliva e catarro. Le droghe, inoltre, sono a disposizione per aiutare i pazienti con dolore, depressione, disturbi del sonno e stipsi. I farmacisti possono esprimere il loro parere sull'uso adeguato dei farmaci e controllare le prescrizioni del paziente per evitare i rischi d'interazioni tra farmaci.\nUna terapia fisica e un'apparecchiatura speciale possono accrescere l'indipendenza e la sicurezza dei pazienti durante il decorso della SLA. Un delicato esercizio aerobico di basso consumo come camminare, nuotare e andare in bicicletta/cyclette pu\u00f2 rinforzare i muscoli inalterati, migliorare la salute cardiovascolare ed aiutare i pazienti a combattere l'affaticamento e la depressione. Diversi tipi di movimento e gli esercizi d'allungamento possono contribuire ad impedire lo spasticismo doloroso e la riduzione (contrattura) dei muscoli. I fisioterapisti possono suggerire gli esercizi, che forniscano questi benefici senza che i muscoli si affatichino. I Terapisti occupazionali possono suggerire i dispositivi come rampe, busti ortopedici, stampelle e sedie a rotelle che aiutano i pazienti a conservare l'energia e rimanere mobili.\nI pazienti affetti da SLA, che hanno difficolt\u00e0 a parlare, possono trarre beneficio dall'intervento di un logoterapista. Questi professionisti del settore medico-sanitario possono insegnare ai pazienti le strategie adottabili, quali le tecniche per aiutarli a parlare pi\u00f9 forte e pi\u00f9 chiaro. Mentre la SLA progredisce, i logoterapisti possono suggerire l'uso di modi di comunicare adattabili o alternativi, quali gli amplificatori di voce, i dispositivi generatori di dialoghi (o propagatori di voce) e/o le tecniche base di comunicazione, quali tabelle alfabetiche o segnali di si/no. Questi metodi e dispositivi aiutano i pazienti a comunicare quando essi non possono pi\u00f9 parlare o produrre suoni vocali. Con l'aiuto dei terapisti occupazionali, i comunicatori possono essere attivati mediante interruttori o tecniche d'emulazione del mouse, controllati da piccoli movimenti fisici, per esempio, della testa, della dita o degli occhi.\nI pazienti e coloro che li assistono possono imparare dai logoterapisti e dai nutrizionisti come progettare e preparare numerosi piccoli pasti durante il giorno, che forniranno abbastanza calorie, fibra e liquidi e come evitare gli alimenti difficili da eliminare. I pazienti possono cominciare per mezzo di dispositivi d'aspirazione a rimuovere i liquidi o la saliva in eccesso e per evitare il soffocamento. Quando i pazienti non sono pi\u00f9 in grado di alimentarsi autonomamente, i medici possono raccomandare il posizionamento di una gastrostomia percutanea (PEG), la quale riduce il rischio di soffocamento e di polmonite, che pu\u00f2 derivare dall'inalazione di liquidi nei polmoni. Questo dispositivo non \u00e8 doloroso e non impedisce ai pazienti di assumere l'alimento oralmente se desiderano e sono in grado di deglutirlo.\nQuando i muscoli respiratori si indeboliscono, l'uso di respiratori per l'assistenza ventilatoria notturna (ventilazione di pressione positiva intermittente (IPPV) o pressione positiva continua bifasica (BIPAP) pu\u00f2 essere usato per aiutare la respirazione durante il sonno. Tali dispositivi insufflano artificialmente aria nei polmoni del paziente tramite varie interfacce esterne (maschere, ecc.), che sono applicate direttamente al viso. Quando i muscoli non riescono pi\u00f9 a garantire l'ossigenazione e si riscontra un aumento dell'anidride carbonica nel sangue, questi dispositivi devono essere utilizzati a tempo pieno.\nNelle fasi pi\u00f9 avanzate della malattia possono essere necessarie forme di ventilazione meccanica con supporto maggiore erogato per mezzo di un tubo inserito in trachea attraverso il naso o la bocca; per impiego di lunga durata, si effettua un intervento quale la tracheotomia, in cui il tubo necessario al supporto ventilatorio (cannula tracheostomica) viene inserito direttamente nella trachea del paziente attraverso un'apertura nel collo. I pazienti e le loro famiglie devono considerare parecchi fattori, quando decidono e se decidono una di queste opzioni. I dispositivi di ventilazione differiscono l'uno dall'altro a seconda del loro effetto sulla qualit\u00e0 di vita del paziente e del costo. Anche se il supporto ventilatorio pu\u00f2 migliorare i problemi respiratori e prolungare la sopravvivenza, non incide sulla progressione della SLA. I pazienti devono pienamente essere informati circa queste considerazioni e gli effetti di lunga durata della loro vita priva di movimento, prima che prendano le decisioni circa il supporto di ventilazione.\nTuttavia, da uno studio italiano emerge come la maggior parte dei pazienti SLA con ventilazione meccanica invasiva, dichiarino che se fosse teoricamente possibile tornare a ritroso nel tempo, sceglierebbero nuovamente di sottoporsi all'intervento tracheotomico, nonostante la drammaticit\u00e0 che la condizione di ventilazione assistita imponga. Inoltre, i pazienti SLA con ventilazione meccanica invasiva non sembrano mediamente differire, in termini di benessere psicologico, dai pazienti che non hanno subito l'intervento.\nAlcuni pazienti ventilati con tracheotomia di lunga durata possono in ogni caso parlare se il palloncino che mantiene in sede la cannula viene sgonfiato o la stessa ne \u00e8 sprovvista.\nGli operatori sociali, gli assistenti e gli infermieri d'ospizio aiutano i pazienti, le famiglie e coloro che li assistono nei problemi medici, emozionali e finanziari per fare fronte alla SLA, specialmente durante le fasi finali della malattia. I servizi sociali forniscono il supporto quale assistenza nell'ottenere il sussidio finanziario, l'eventuale assistenza legale, nella preparazione di un testamento biologico e nell'individuazione dei gruppi di sostegno per i pazienti e coloro che li assistono. Gli infermieri domiciliari sono a disposizione non solo per fornire le cure mediche, ma anche per istruire i famigliari circa operazioni quali la manutenzione dei respiratori, la somministrazione degli alimenti, e la mobilizzazione dei pazienti evitando dolorosi problemi cutanei e contratture. Gli infermieri a domicilio lavorano in collegamento con i medici, per effettuare l'appropriata terapia, ridurre la sofferenza e le cure che influiscono sulla qualit\u00e0 della vita del paziente che desidera restare a casa.\nSia la ricerca animale che umana suggeriscono che la limitazione di calorie (CR) possa essere controindicata nei malati di SLA.\nIn questo studio, Hamadeh \"e altri\", inoltre, notano due studi umani che indicano la riduzione dell'assunzione di calorie correlata con la morte dei pazienti affetti da SLA.\nTuttavia, nel primo studio, Slowie, Paige e Antel dichiarano: \u201cLa riduzione di assunzione di energia da parte di malati di Sla non \u00e8 correlata con la morte, ma fu un aspetto importante della malattia. Concludiamo che i pazienti di SLA hanno una cronica carenza di energia ed \u00e8 raccomandato un incremento dell'energia assunta.\u201e\nPrecedentemente, Pedersen e Mattson avevano trovato che nel modello del topo con SLA, il CR \u201caccelera il decorso clinico\u201e della malattia e non aveva dato benefici.\nPedersen WA, Mattson MP dichiarano: \"Nessun beneficio dalla restrizione alimentare riguardo alla progressione della Sclerosi Laterale Amiotrofica in topi mutanti dell'enzima Cu/Zn superossido dismutasi.\" Suggerendo che una dieta ipercalorica pu\u00f2 ritardare la SLA e una dieta chetogenica nel modello del topo con SLA \u00e8 indicata per ritardare il progresso della malattia, come scrivono Zhao Z, Lange DJ, Voustianiouk A, e altri: \"Una dieta chetogenica \u00e8 una potenziale novit\u00e0 nella terapia della Sclerosi Laterale Amiotrofica.\".\nLa nuova scoperta di RNAi d\u00e0 certe promesse nel trattamento della SLA. Negli studi recenti, RNAi \u00e8 stato usato nei topi da laboratorio per inibire i geni specifici, che conducono alla SLA. Cytrx, la societ\u00e0 che ha patrocinato la ricerca sulla SLA utilizzando il gene di RNAi ha messo a tacere la tecnologia mirata al gene del mutante SOD1. Il gene del mutante SOD1 \u00e8 responsabile della SLA in un sottoinsieme del 10% di tutti i pazienti di SLA che soffrono dalla forma familiare, o genetica, della malattia.\nInfine, il benessere psicologico dei pazienti \u00e8 uno dei pochi fattori noti che influenzano favorevolmente l'esito prognostico della malattia. Nonostante questo, non esistono nel panorama della letteratura scientifica esempi di comprovata efficacia nei termini di tecniche di intervento psicologico volte al supporto di pazienti con SLA che, divenendo progressivamente disartrici, non possono beneficiare di tecniche di colloquio clinico classicamente inteso.\n\u00c8 stato finora pubblicato un unico studio pilota che ha indagato l'esito di un trattamento psicologico, basato sull'ipnosi e sull'apprendimento della tecnica di autoipnosi, su un ridotto gruppo di pazienti con SLA. L'efficacia di tale tecnica psicologica sembra decisamente soddisfacente nei termini di riduzione dell'ansia, della depressione, del miglioramento della qualit\u00e0 della vita, della percezione di miglioramento della qualit\u00e0 del sonno, e di diminuzione della frequenza delle fascicolazioni, dei crampi e della labilit\u00e0 emotiva. Inoltre, una successiva ricerca di follow-up ha evidenziato un significativo mantenimento dei benefici ottenuti tramite l'ipnosi sia per il paziente sia per chi lo assiste; tali benefici riguardano un miglioramento complessivo della qualit\u00e0 della vita e una riduzione significativa dei sintomi depressivi e, soprattutto, dei sintomi ansiosi, anche a distanza di sei mesi dall'inizio del trattamento."}
{"id": "290858", "revid": "46291", "url": "https://it.wikipedia.org/wiki?curid=290858", "title": "Lolium", "text": "Lolium \u00e8 un genere di piante erbacee annue appartenente alla famiglia Graminaceae (o Poaceae), spontanee e infestanti.\nDistribuzione.\n\"Lolium\" \u00e8 un genere ubiquitario, conosciuto ed utilizzato fin dall'antichit\u00e0. Per la maggior parte dei popoli \u00e8 stato essenzialmente un'essenza foraggera, anche se non mancano citazioni come pianta officinale. Pi\u00f9 originale la storia di \"L. temulentum\" (il Loglio ubriacante) oggetto di attenzione dal punto di vista tossicologico o addirittura come erba rituale.\nMorfologia.\nPiante erbacee di piccole dimensioni (da 30 a 50\u00a0cm), presentano una infiorescenza caratteristica costituita da spighe, prive di peduncolo, ad inserzione alternata sul rachide. Il rachide da parte sua segue il bordo sottile delle spighette assumendo un aspetto sinuoso. La disposizione ed il fatto che le stesse spighette giacciono sullo stesso piano del rachide, conferisce alla stessa un aspetto decisamente piatto.\nLe brattee che formano la spiga possono essere dotate di resta (\"\"aristate\" come in L. multiflorum) o prive di resta (\"mutiche\"\" come in L. temulentum).\nOgni spighetta porta 3/5 fiori.\nClassificazione.\n\"Lolium multiflorum\" \u00e8 impiegato spesso come essenza foraggera sia pura che in prati misti.\nIl \"Lolium temulentum\" \u00e8 altres\u00ec famoso come \"Loglio ubriacante\" o \"zizzania\" a causa di un tipo di intossicazione da esso causata. In realt\u00e0 la responsabilit\u00e0 \u00e8 da ascrivere all'infestazione delle spighe da parte di funghi del genere \"Claviceps\", produttori di alcaloidi tossici, esattamente come avviene nella \"segale\" con la \"Segale cornuta\". Nel \"L. temulentum\", pur essendo possibile l'infestazione da \"Claviceps purpurea\" e quindi l'ergotismo, \u00e8 tutt'altro che rara l'infestazione di altre specie e la produzione di un alcaloide meno tossico, la temulina, con effetti analoghi a quelli dell'alcool."}
{"id": "290871", "revid": "125811325", "url": "https://it.wikipedia.org/wiki?curid=290871", "title": "Hole (gruppo musicale)", "text": "Le Hole sono state un gruppo alternative rock fondato nel 1989 dalla leader Courtney Love ed Eric Erlandson, accomunato sia al movimento grunge che a quello Riot grrrl, e considerato tra i maggiori esponenti del rock al femminile di tutti i tempi. Dopo una prima pausa tra il 2002 e il 2009, il gruppo si \u00e8 sciolto nel 2012. Occasionalmente sono stati coinvolti nella scrittura e registrazione degli album Kurt Cobain (in \"Live Through This\") e Billy Corgan (in \"Celebrity Skin\"), rispettivamente il fidanzato e poi marito della Love e il suo ex-fidanzato.\nBiografia.\nPrimi anni e \"Pretty on the Inside\" (1989-1993).\nDopo un certo numero di pubblicazioni con l'etichetta \"Sympathy for the Record Industry\", le Hole pubblicarono il primo album con la \"Caroline Records\", intitolato \"Pretty on the Inside\", che ricevette ottime recensioni da parte della critica underground. Dopo il successo di \"Pretty on the Inside\", le Hole firmarono con la Geffen Records un contratto per la pubblicazione di otto album. Le Hole iniziarono la registrazione del loro album di debutto con la Geffen nel 1993, pi\u00f9 o meno nel periodo in cui i Nirvana stavano registrando il loro terzo e ultimo album, \"In Utero\". L'album che ne scatur\u00ec, \"Live Through This\", include i singoli \"Doll Parts\", \"Violet\" e \"Miss World\". Alcune delle tracce scartate dall'album vennero poi incluse in \"My Body, the Hand Grenade\": si tratta di \"20 Years in the Dakota\" e la famosa \"Old Age\", oggetto di controversia circa il vero autore; dopo molte vicende si venne a sapere che la canzone era stata scritta da Cobain nel 1990 o 1991 per l'album \"Nevermind\", e i testi successivamente riscritti da Courtney Love. Una rara sessione di registrazione di \"Live Through This\" venne ritrovata nel 2001, in cui Cobain compariva nei cori di fondo di \"Asking for It\". Dopo un attento ascolto fu appurato che Cobain era effettivamente nei cori, anche se mixati ad un volume molto basso. Dato che molti fan pensavano che un duetto Love/Cobain non esistesse, questa scoperta fu per certi versi sconvolgente per alcuni fan dei Nirvana.\n\"Live Through This\" (1994-1996).\n\"Live Through This\" fu pubblicato nel 1994, poco dopo la morte di Kurt Cobain, marito di Courtney Love. \"Live Through This\" \u00e8 stato spesso considerato un classico contemporaneo del rock alternativo, il capolavoro delle Hole, considerato da Billboard e da \"Rolling Stone\" il miglior album del 1994. \u00c8 stato incluso nella lista dei \"500 migliori album di tutti i tempi\" e nel 2019 si \u00e8 aggiudicato il 4\u00ba posto tra i \"50 Migliori Album Grunge\" sempre di \"Rolling Stone\".\nSubito prima dell'uscita dell'album l'ultima canzone, \"Rock Star\", fu rimpiazzata da una canzone precedentemente scartata, \"Olympia\". Si pens\u00f2 che il motivo fosse a causa del testo, che recita \"So much fun to be Nirvana / how would you like to be Nirvana? / I'd rather die\" (Cos\u00ec bello essere un Nirvana / quanto vorresti essere un Nirvana? / Preferirei morire); questo poteva apparire indelicato all'indomani della morte di Cobain. In realt\u00e0 fu rivelato pi\u00f9 tardi che la band e la Geffen avevano gi\u00e0 ritenuto da tempo quella canzone non idonea per essere inclusa nell'album di debutto con la major, dato che aveva delle caratteristiche \"non artistiche\", che poco avevano a che fare con il resto dell'album. Nonostante la decisione di rimuovere \"Rock Star\", la copertina e i vari inserti dell'album erano gi\u00e0 stati stampati, perci\u00f2 \"Olympia\" si chiama \"Rock Star\" sulla copertina.\nNon \u00e8 emerso alcun demo registrato per un terzo album abbandonato delle Hole. Delle interviste a Eric Erlandson hanno confermato l'autenticit\u00e0 di questa sessione. L'unica canzone uscita da queste sessioni \u00e8 una versione preliminare di \"Awful\". Apparentemente Courtney non era soddisfatta della qualit\u00e0 delle canzoni: pare che avessero un suono troppo simile a quelle di \"Live Through This\". Inoltre Erlandson neg\u00f2 la storia secondo cui l'album fosse gi\u00e0 completo, ma i master vennero rubati a bordo di un aereo. Inoltre Billy Corgan non fu coinvolto in queste sessioni.\n\"My Body, the Hand Grenade\" (1997).\nTre anni dopo la pubblicazione e il successo di \"Live Through This\", le Hole pubblicarono un album di B-side e pezzi tagliati intitolato \"My Body, the Hand Grenade\". Sulla copertina frontale dell'album c'\u00e8 una foto di un vestito da bambola di Courtney Love nella teca di un museo - a significare che il \"look\" tipo Kinderwhore che lei e Kat Bjelland avevano precedentemente era morto e sepolto. Con molte canzoni inedite, provenienti dalle sessioni di \"Live Through This\", demo e altre registrazioni come la performance delle Hole a MTV Unplugged avvenuta il giorno di San Valentino del 1995, l'album rappresenta una gemma per i fan delle Hole. Una canzone inclusa \u00e8 quella riciclata dai Nirvana, \"Old Age\". Sono state scoperte molte versioni di questa canzone, con testi sempre diversi. Una versione molto apprezzata dai collezionisti \u00e8 la \"Binge and Purge\" boombox demo con testi tipo \"What a Waste of Sperm and Egg\" e \"You Can Always Go Back to Rehab\". Un'altra canzone di questa collezione \u00e8 \"20 Years in Dakota\", che racconta la lotta di una vita di Y\u014dko Ono in quanto moglie di John Lennon. Si pensa che il titolo della canzone parli del complesso di appartamenti davanti al quale fu assassinato Lennon. Courtney Love \u00e8 stata spesso paragonata a Yoko Ono, perch\u00e9 \u00e8 comunemente ritenuto che come Yoko fece allontanare Lennon dai Beatles, cos\u00ec Courtney fece allontanare Cobain dai Nirvana. Una delle ultime canzoni dell'album \u00e8 un demo di \"Miss World\" in cui Kurt Cobain suona il basso. Questa collezione \u00e8 una rarit\u00e0 tra i fan delle Hole perch\u00e9 non \u00e8 stata stampata per molto tempo.\n\"Celebrity Skin\" e la rottura (1998-2002).\nIl terzo album delle Hole ha un sound completamente nuovo per la band. Ha un suono pi\u00f9 pop, e fu accompagnato da grande successo, spinto da hit singles e forti vendite. Molti testi parlano del risentimento della Love per la morte del marito. \"Northern Star\", \"Playing Your Song\" e \"Malibu\" sono ritenute canzoni su Kurt Cobain. In particolare \"Northern Star\" parla del fantasma di Cobain, con la storia che durante un concerto un fan mostrava una maglietta con la faccia di Kurt Cobain e la Love si mette a piangere. \"Malibu\" parla della fase finale di disintossicazione di Cobain, che ebbe luogo a Malib\u00f9, e di come questi fugg\u00ec a Seattle, per poi essere trovato morto solo qualche giorno dopo. \"Playing Your Song\" si riferisce alla lettura della lettera di suicidio di Cobain, da parte di Courtney, dopo la morte del marito. Eric Erlandson pi\u00f9 tardi rivel\u00f2, attraverso messaggi sul forum di Kittyradio.com, che non era molto contento del coinvolgimento di Billy Corgan nelle registrazioni del disco. Tutti i riff di chitarra sono stati scritti da Erlandson, mentre i testi dalla Love e Corgan ha contribuito a scrivere cinque brani e ha anche suonato il basso in \"Petals\". Il primo singolo fu \"Celebrity Skin\", sui sentimenti che la Love provava ad essere una figura di dominio pubblico. Tre singoli e tre video: \"Celebrity Skin\", \"Malibu\" e \"Awful\", il cui video \u00e8 composto di spezzoni live. I membri della band sono cambiati frequentemente negli anni; la formazione del tour promozionale dell'ultimo album \"Celebrity Skin\" era composta da Love (voce e chitarra), Melissa Auf der Maur (basso e cori), Eric Erlandson (chitarra), Samantha Maloney (batteria).\nLe Hole si sono sciolte ufficialmente per opera della Love nel 2002, tramite un messaggio postato sul sito della band. Dopo lo scioglimento, i quattro componenti del gruppo hanno intrapreso diversi progetti. La Auf der Maur si \u00e8 unita agli Smashing Pumpkins, pi\u00f9 tardi ha inciso due album da solista (\"Auf der Maur\" nel 2004 e \"Out of Our Minds\" nel marzo del 2010), inoltre ha collaborato ad innumerevoli progetti di altri artisti; Erlandson continu\u00f2 a lavorare come musicista; Maloney \u00e8 andata in tour con M\u00f6tley Cr\u00fce, Scarling, e gli Eagles of Death Metal; la Love inizi\u00f2 una carriera da solista, pubblicando \"America's Sweetheart\" nel 2004. Bench\u00e9 molti degli ex membri del gruppo non siano in buoni rapporti, hanno spesso discusso l'idea di pubblicazioni future.\nIl breve ritorno con \"Nobody's Daughter\" (2010-2019).\nIl 27 aprile 2010 \u00e8 uscito \"Nobody's Daughter\", anticipato dal singolo \"Skinny Little Bitch\". Si tratta del primo album realizzato con il nome Hole dai tempi di \"Celebrity Skin\". Tuttavia l'unica cosa che accomuna i due dischi \u00e8 lo stesso produttore, Michael Beinhorn, poich\u00e9 questa pubblicazione ha scatenato diverse polemiche tra la Love e il cofondatore della band Eric Erlandson: \"Nobody's Daughter\" non \u00e8 altro che il secondo album solista della cantante pubblicato per\u00f2 col nome della band storica. La Love \u00e8 accompagnata da una formazione di turnisti. L'unica figura tra questi musicisti che partecipa alla scrittura del disco \u00e8 il chitarrista Micko Larkin ingaggiato da Courtney Love gi\u00e0 nel 2007 per i suoi live da solista dopo il periodo di riabilitazione.\nDopo la pubblicazione di \"Nobody's Daughter\" seguito da un tour mondiale che ha toccato anche l'Italia (Milano, Padova e Roma), Courtney Love ha ammesso di aver commesso un errore nel decidere di pubblicare questo album utilizzando il marchio Hole senza il consenso legale di Eric Erlandson.\nSolo due volte la formazione classica del gruppo si \u00e8 riunita veramente: in occasione della proiezione del documentario \"Hit So Hard\" e durante un breve set live suonando due brani (\"Miss World\" e la cover di \"Over the Edge\" dei Wipers).\nAlla fine del 2013 la cantante ha annunciato a sorpresa che il gruppo si \u00e8 riunito di nuovo lanciando la speranza verso un ipotetico seguito ufficiale di \"Celebrity Skin\" e postando una foto che dimostra la riconciliazione avvenuta con Erlandson. Purtroppo tutto svanir\u00e0 nel nulla e Courtney Love dal 2014 ha deciso di tornare a pubblicare canzoni come solista.\nEric Erlandson ha espresso il desiderio di metter su un box set, simile a \"With the Lights Out\" dei Nirvana, di inediti e demo delle Hole risalenti in particolare ai primi anni della band. Anche Melissa ha dichiarato che le ragioni del suo rifiuto ad un eventuale reunion sono da ricercarsi nel fatto che, mentre la Love voleva scrivere nuovi brani e fare un tour, lei preferiva invece realizzare una retrospettiva con i primi tre album, brani live, demo e video e tenere un paio di concerti.\nNel maggio del 2018 Courtney Love ha annunciato che sar\u00e0 presente al concerto dei Rockin1000 \"That's Live 2018\" a Firenze il 21 luglio. Fabio Zaffagnini ideatore dei Rockin1000 ha dichiarato a Radio Deejay di essere stato contattato dall'entourage della cantante che ha espresso il desiderio di esserci e cantare con i millini. Nella setlist dell'evento compaiono \"Malibu\", \"Celebrity Skin\" e \"Olympia\".\nAd aprile 2019 Melissa Auf der Maur, finora contraria all'idea, ha annunciato in un'intervista che potrebbe esserci davvero una reunion, visto che l'anno precedente c'\u00e8 stato il ventesimo anniversario della pubblicazione di \"Celebrity Skin\" e nell'anno in corso il venticinquesimo di \"Live Through This\"."}
{"id": "290873", "revid": "267975", "url": "https://it.wikipedia.org/wiki?curid=290873", "title": "Chiesa di Santa Maria in Pensole", "text": ""}
{"id": "290874", "revid": "125936993", "url": "https://it.wikipedia.org/wiki?curid=290874", "title": "Alfabeto telefonico italiano", "text": "Il cosiddetto alfabeto telefonico italiano \u00e8 un metodo per indicare le lettere dell'alfabeto latino, utilizzato per indicare l'ortografia di una parola effettuando la compitazione della stessa. Non \u00e8 mai stato formalmente standardizzato e il suo uso \u00e8 limitato esclusivamente all'ambito civile, mentre nelle comunicazioni militari viene utilizzato l'alfabeto NATO.\nL'alfabeto telefonico nasce dal bisogno di far fronte a una qualit\u00e0 della voce scarsa, tipica delle conversazioni via telefono o in quelle tra radioamatori. \u00c8 tipicamente usato per specificare la corretta scrittura di nomi propri dalla grafia complicata e/o ambigua.\nL'alfabeto.\nL'alfabeto telefonico \u00e8 basato perlopi\u00f9 su nomi di citt\u00e0 italiane importanti e non su nomi propri di persona come accade invece in parecchie lingue, come il francese o il tedesco. In questo, l'italiano ha un comportamento analogo allo spagnolo.\nPur non essendo ufficiale, l'alfabeto si \u00e8 tradizionalmente stabilito e viene ripreso, ad esempio, in molte pubblicazioni destinate all'apprendimento dell'italiano da parte di stranieri.\nLa preferenza per una particolare citt\u00e0 \u00e8 arbitraria. Sebbene per diverse lettere la citt\u00e0 prescelta sia piuttosto scontata, per alcune lettere \u00e8 difficile che due parlanti operino le stesse scelte (ad esempio: B come Bari o Bologna), sebbene negli anni si sia stabilito un certo codice anche grazie alla trasmissione televisiva \"La ruota della fortuna\": in questo gioco a premi infatti si usava l'alfabeto telefonico in un certo particolare modo codificato che ha contribuito, negli anni, a eliminare (o comunque rendere pi\u00f9 rare) forme che non venivano usate nel programma. Per esempio oggi \u00e8 molto pi\u00f9 raro sentire dire \"C di Catania\" o \"S di Siena\".\nPer esprimere le lettere J, K, W, X, Y, si pronuncia semplicemente il nome della lettera (ad esempio: \u00abi lunga\u00bb, \u00abcappa\u00bb); lo stesso pu\u00f2 accadere anche per la \u00abacca\u00bb, la \u00abzeta\u00bb o la \u00abcu\u00bb, non essendo nomi facilmente confondibili con altri. In alcuni testi si ricorre in questi casi a termini presi da altre lingue.\nSi riportano nella tabella seguente alcune delle varianti pi\u00f9 usate."}
{"id": "290875", "revid": "11792", "url": "https://it.wikipedia.org/wiki?curid=290875", "title": "MDC2", "text": ""}
{"id": "290877", "revid": "1718925", "url": "https://it.wikipedia.org/wiki?curid=290877", "title": "Polemica", "text": "Il termine polemica deriva dal greco \"\u03c0\u03bf\u03bb\u03b5\u03bc\u03b9\u03ba\u03cc\u03c2\" che significa \"attinente alla guerra\", e designa quindi una sorta di guerra, per lo pi\u00f9 verbale, condotta contro un avversario detto \"bersaglio\" della polemica.\nConsiderazioni generali.\nPu\u00f2 indicare un atteggiamento reciproco oppure unilaterale. Normalmente, la parola ha spesso una connotazione negativa, sicch\u00e9 si sente parlare di \"polemica diffamante, vergognosa, controproducente\". Dato per\u00f2 che si tratta di un atteggiamento eminentemente verbale, non \u00e8 detto che la polemica sia sempre e necessariamente un modo di fare da considerare in maniera negativa. Perfino la teologia cristiana vanta una tradizione polemica che dispone di un apparato formale preciso, laddove la polemica non \u00e8 altro che il contrario dell'apologetica. In passato, la polemica era una disciplina praticata in diverse universit\u00e0.\nConsiderazioni linguistiche.\nL'interazione polemica ha interessato anche gli studi di linguistica pragmatica, ad esempio della scuola di Ginevra. Secondo quest'ultima, nel caso ideale le caratteristiche del discorso polemico sarebbero le seguenti:\nIl discorso pu\u00f2 dunque passare a fissarsi ostinatamente sul suo bersaglio ritenuto in un certo modo \"colpevole\" non tanto di avere un'opinione divergente, ma del fatto di sostenerla attivamente. \u00c8 peraltro chiaro che durante lo sviluppo del discorso polemico i vari argomenti si possono alternare, trattandosi spesso di un circolo vizioso.\nNaturalmente \u00e8 possibile che il bersaglio della polemica non coincida con l'interlocutore: basti pensare alla situazione di un monologo, di un discorso parlamentare pronunciato in assenza della persona aggredita, rivolto a tutta l'aula e, perch\u00e9 no, all'intera collettivit\u00e0."}
{"id": "290878", "revid": "1013865", "url": "https://it.wikipedia.org/wiki?curid=290878", "title": "Provincia di B\u00e9k\u00e9s", "text": "B\u00e9k\u00e9s \u00e8 una provincia dell'Ungheria orientale al confine con la Romania.\nConfina con le altre province di Csongr\u00e1d, J\u00e1sz-Nagykun-Szolnok e Hajd\u00fa-Bihar; suo capoluogo \u00e8 B\u00e9k\u00e9scsaba.\nStoria.\nNella provincia si trova anche il villaggio di K\u00f6r\u00f6slad\u00e1ny, luogo di nascita di Luigi Tukory (Lajos T\u00fck\u00f6ry), patriota ungherese unitosi ai Mille di Garibaldi e morto a Palermo il 27 maggio 1860 durante gli scontri con l'esercito borbonico.\nStruttura della provincia.\nLa provincia di B\u00e9k\u00e9s \u00e8 una tipica provincia della Grande Pianura Ungherese con un ridotto numero di villaggi ma tutti di grandi dimensioni sia come superficie che come popolazione. Il 70% della popolazione vive nelle citt\u00e0, 17% nel resto del territorio.\nCapoluogo.\nB\u00e9k\u00e9scsaba"}
{"id": "290885", "revid": "1013865", "url": "https://it.wikipedia.org/wiki?curid=290885", "title": "Provincia di Csongr\u00e1d", "text": "Csongr\u00e1d-Csan\u00e1d \u00e8 una provincia dell'Ungheria meridionale al confine con la Romania e la Serbia. Confina con le altre province di B\u00e1cs-Kiskun, J\u00e1sz-Nagykun-Szolnok e B\u00e9k\u00e9s; il suo capoluogo \u00e8 Seghedino (\"Szeged\").\nStruttura della provincia.\n\u00c8 una tipica provincia delle Grande Pianura Ungherese con un numero relativamente piccolo di citt\u00e0 in cui vive il 74% della popolazione."}
{"id": "290891", "revid": "1916721", "url": "https://it.wikipedia.org/wiki?curid=290891", "title": "Provincia di J\u00e1sz-Nagykun-Szolnok", "text": "J\u00e1sz-Nagykun-Szolnok (\"Ja\u00df-Gro\u00dfkumanien-Sollnock \"in tedesco)\" \"\u00e8 una provincia dell'Ungheria centrale. Confina con le altre province di Pest, Heves, Borsod-Aba\u00faj-Zempl\u00e9n, Hajd\u00fa-Bihar, B\u00e9k\u00e9s, Csongr\u00e1d e B\u00e1cs-Kiskun; suo capoluogo \u00e8 Szolnok.\nStruttura della provincia.\nLa maggioranza della popolazione vive nelle 18 citt\u00e0 della provincia."}
{"id": "290893", "revid": "767487", "url": "https://it.wikipedia.org/wiki?curid=290893", "title": "Yes&amp;No", "text": "Yes&amp;No \u00e8 un cortometraggio di animazione diretto dal regista Bruno Bozzetto.\nTrama.\nUn film decisamente ironico sul codice della strada."}
{"id": "290894", "revid": "1305772", "url": "https://it.wikipedia.org/wiki?curid=290894", "title": "Hole", "text": ""}
{"id": "290896", "revid": "6392", "url": "https://it.wikipedia.org/wiki?curid=290896", "title": "Yes &amp; No", "text": ""}
{"id": "290897", "revid": "2185256", "url": "https://it.wikipedia.org/wiki?curid=290897", "title": "Gold Coast", "text": "Gold Coast (in italiano nota anche come la Costa d'Oro) \u00e8 una citt\u00e0 dell'Australia, nello stato del Queensland, situata a ridosso del confine con il Nuovo Galles del Sud, e a circa 70\u00a0km a sud della capitale dello Stato, Brisbane. Al censimento del 2016, la popolazione ammontava a 638.090 abitanti, facendo della \"Costa d'Oro\" la sesta citt\u00e0 d'Australia, nonch\u00e9 la pi\u00f9 grande tra le citt\u00e0 non capitali australiane e la seconda del Queensland.\nIl primo insediamento in quello che oggi \u00e8 il Queensland sudorientale fu una colonia penale nella zona di Redcliffe, mentre la regione della Costa d'Oro rimase praticamente disabitata fino a quando, nel 1823, l'esploratore John Oxley approd\u00f2 a Mermaid Beach. Successivamente, la presenza di cedro rosso nella regione interna attir\u00f2 coloni nell'area nel tardo XIX secolo. Quindi, nel 1875, venne fondata la citt\u00e0 di Southport, che ben presto acquis\u00ec la reputazione di appartata destinazione vacanziera per la ricca borghesia della vicina Brisbane.\nLa regione della Costa d'Oro crebbe significativamente dopo l'apertura dei primi alberghi a Surfers Paradise negli anni venti. La grande espansione si registr\u00f2 tuttavia negli anni Ottanta, quando Gold Coast divenne una destinazione turistica a vocazione internazionale e grazie all'ingrandimento, nel 1994, del governo locale della Citt\u00e0 di Gold Coast in modo tale che comprendesse la maggior parte dell'area metropolitana della Costa d'Oro.\nAll'inizio del ventunesimo secolo la citt\u00e0, con il suo soleggiato clima subtropicale, \u00e8 una delle pi\u00f9 celebri localit\u00e0 turistiche australiane e mondiali ed \u00e8 diventata ampiamente conosciuta per le sue spiagge dove \u00e8 possibile praticare il surf, per i suoi grattacieli, per i suoi parchi divertimento, per la sua vita notturna e per l'incontaminata foresta tropicale situata all'interno del territorio. \u00c8 inoltre lo sfondo e il centro di produzione per la maggioranza dei film del Queensland. Gold Coast ha ospitato tra il 4 e il 15 aprile 2018 i XXI Giochi del Commonwealth.\nGeografia fisica.\nTerritorio.\nIl territorio della Costa d'Oro \u00e8 approssimativamente per met\u00e0 occupato da foreste di varia tipologia, tra cui antichi tratti di foresta pluviale recentemente ripristinati, isole di mangrovie, tratti di macchia mediterranea lungo la costa, terreni agricoli e aree ricoperte dall'onnipresente eucalipto. Poco rimane, invece, delle piantagioni di pini introdotte negli anni Cinquanta e Sessanta, quando venne attuata una politica, incoraggiata dal governo, di vantaggi fiscali per la coltivazione forestale a fini commerciali.\nLa Costa d'Oro giace nell'angolo sudorientale dello stato del Queensland, a sud della capitale Brisbane. Il fiume Alberto separa la da Logan City, un sobborgo di Brisbane.\nLa citt\u00e0 di Gold Coast si allunga da Beenleigh e l'isola Russell fino al confine con il Nuovo Galles del Sud per circa 56 km, e si estende dalla costa verso ovest fino ai piedi della Grande Catena Divisoria lambendo il parco nazionale di Lamington, patrimonio dell'umanit\u00e0.\nIl punto pi\u00f9 meridionale della Costa d'Oro, Coolangatta, citt\u00e0 gemella di Tweed Heads, situata appena al di l\u00e0 del confine con il Nuovo Galles del Sud, comprende Point Danger e il suo faro. Le coordinate 28\u00b010\u203200\u2033S 153\u00b033\u203200\u2033E / 28.1667\u00b0S 153.55\u00b0E / -28.1667; 153.55 indicano il punto pi\u00f9 orientale del Queensland continentale (Point Lookout sull'isola costiera di North Stradbroke \u00e8 leggermante pi\u00f9 a est). A partire da Coolangatta, all'incirca 40 km di spiagge destinate al turismo si protraggono verso nord fino al sobborgo di Main Beach, e quindi proseguono ancora in direzione dell'isola di Stradbroke.\nI quartieri di Southport e Surfers Paradise costituiscono il centro della citt\u00e0. Il corso d'acqua pi\u00f9 importante dell'area \u00e8 il fiume Nerang. Buona parte della terra tra la striscia costiera e l'interno erano una volta paludi drenate da questo fiume, ma gli stagni sono stati convertiti in canali (lunghi in totale 260 km, vale a dire oltre 9 volte la lunghezza dei canali di Venezia) e isole artificiali occupate da residenze di lusso. La fortemente edificata striscia costiera si basa su una sottile striscia di sabbia tra questi canali artificiali e il mare.\nA occidente, Gold Coast confina con parte della Grande Catena Divisoria, area comunemente denominata l\"'hinterland di Gold Coast\". Una sezione di 206 km2 della regione montuosa \u00e8 protetta dall'istituzione del parco nazionale di Lamington ed \u00e8 stata inserita nella lista dei patrimon\u00ee dell'umanit\u00e0 in qualit\u00e0 delle sue \"incredibili caratteristiche geologiche mostrate intorno crateri vulcanici a scudo e l'elevato numero di specie rare e minacciate\". L'area attrae numerosi campeggiatori e gitanti.\nClima.\nLa Costa d'Oro gode di un clima subtropicale umido (classificazione climatica K\u00f6ppen \"Cfa\"), con inverni miti ed estati calde e umide. Le precipitazioni avvengono essenzialmente durante la stagione estiva principalmente sotto forma di temporali e violenti scrosci che possono occasionalmente durare fino ad alcune settimane, mentre l'inverno \u00e8 piacevolmente mite e tiepido, e le precipitazioni sono scarse. Infatti, \u00e8 proprio per questa sua ultima particolarit\u00e0 climatica che la Costa d'Oro e la costa del Sole Splendente (\"Sunshine Coast\") \u2014la regione costiera a nord di Brisbane\u2014 sono localit\u00e0 rinomate a livello mondiale. La temperatura minima registrata \u00e8 stata di 2.5 \u00b0C il 19 luglio 2007, mentre la massima registrata \u00e8 stata di 40.5 \u00b0C il 22 febbraio 2005, sebbene raramente si riscontrino temperature superiori ai 35 \u00b0C in estate e inferiori ai 5 \u00b0C in inverno.\nStoria.\nIl luogotenente James Cook divenne il primo europeo ad annotare l'esistenza della regione quando navig\u00f2 lungo la costa del Queensland il 16 maggio 1770, mentre il capitano Matthew Flinders, un esploratore che scandagliava il continente a nord della colonia del Nuovo Galles del Sud, vi pass\u00f2 nel 1802. Fuggitivi dall'insediamento penale di Moreton Bay si nascosero nell'area. La regione rimase in gran parte disabitata da parte degli europei fino al 1823 quando l'esploratore John Oxley attracc\u00f2 a Mermaid Beach, cos\u00ec chiamata dopo l'avvistamento di un cutter denominato Sirena. La provvigione, nella regione interna, di numerosi aceri rossi attir\u00f2 per la prima volta persone nell'area a met\u00e0 del XIX secolo. Il territorio fu per la prima volta messo in vendita nel 1874, quando non era altro che un insieme di acquitrini, paludi e torrenti circondati da mangrovie. Occorsero 10 anni perch\u00e9 il territorio diventasse popolare come meta per le vacanze, e fu allora allestito un servizio di bus tra Brisbane e Gold Coast. Nel 1889 fu terminata la prima ferrovia, che fu rimossa per\u00f2 nel 1964. \nNegli anni venti James Cavill costru\u00ec il Surfers Paradise Hotel ad Elston e ci\u00f2 diede un impulso fondamentale per lo sviluppo del turismo a Gold Coast. Lo stesso Cavill compr\u00f2 Elston, e le mut\u00f2 nome in Surfers Paradise. Il grande boom del turismo si ebbe nel 1950 e negli anni sessanta, quando la costa era gi\u00e0 tutta edificata. Inizi\u00f2 quindi l'urbanizzazione nell'entroterra e dei territori paludosi, che furono bonificati. L'intera Gold Coast fu riconosciuta citt\u00e0 solo nel 1959. Nel 1973 vi fu fondata l'azienda di abbigliamento Billabong.\nLa grande espansione si registr\u00f2 tuttavia negli anni ottanta, quando Gold Coast divenne una destinazione turistica a vocazione internazionale grazie all'ingrandimento avvenuto nel 1994 da parte del governo locale della Citt\u00e0 di Gold Coast, in modo tale che comprendesse la maggior parte dell'area metropolitana della Costa d'Oro.\nMonumenti e luoghi d'interesse.\nLa Q1 Tower di Gold Coast \u00e8 stata, fino al 2011, l'edificio residenziale pi\u00f9 alto al mondo, con 80 piani e 323 metri di altezza.\nSociet\u00e0.\nLa popolazione di Gold Coast, che ha superato i 500.000 abitanti nel 2005 ed \u00e8 in costante aumento, fa della citt\u00e0 la seconda dello stato del Queensland, dopo la capitale Brisbane. Tra giugno 2010 e giugno 2011, il numero degli abitanti \u00e8 cresciuto di 9600 unit\u00e0. Questa progressione \u00e8 tuttavia da relativizzare nell'ottica per cui il 90 % delle agglomerazioni del Queensland hanno conosciuto una simile crescita durante lo stesso periodo. Eppure, la popolazione di Gold Coast \u00e8 aumentata del 1,8 % tra il 2010 e il 2011, mentre quella della capitale e vicina Brisbane non \u00e8 cresciuta che del 1,3 %. Gli abitanti arrivano, al censimento del 2016, a raggiungere le 638.090 unit\u00e0, ma tale numero \u00e8 destinato ad aumentare per il grande afflusso in arrivo dagli stati australiani del sud, senza contare gli immigrati provenienti da paesi esteri, attratti dalle spiagge ottime per il surf, il turismo e il clima mite in inverno e caldo in estate.\nGeografia antropica.\nStruttura urbana.\nGold Coast \u00e8 divisa in sobborghi, localit\u00e0, citt\u00e0 (\"towns\") e distretti rurali.\nEconomia.\nIn meno di cinquant'anni, Gold Coast si \u00e8 trasformata dalla piccola localit\u00e0 di villeggiatura per i residenti della vicina Brisbane nella sesta citt\u00e0 pi\u00f9 grande d'Australia, la maggiore tra quelle non capitali. Situata lungo il corridoio di crescita del Queensland sudoccidentale, Gold Coast \u00e8 una dei grandi australiani con la crescita demografica pi\u00f9 alta, con una media di incremento dell'1,8% ogni cinque anni al 2015, comparato al dato nazionale che si ferma al 1,5%. Il prodotto interno lordo della regione \u00e8 cresciuto dai 9,7 miliardi di dollari australiani nel 2001 ai 15,6 miliardi di dollari australiani nel 2008, con una crescita del 61%. Il turismo rimane un settore fondamentale per l'economia della Costa d'Oro, capace di attirare quasi 10 milioni di visitatori ogni anno. Nel passato l'economia era trainata essenzialmente dalle industrie, basate sull'incessante afflusso di popolazione, delle costruzioni, del turismo e del commercio. Oggi invece ha preso luogo una certa diversificazione dell'economia, che ora dispone di una base costituita dai settori dell'educazione, del turismo balneare, dei trasporti marittimi, delle telecomunicazioni, della tecnologia e delle attivit\u00e0 sportive. Il tasso di disoccupazione di Gold Coast (5.6%) \u00e8 inferiore a quello nazionale (5,9%). Southport, proclamato area di sviluppo prioritario (PDA), e i nuovi investimenti nel quartiere commerciale centrale (CBD) stanno recando grandi trasformazioni alla citt\u00e0 e stanno creando nuove opportunit\u00e0 di investimenti e di lavoro. Al centro di Gold Coast sta pertanto emergendo un distretto centrale rivitalizzato, dinamico e vivace, che potr\u00e0 inserire la citt\u00e0 tra i centri mondiali capaci di produrre innovazione, lavoro e stili di vita, cos\u00ec come di attrarre turisti.\nProduzione cinematografica.\nGold Coast \u00e8 il principale centro di produzione cinematografica del Queensland; sin dagli anni Novanta, la percentuale dei film girati in Queensland prodotti a Gold Coast si attesta al 75%, con un investimento annuo che si aggira attorno ai 150 milioni di dollari. La Costa d'Oro \u00e8 pertanto il terzo centro per importanza per produzione di film in Australia dopo Sydney e Melbourne.\nLa citt\u00e0 \u00e8 anche famosa per essere stata la location di molti serial televisivi di successo, tra cui: H2O (serie televisiva) e Mako Mermaids - Vita da tritone.\nRelazioni internazionali.\nGemellaggi.\nGold Coast \u00e8 gemellata con:"}
{"id": "290898", "revid": "767487", "url": "https://it.wikipedia.org/wiki?curid=290898", "title": "Femminile&amp;Maschile", "text": "Femminile&amp;maschile \u00e8 un cortometraggio di animazione del 2004 diretto da Bruno Bozzetto sulla differenza tra i sessi."}
{"id": "290900", "revid": "697352", "url": "https://it.wikipedia.org/wiki?curid=290900", "title": "Provincia di Heves", "text": "Heves \u00e8 una provincia dell'Ungheria settentrionale. Confina con le altre province di Pest, N\u00f3gr\u00e1d, Borsod-Aba\u00faj-Zempl\u00e9n e J\u00e1sz-Nagykun-Szolnok. Il suo capoluogo \u00e8 Eger."}
{"id": "290902", "revid": "122206948", "url": "https://it.wikipedia.org/wiki?curid=290902", "title": "Enrico Alberto d'Albertis", "text": "Il suo spirito avventuroso lo port\u00f2 a legare la sua vita al mare e ai viaggi e a farne un modello di cultura scientifica: sviluppata specialmente sulla base dei suoi viaggi transoceanici verso rotte esotiche e, al tempo in cui visse, assai poco conosciute.\nFu tra i fondatori del primo Yacht club d'Italia (nel 1879) ; a bordo del \"Violante\" e del \"Corsaro\", i suoi due cutter, viaggi\u00f2 nel Mediterraneo e nell'Oceano Atlantico, seguendo la rotta intrapresa, quattrocento anni prima, da Colombo.\nRaggiunse San Salvador nel 1893, utilizzando strumenti nautici da lui stesso ricostruiti prendendo a modello quelli in uso ai tempi del grande navigatore genovese.\nIl suo nome \u00e8 legato ad un castello - il Castello d'Albertis - oggi sede del Museo delle Culture del Mondo.\nAnche suo cugino Luigi Maria d'Albertis, membro della spedizione garibaldina dei Mille, fu esploratore, botanico e naturalista.\nBiografia.\nNacque a Voltri nel 1846, ultimo dei tre figli di Violantina Giusti e di Filippo proprietario di manifatture tessili, e dopo aver frequentato il collegio di Moncalieri (Torino) si iscrisse a quello della Marina di Genova, dal quale sort\u00ec nel 1866 come guardiamarina. Nello stesso anno partecipava alla battaglia di Lissa; in seguito s'imbarc\u00f2 sulle corazzate \"Ancona\" e \"Formidabile\".\nNel 1870 decise di lasciare per sempre, raggiunto il grado di guardiamarina di prima classe, la marina militare, per entrare a far parte della marina mercantile.\nL'anno seguente, al comando dell'Emilia, condusse il primo convoglio italiano attraverso il canale di Suez.\nSpinto dalla propria indole avventurosa, cedette le proprie quote dell'azienda di famiglia e dal 1874 fino al 1880 d'Albertis si dedic\u00f2 quasi ininterrottamente alla navigazione da diporto percorrendo in lungo e in largo il Mar Mediterraneo a bordo dello yacht \"Violante\". Nel 1879, con Vittorio Augusto Vecchi, meglio noto come \"Jack La Bolina\", il conte Ponza di San Martino, il marchese Doria, il marchese Imperiale e pochi altri fond\u00f2 il Regio Yacht Club Italiano.\nIl \"guidone\" del \"Violante\", una stella bianca in campo azzurro, \u00e8 stato per anni l'emblema del Club. In questo periodo ebbe luogo anche il primo dei suoi tre viaggi intorno al mondo.\nDal 1882 si dedic\u00f2 a crociere pi\u00f9 impegnative, per le quali utilizz\u00f2 un'imbarcazione pi\u00f9 grande, il \"Corsaro\", che lo port\u00f2 fino a El Salvador. Per la traversata us\u00f2 copie, da lui stesso ricostruite, degli strumenti di navigazione in uso nel XV secolo: vale a dire il quadrante, l'astrolabio nautico, la balestriglia. Dopo il successo dell'impresa, che gli valse la nomina a capitano di corvetta della riserva, tra il 1895 ed il 1896 fece il suo secondo viaggio intorno al mondo. Negli anni successivi visit\u00f2 l'Italia e altre zone dell'Europa.\nNell'anno 1900 avvia il \"periodo Africano\". Viaggia in Tripolitania, Algeria e Tunisia, e poi in Eritrea (1902), in Somalia (Benadir) (1905) e svariate volte anche in Egitto e Sudan. Fu in questo periodo che conobbe l'egittologo Schiapparelli e partecip\u00f2 a scavi a Luxor, nella Valle delle Regine.\nNel 1906 visit\u00f2 l'Africa orientale, Harrar, Uganda e il lago Vittoria mentre nel 1908 effettu\u00f2 il periplo dell'Africa, arrivando fino a Johannesburg. Due anni dopo, nel 1910, compiva il suo terzo ed ultimo viaggio attorno al mondo.\nAllo scoppio del primo conflitto mondiale collabor\u00f2 volontariamente al servizio di pattugliamento del mar Tirreno, ottenendo la croce di guerra.\nLa residenza ufficiale del Capitano era sempre stata a Genova, nel Castello di Montegalletto, ma in effetti ci abitava ben poco. Quando non era in viaggio, o in Egitto a motivo di ritemprarsi dai reumatismi e dall'artrite, si rifugiava pi\u00f9 volentieri nel suo eremo di Capo Noli: costruzione di legno a picco sul mare in stile coloniale simile ad una cabina di una nave; o andava nella torre del Campese, sull'isola del Giglio.\nFu amico di importanti personaggi del mondo scientifico e politico: Giacomo Doria, Arturo Issel, Leonardo Fea, Odoardo Beccari, Paolo Thaon di Revel, Umberto Cagni, Luigi Salvatore d'Asburgo-Lorena.\nDurante tutta la sua vita, d'Albertis ha coltivato la passione per le meridiane.\nNe costru\u00ec 103, di cui undici nel solo castello genovese di Montegalletto. Moltissime si trovano disseminate in paesi di montagna, ove trascorreva molto tempo, perch\u00e9 anche l'alpinismo era una sua grande passione. \nNe realizz\u00f2 cinque in Puglia, di cui l'unica superstite \u00e8 quella di Brindisi, realizzata nel 1917, posta sul muro a sud dell'edificio che ospita la Capitaneria di porto, il cui motto cita \"SALVE A CHI ARRIVA SALVE A CHI RIPARTE FERREI CETACEI AQUILE DI GUERRA L'ORA VI DO CON VECCHIA SCIENZA ED ARTE\u201d.\nAltre sono in Egitto, in Libia, in Albania. La prima risale al 1875, l'ultima da lui costruita nel 1928, quando era ormai un ultraottantenne.\n\u00c8 scomparso a Montegalletto nel 1932, lasciando in dono al comune il suo maniero e tutte le collezioni ivi contenute; con il desiderio che fosse fatto un Museo, desiderio che si \u00e8 realizzato con la ristrutturazione del castello come Museo delle Culture del Mondo.\nMarinaio e gentiluomo.\nLa figura del capitano d'Albertis fu sicuramente quella di una persona originale, animata dal gusto per le sfide, della scoperta e dell'esplorazione. Nel 1872, quindi a soli ventisei anni di et\u00e0 percorse la distanza fra la sua citt\u00e0, Genova, e Torino servendosi di un velocipede in legno a ruote metalliche. Circa nello stesso periodo, percorse a piedi e a tempo di record il tragitto fra il capoluogo ligure e Nizza.\nIl suo primo viaggio intorno al mondo - che avrebbe aperto una serie di memorabili circumnavigazioni specialmente nel mar Mediterraneo e lungo le coste di tutta Europa - lo comp\u00ec nel 1877. La traversata che lo avrebbe reso celebre nel mondo dei navigatori la organizz\u00f2 nel 1891, l'anno precedente il quattrocentenario della scoperta dell'America da parte di Cristoforo Colombo; d'Albertis si fece costruire appositamente uno yacht - il \"Corsaro\" - e con esso ripercorse quella che era stata la rotta di Colombo. In ventisette giorni di navigazione, servendosi della medesima strumentazione utilizzata dal suo grande predecessore, raggiunse le coste di San Salvador. Il salto dall'isola dei Caraibi a New York, per ricevere il saluto ufficiale delle autorit\u00e0 statunitensi, fu breve.\nIl viaggio di ritorno nel vecchio continente non fu per d'Albertis altrettanto confortevole quanto era stato, tutto sommato, quello di andata, sebbene avvenisse su una delle quattro navi scuola dell'Accademia navale di Livorno che erano all'ancora nella baia di San Lorenzo. La nave su cui si trovava il capitano incapp\u00f2 infatti in una tempesta che provoc\u00f2 ondate alte una decina di metri mentre si trovava al largo dell'isola di Terranova e soltanto dopo alcuni giorni di navigazione riusc\u00ec a portarsi fuori dal fortunale.\nDi ritorno nella sua citt\u00e0, d'Albertis inizi\u00f2 poi a frequentare il gruppo di esploratori e naturalisti che si erano riuniti intorno al marchese Giacomo Doria; per parte sua cerc\u00f2 di rendersi utile alla ricerca eseguendo durante i viaggi analisi dei mari, dei pesci e delle piante in cui si imbatt\u00e9. Esploratore, ma anche scienziato in patria, condusse campagne di scavo con Arturo Issel in alcune delle molte grotte di cui era ed \u00e8 tuttora disseminata la Liguria.\nQuel taciturno navigatore in giacca di pelle di foca.\nUna suggestiva - e presumibilmente attendibile - descrizione del capitano Enrico Alberto d'Albertis, \u00e8 quella fornita dall'ignoto cronista del Caffaro - uno dei giornali genovesi fra i pi\u00f9 venduti a Genova a fine Ottocento - che ebbe il privilegio di visitare in anteprima la residenza del Castello d'Albertis, ed incontrare l'esploratore.\nCos\u00ec il cronista - autore anche di una vignetta che raffigura il capitano - rievoca l'incontro nel supplemento al \"Caffaro\" del 1\u00ba maggio 1892:\nE aggiunge:\nTenacior catenis ed esotiche \"memorabilia\".\nD'Albertis nei suoi viaggi raccolse un'importantissima collezione di armi provenienti da Malaysia, Australia, Turchia, Americhe e Spagna: lance, frecce, balestre di ogni genere e dimensione, molti costumi ed un'infinit\u00e0 di utensili esotici, oggi collezionati nel Museo delle Culture del Mondo di Genova.\nAnche in questo caso \u00e8 d'aiuto l'anonimo cronista del \"Caffaro,\" il quale ricorda che a incuriosirlo, durante una sua visita al castello d'Albertis, fossero stati in particolare una \"sirena essiccata\" ed un \"gong\" (\u00abspecie di \"tan-tan\", che quando lo [si] mettesse in esercizio potrebbe far, neanche a dirsi, concorrenza al campanone della Torre [di guardia], anche dopo la tanto temuta rifusione\u00bb).\n\u00abL'arte bella, moderna e smagliante - aggiunge il cronista - \u00e8 rappresentata [nella scultura] dal \"[Cristoforo] Colombo Giovinetto\" (vedi box sopra) di Giulio Monterverde e l'archeologia dalla corazza di Fabrizio del Carretto di \"Ithodio magistro\".\u00bb\n\"Tenacior catenis\" \u00e8 il motto del capitano Enrico d'Albertis, che sulla sommit\u00e0 di Monte Galletto, in poco pi\u00f9 di due anni, ha sollevato - continua la prosa del \"Caffaro\" - \"quella compagine di torri, torricelle e logge, che artisticamente raggruppate compongono il suo castello medioevale.\nLo stemma dei d'Albertis \u00e8 in campo azzurro con catene d'argento moventi dagli angoli dello scudo, unite al centro da un anello; nel quarto, in basso, una stella d'oro a cinque punte; l'impresa reca un leopardo nascente. Lo stemma sintetizza la tenacia, la forza, l'ardimento, il coraggio, e a meraviglia risponde al carattere del cavaliere per cui risplende\".\nOpere.\nNumerose sono le opere lasciate dal capitano Enrico Alberto d'Albertis. Fra esse si segnalano qui:"}
{"id": "290905", "revid": "767487", "url": "https://it.wikipedia.org/wiki?curid=290905", "title": "Neuro", "text": "Neuro \u00e8 un cortometraggio diretto da Bruno Bozzetto e privo di dialoghi.\nTrama.\nUna giornata di vita condominiale finisce in disastro per le varie vicende che accadono in quella casa e crea anche una velata critica all'inquinamento sonoro rappresentato dai numerosi aerei che passano sopra l'edificio."}
{"id": "290906", "revid": "124489532", "url": "https://it.wikipedia.org/wiki?curid=290906", "title": "Renazzo", "text": "Renazzo \u00e8 la frazione pi\u00f9 popolosa del comune di Cento, in provincia di Ferrara.\nStoria.\nIl nome \"Renazzo\" deriva, come quello di altre frazioni centesi, dal fiume Reno, che nel medioevo passava a ovest di Cento ed esondava le sue acque nel territorio dell'attuale Renazzo, per poi sfociare con uno dei suoi rami nel Panaro pi\u00f9 a nord, tra Casumaro e Finale Emilia.\nNel XIV secolo il territorio che comprendeva l'attuale Renazzo e \"XII Morelli\" era chiamato \"Malafitto\", e cos\u00ec come gli altri territori centesi vennero concessi dalla partecipanza agraria di Cento e Pieve di Cento in enfiteusi agli abitanti del luogo, per l'opera di bonifica. \nDopo la separazione tra Cento e Pieve di Cento avvenuta con bolla vescovile nel 1376, nel 1460 il cardinale Filippo Calandrini diede il via libera alla richiesta di vendita del territorio di Malafitto, in quanto improduttivo. Le terre vennero cos\u00ec spartite tra il vescovo Ottaviano II Ubaldini, Cento e Pieve di Cento. Lo sviluppo demografico di Renazzo si ebbe dopo il 1400; all'epoca era presente solo un oratorio, dedicato a san Giacomo, tuttavia nel 1489, vista la crescita dell'insediamento e la conseguente necessit\u00e0 di ricevere i sacramenti da parte della gente del luogo, venne costruita la chiesa, dedicata a san Sebastiano, ristrutturata poi nel 1745 e definitivamente consacrata nel 1819.\nNel 1630 la peste arriv\u00f2 anche a Renazzo, causando oltre 200 morti, ma ci\u00f2 nonostante, la popolazione di Renazzo continu\u00f2 ad aumentare, arrivando a 2638 abitanti nel 1676. Dopo essere stata possedimento dello Stato Pontificio fino al 1859, dopo una votazione tra gli abitanti Renazzo divenne parte del Regno di Sardegna, che diverr\u00e0 nel 1861 Regno d'Italia.\nRenazzo \u00e8 anche il paese che ha dato i natali a Ferruccio Lamborghini noto imprenditore e creatore del marchio automobilistico Lamborghini\nMeteorite.\nNel gennaio del 1824, avvenne anche un raro evento naturale: un meteorite, di natura piuttosto singolare, cadde su Renazzo; costituito da condriti carbonacee, furono recuperati tre frammenti (il pi\u00f9 grande del peso di 5\u00a0kg), ora conservati all'Universit\u00e0 di Bologna."}
{"id": "290907", "revid": "21880", "url": "https://it.wikipedia.org/wiki?curid=290907", "title": "Macrozamia", "text": "Macrozamia \u00e8 un genere della famiglia delle Zamiaceae, comprendente circa 40 specie di cicadi endemiche dell'Australia, comunemente denominate burrawang nella lingua degli aborigeni australiani.\nDistribuzione.\nLa maggior parte delle specie si trova in Australia orientale, nel Queensland sud-orientale e nel Nuovo Galles del Sud; una specie \u00e8 diffusa nei Territori del Nord e tre in Australia occidentale.\nTassonomia.\nIl genere \"Macrozamia\" comprende le seguenti specie:"}
{"id": "290909", "revid": "181699", "url": "https://it.wikipedia.org/wiki?curid=290909", "title": "Provincia di N\u00f3gr\u00e1d", "text": "N\u00f3gr\u00e1d \u00e8 una provincia dell'Ungheria settentrionale al confine con la Slovacchia. Confina con le altre province di Pest, Heves e Borsod-Aba\u00faj-Zempl\u00e9n; suo capoluogo \u00e8 Salg\u00f3tarj\u00e1n."}
{"id": "290910", "revid": "1543377", "url": "https://it.wikipedia.org/wiki?curid=290910", "title": "Hot Standby Router Protocol", "text": "L'Hot Standby Router Protocol (HSRP) \u00e8 un protocollo proprietario di Cisco che serve a garantire la fault-tolerance tra pi\u00f9 router Cisco nella scelta di un \"default gateway\". Il protocollo \u00e8 descritto nella RFC 2281.\nIntroduzione.\nQuando \u00e8 necessaria ridondanza e quindi alta affidabilit\u00e0 la soluzione migliore \u00e8 quella di utilizzare coppie di apparati. Poich\u00e9 apparati diversi hanno indirizzi layer 3 differenti sarebbe assai utile un meccanismo che consentisse di utilizzare un unico indirizzo layer 3 in grado di 'spostarsi' sempre sull'apparato funzionante. HSRP consente di svincolare gli indirizzi IP dalle singole interfacce fisiche e di associarli invece a gruppi di interfacce consentedone la raggiungibilit\u00e0 anche in caso di guasto.\nFunzionamento.\nIl protocollo, se usato in associazione a protocolli di routing a rapida convergenza, quali - ad esempio - OSPF ed EIGRP, consente di far fronte al malfunzionamento del router definito come \"default gateway\": il protocollo, che opera al \"livello applicazione\" della pila protocollare OSI consente infatti di organizzare pi\u00f9 router Cisco in gruppi, ciascuno dei quali identificato da un numero (\"id\"); per ogni gruppo viene scelto, in base ad un apposito meccanismo di elezione, un \"router primario\" ed uno \"secondario\", che diventa primario in caso di \"failover\" (malfunzionamento) di quest'ultimo.\nOperativit\u00e0.\nOperativamente l'HSRP invia il proprio messaggio di hello in multicast all'indirizzo 224.0.0.2 (ovvero a tutti i router sulla rete) usando la porta UDP 1985, per contattare gli altri router abilitati all'HSRP e definire le priorit\u00e0 tra i router: il router primario con la priorit\u00e0 configurata pi\u00f9 alta agir\u00e0 da router \"virtuale\" (utilizzando il proprio indirizzo IP e MAC address), che gli hosts sul segmento di rete utilizzeranno come gateway; in caso di malfunzionamento di tale apparato di rete il router con la seconda pi\u00f9 alta priorit\u00e0 configurata sar\u00e0 eletto dall'HSRP come default gateway, minimizzando cos\u00ec i problemi di connettivit\u00e0.\nLa caratteristica peculiare del protocollo HSRP \u00e8 quella di assegnare ad ogni gruppo un indirizzo IP \"virtuale\", riferito sempre al router primario, che comunque conserva il suo indirizzo IP fisico. In questo modo, l'IP virtuale resta sempre costante, anche in caso di malfunzionamento del router primario: il router secondario che subentra \u00e8 identificato sempre dal medesimo indirizzo IP virtuale, pur avendo indirizzo IP fisico diverso."}
{"id": "290911", "revid": "729019", "url": "https://it.wikipedia.org/wiki?curid=290911", "title": "Aeroporto di Novosibirsk-Tolma\u010d\u00ebvo", "text": "L'aeroporto di Novosibirsk-Tolmachevo (trascritto anche come l'aeroporto di Novosibirsk-Tolma\u010d\u00ebvo, in russo \u0410\u044d\u0440\u043e\u043f\u043e\u0440\u0442 \u041d\u043e\u0432\u043e\u0441\u0438\u0431\u0438\u0440\u0441\u043a-\u0422\u043e\u043b\u043c\u0430\u0447\u0451\u0432\u043e) \u00e8 uno dei due aeroporti civili di Novosibirsk, fra i pi\u00f9 importanti della Siberia, nodo regionale ed internazionale per il traffico in transito fra l'Europa e l'Estremo Oriente.\nDati tecnici.\nL'aeroporto Tolma\u010d\u00ebvo dispone di una pista in operazione, 07/25 (072\u00ba/252\u00ba), lunga 3.600\u00a0m e larga 70, di asfalto, che pu\u00f2 ricevere aerei di ogni larghezza fino a Antonov An-225, Antonov An-124 o Boeing 747. La pista \u00e8 attrezzata con i sistemi ILS di I categoria, PAPI, radiofari NDB, gli Outer Marker e i Middle Marker.\nLa seconda pista, 16/34, anch'essa di 3.600\u00a0m \u00e8 stata aperta il 25 settembre 2010 dopo la progettazione e la costruzione durata dal 1992 fino al 2010. La seconda pista aeroportuale corrisponde alla II categoria meteo dell'ICAO e non ha i limiti per il peso massimo al decollo degli aerei. La pista permette diventare all'aeroporto di Novosibirsk uno scalo d'emergenza ETOPS e uno scalo di transito per i voli transsiberiani che collegano l'Europa e l'Asia. Con l'entrata in servizio della seconda pista l'aeroporto Tolma\u010d\u00ebvo ha aumentatno la sua capacit\u00e0 operativa fino a 40 operazioni d'atterraggio/decollo all'ora.\nAll'aeroporto di Novosibirsk-Tolma\u010d\u00ebvo sono installati e funzionano 24 ore su 24 i sistemi pirotecnici, acustici (Bird Gard Pro) per la maggior sicurezza dei voli. Inoltre \u00e8 utilizzata anche una pistola al laser (Avian Dissuader) come un repellente per gli uccelli. Grazie all'utilizzo di questi sistemi il numero dei collisioni degli aerei con gli uccelli migratori \u00e8 diminuito da 15 collisioni registrati nel 1998 a 1 solo incidente registrato nel 2007.\nTerminal.\nL'aeroporto di Novosibirsk-Tolma\u010d\u00ebvo possiede due terminal per i passeggeri: Terminal per voli nazionali (Terminal Tolma\u010d\u00ebvo-OVB-A) e Terminal per i voli internazionali (Terminal Tolma\u010d\u00ebvo-OVB-B), in pi\u00f9 all'aeroporto \u00e8 stato allestito un accesso particolare per i VIP.\nInoltre, all'aeroporto Tolma\u010d\u00ebvo c'\u00e8 un Terminal Cargo Internazionale che attualmente permette di effettuare gli atterraggi e i decolli di transito di un aereo Boeing 747 in 40 minuti.\nDal 2008 \u00e8 in costruzione un nuovo Terminal di classe C. Questo Terminal \u00e8 stato progettato dalla francese ADPi Designers &amp; Planners. La superficie del nuovo Terminal sar\u00e0 di 80.000\u00a0m\u00b2 con la capacit\u00e0 di 5,5 milioni di passeggeri/anno. Nel Terminal nuovo \u00e8 prevista speciale zona di transito veloce per i passeggeri. Inoltre, \u00e8 prevista la costruzione della Stazione delle Ferrovie russe che collegheranno l'aeroporto di Novosibirsk con la citt\u00e0. Con l'apertura del Terminal nuovo la capacit\u00e0 dell'aeroporto raggiunger\u00e0 9 milioni di passeggeri/anno.\nNel 2012 \u00e8 stato annunciato che la ricostruzione del Terminal Tolma\u010d\u00ebvo-OVB-B per i voli internazionali prevede il suo raddoppio e il collegamento con il Terminal Tolma\u010d\u00ebvo-OVB-A per i voli domestici entro il 2015. Il collegamento di due Terminal esistenti Tolma\u010d\u00ebvo-OVB-A e Tolma\u010d\u00ebvo-OVB-B prevede la creazione della zona sterile di transito per i passeggeri dei voli internazionali e fa parte della strategia dello sviluppo dello hub a Tolma\u010d\u00ebvo. Inoltre, \u00e8 previsto la costruzione della Stazione di Aeroporto Tolma\u010d\u00ebvo delle Ferrovie russe con una linea ferroviaria per raggiungere il centro di Novosibirsk.\nNel febbraio 2013 sono iniziati i lavori di realizzazione di 12 metri quadri di nuovi superfici del Terminal Tolma\u010d\u00ebvo-OVB-B con i nuovi banchi check-in, i nuovi ascensori e le scale mobili, la business lounge.\nStrategia.\nIl Terminal Internazionale Tolma\u010d\u00ebvo \u00e8 stato completato sul finire degli anni novanta, con un ritardo causato dalla sottrazione indebita dei finanziamento statali.\nLa compagnia aerea russa \"S7 Airlines\" (ex-Siberia Airlines, ex-Aeroflot-Novosibirsk) ha la sua sede centrale presso Tolma\u010d\u00ebvo, ma nonostante lo sviluppo dell'aeroporto fosse un obiettivo comune sia della compagnia aerea che dell'amministrazione aeroportuale, le due istituzioni sono spesso entrate in conflitto.\nLa societ\u00e0 Tolma\u010d\u00ebvo costitu\u00ec nel 1999 insieme alla compagnia petrolifera russa Sibneft' (in russo: \u0421\u0438\u0431\u043d\u0435\u0444\u0442\u044c), inizialmente, una societ\u00e0 per azioni destinata a sovrintendere alle operazioni di rifornimento e l'approvvigionamento di carburante nell'aeroporto: la \"Tolma\u010d\u00ebvo Aeroport-Servis\" (in russo: \u0422\u043e\u043b\u043c\u0430\u0447\u0451\u0432\u043e \u0410\u044d\u0440\u043e\u043f\u043e\u0440\u0442-\u0421\u0435\u0440\u0432\u0438\u0441). Dopo la sua istituzione, l'amministrazione aeroportuale rivel\u00f2 che l'aeroporto non possedeva un pacchetto azionario di controllo, ma solo il 50% meno un'azione della societ\u00e0.\nIl 4 dicembre 2003, a seguito di un'azione legale intrapresa dalla societ\u00e0 \"RosAviaKonsortsium\" (in russo: \u0420\u043e\u0441\u0430\u0432\u0438\u0430\u043a\u043e\u043d\u0441\u043e\u0440\u0446\u0438\u0443\u043c) per riscuotere i debiti della Tolma\u010d\u00ebvo di 100 milioni RUR, anche questo pacchetto azionario venne venduto.\nLa S7 Airlines, non soddisfatta dai prezzi praticati da Tolma\u010d\u00ebvo Aeroport-Servis sotto il controllo totale di Sibneft', cominci\u00f2 ad organizzare un proprio impianto di rifornimento insieme con le societ\u00e0 petrolifere russe Jukos e LUKoil nel corso dell'estate 2003. Il costo dell'impianto, che aveva una capacit\u00e0 di 18.000 tonnellate di cherosene, era di alcuni milioni di dollari.\nA gennaio 2004 la costruzione venne sospesa a seguito di un'inchiesta di un'agenzia federale con la Jukos.\nCome riconobbe un consigliere del direttore, l'aeroporto non aveva nessuna possibilit\u00e0 per prevenire la costruzione per vie legali, ma poteva sospenderla con strumenti burocratici, presentando reclami negli organi statali.\nNel 2005 si \u00e8 avviata la costruzione di un ampliamento del Terminal Nazionale Tolma\u010d\u00ebvo per dotarlo di passerelle mobili coperte e migliorarne il comfort nella stagione invernale. Inoltre, \u00e8 stata inviata la procedura di outsourcing delle strutture aeroportuali con la creazione della societ\u00e0 di handling bagagli e di servizi nei terminal Tolma\u010d\u00ebvo Sky Service (in russo: \u0422\u043e\u043b\u043c\u0430\u0447\u0435\u0432\u043e \u0421\u043a\u0430\u0439 \u0421\u0435\u0440\u0432\u0438\u0441), della societ\u00e0 di servizi alberghieri per i passeggeri Terminal Aero (in russo: \u0422\u0435\u0440\u043c\u0438\u043d\u0430\u043b \u0410\u044d\u0440\u043e).\nIl 19 dicembre 2005 un gruppo ha sottoscritto un programma di ricostruzione ed estensione, pianificando lo sviluppo del aeroporto fino al 2010, ed \u00e8 stato promesso di investire circa 280 milioni USD. La compagnia ha comprato lotti di terreno accanto all'aeroporto, compreso il complesso di rifornimento della S7 Airlines, che fu lasciato incompiuto.\nNel 2007 \u00e8 stato aperto il nuovo Terminal Nazionale dell'Aeroporto di Novosibirsk-Tolma\u010d\u00ebvo ed \u00e8 stato annunciato che la maggioranza dei voli di linea interni operanti per la Novosibirsk saranno spostati gradualmente dall'aeroporto di Novosibirsk-Severnyj all'aeroporto di Novosibirsk-Tolma\u010d\u00ebvo.\nNel febbraio del 2009 la compagnia russa Complesso d'Aviazione Siberiana (in russo: \"\u0421\u0438\u0431\u0438\u0440\u0441\u043a\u0438\u0439 \u0410\u0432\u0438\u0430\u0446\u0438\u043e\u043d\u043d\u044b\u0439 \u041a\u043e\u043c\u043f\u043b\u0435\u043a\u0441\") che fa parte della Tolma\u010d\u00ebvo Sky Service ha installato i desk del check-in elettronico all'Aeroporto Tolma\u010d\u00ebvo che permettono automatizzare le operazioni di registrazione dei passeggeri sui voli della S7 Airlines. \u00c8 stato annunciato il graduale diffusione di questi sistemi in tutti gli aeroporti dove opera i voli di linea la S7 Airlines.\nLa Sibir' Technik (in russo: \u0421\u0438\u0431\u0438\u0440\u044c \u0422\u0435\u0445\u043d\u0438\u043a) basata all'aeroporto Tolma\u010d\u00ebvo \u00e8 stata controllata dall'EASA. La Sibir' Technik \u00e8 stata certificata per la manutenzione degli aerei: Airbus A320 Family (incluso C-check), Airbus A310-200/300 (incluso A-check), Boeing 737Next Generation (incluso C-check), Boeing 767 (incluso A-check), Boeing 737CL (line maintenance). Al certificato attuale sono stati aggiunti gli aerei Airbus A321 e Boeing 737-600/-700/-800/-900. La Sibir' Technik pu\u00f2 effettuare i lavori di riparazione delle ruote (comprese le revisioni) e dei freni, i riparazioni strutturali di qualsiasi complessit\u00e0, la manutenzione delle batterie, di componenti e delle attrezzature delle cucine degli aerei. Inoltre, sulla base tecnica della compagnia russa si pu\u00f2 decifrare le informazioni di volo, effettuare le riparazioni e delle fodere per sedie, la manutenzione degli oggetti interiori degli aerei.\nNel febbraio 2010 sono stati resi pubblici i prezzi di rifornimento degli aerei all'Aeroporto Tolma\u010d\u00ebvo. Tutte le compagnie aeree civili sono obbligati di fare i rifornimenti di cherosene con la societ\u00e0 Gazpromneft'-Aero Novosibirsk (in russo: \u0413\u0430\u0437\u043f\u0440\u043e\u043c\u043d\u0435\u0444\u0442\u044c-\u0410\u044d\u0440\u043e \u041d\u043e\u0432\u043e\u0441\u0438\u0431\u0438\u0440\u0441\u043a) creata sulla base di complesso di gestione dei carburanti di ex-Sibneft'. La Gazpromneft'-Aero Novosibirsk dichiara i prezzi di carburanti al livello di 23156 RUR/tonnellata (circa 570 Euro/tonnellata al 25-02-2010). Mentre, gli aerei statali dopo i risultati dell'asta aperta indetta dal Ministero di Difesa della Russia riforniscono gli aerei sulla base del nuovo complesso di gestione dei carburanti di Aerofuels (in russo: \u0410\u044d\u0440\u043e\u0444\u044c\u044e\u044d\u043b\u0437) al prezzo di 17500 RUR/tonnellata (circa 430 Euro/tonnellata al 25-02-2010). Questi dati dimostrano la continuit\u00e0 dei problemi dell'amministrazione aeroportuale che obbliga le compagnie aeree civili (in primo piano la S7 Airlines) da pi\u00f9 di 10 anni di pagare circa 25% in pi\u00f9 rispetto al prezzo reale disponibile dei carburanti all'aeroporto ostacolando la concorrenza nel campo di carburanti.\nLa seconda pista aeroportuale sar\u00e0 aperta nel luglio 2010, 50 anni dopo l'apertura della prima pista dell'aeroporto Tolma\u010d\u00ebvo. Il direttore generale dell'aeroporto Aleksandr Borodin ha annunciato che entro prossimi 20 anni sar\u00e0 necessario la costruzione della terza pista allo scalo aereo di Novosibirsk.\nLa strategia di sviluppo dell'aeroporto prevede, nel 2010 dopo l'apertura della seconda pista aeroportuale, l'inizio dei lavori di costruzione del nuovo Terminal Passeggeri per i voli nazionali con la conversione del vecchio Terminal Nazionale nel Terminal VIP. La capacit\u00e0 del nuovo Terminal Passeggeri prevista al livello di 4 milioni di persone/anno.\nNell'inizio del 2011 il direttore generale dell'\"Aeroport Tolma\u010d\u00ebvo S.p.a.\" Aleksandr Borodin (in russo: \u0410\u043b\u0435\u043a\u0441\u0430\u043d\u0434\u0440 \u0411\u043e\u0440\u043e\u0434\u0438\u043d) ha comunicato di aver iniziato la preparazione del personale per la manutenzione degli aerei Boeing 747 secondo gli standard EASA (European Aviation Safety Agency) e che lo scalo di Novosibirsk ha iniziato la preparazione del Terminal Cargo per il transito degli aerei delle compagnie aeree cargo: ULS Cargo, Cargolux, UPS, Air Cargo Germany, Cargoitalia, FedEx, Great Wall Airlines.\nCollegamenti con Novosibirsk.\nL'aeroporto di Novosibirsk-Tolma\u010d\u00ebvo si trova a 16\u00a0km dal centro della citt\u00e0, nella regione omonima, nei pressi della cittadina di Ob'.\nL'autobus no.111e (espresso) (in russo: 111\u044d (\u044d\u043a\u0441\u043f\u0440\u0435\u0441\u0441)) percorre il tratto dall'aeroporto alla Stazione di Novosibirsk-Glavnyj delle Ferrovie russe. Un viaggio di andata costa circa 60 rubli (1,64 EUR, 2008).\nL'azienda dei trasporti municipali di Novosibirsk effettua il servizio d'autobus su numerosi linee:\nDal 31 gennaio 2012 la nuova linea filoviaria collega l'aeroporto con Piazza Kalinina di Novosibirsk.\nServizi.\nLe strutture dell'aeroporto di Novosibirsk-Tolma\u010d\u00ebvo comprendono:\nInoltre l'aeroporto dispone di un albergo e di un autonoleggio."}
{"id": "290913", "revid": "78273", "url": "https://it.wikipedia.org/wiki?curid=290913", "title": "Aeroporto Tolmachevo", "text": ""}
{"id": "290915", "revid": "396099", "url": "https://it.wikipedia.org/wiki?curid=290915", "title": "Paraffina", "text": "La paraffina \u00e8 il nome corrente dato a una miscela di idrocarburi solidi, in prevalenza alcani, le cui molecole presentano catene con pi\u00f9 di 20 atomi di carbonio. \u00c8 ricavata dal petrolio e si presenta come una massa cerosa, biancastra, insolubile in acqua e negli acidi.\nFu inizialmente prodotta dall'industriale tedesco Karl von Reichenbach nel 1830. I suoi principali impieghi sono nella fabbricazione di candele, lubrificanti, isolanti elettrici, per la patinatura della carta e per produrre cosmetici, oli, creme per bambini e gomme da masticare.\nIl suo numero CAS \u00e8 92045-76-6, mentre il numero EINECS \u00e8 295-458-3.\nPropriet\u00e0 chimico-fisiche.\nLa paraffina raffinata \u00e8 bianca, leggermente traslucida, insapore e inodore, untuosa al tatto. La sua purezza \u00e8 indicata dal punto di fusione, che per le qualit\u00e0 correnti varia da 44\u00a0\u00b0C a 60\u00a0\u00b0C e dal contenuto di olio (si parla di raffinate qualora il contenuto d'olio libero sia inferiore all'1%). \u00c8 sostanzialmente formata da idrocarburi saturi ad alto peso molecolare, detti paraffinici.\nScoperta verso il 1829 da Reichenbach nel catrame di legno, la paraffina esiste anche allo stato naturale. La paraffina \u00e8 poco solubile in alcool e acetone, abbastanza solubile in toluene, cloroformio, e xilene mentre \u00e8 solubile in trementina, benzene, etere etilico.\nLa sua preparazione industriale costituisce attualmente parte del trattamento degli oli di petrolio, la cui deparaffinazione \u00e8 un'operazione fondamentale. Negli oli lubrificanti sono presenti sia le n-paraffine, ad alto punto di fusione, sia le isoparaffine, a basso punto di fusione. Queste ultime sono note col nome commerciale di petrolato o paraffina microcristallina. Un tempo la deparaffinazione avveniva per refrigerazione e il petrolato era ottenuto per decantazione e la paraffina per filtrazione. I moderni impianti usano l'estrazione con solventi (propano, metiletilchetone, benzene, ecc.) nei quali paraffina e petrolato sono poco solubili. La separazione della paraffina dal petrolato avviene per refrigerazione.\nTipologie di oli minerali.\nGli oli minerali possono essere usati a scopo industriale o, negli esseri umani, a scopo cosmetico o medicinale. La paraffina pu\u00f2 essere inoltre utilizzata come olio minerale insetticida, e viene chiamato in questo caso \"olio bianco\". \nOli minerali a uso industriale.\nUn'importante utilizzazione riguarda la fabbricazione delle candele: in tal caso spesso viene addizionata con acido stearico, fino al 10%, per renderla meno fusibile, per sbiancarla e per indurirla.\nPer la sua insolubilit\u00e0 in acqua e la resistenza agli agenti chimici, trova impiego nella fabbricazione di imballaggi impermeabili, di cere per pavimenti e per mobili, di articoli da toletta, ecc., oltre che nell'impiego come pellicola idrorepellente nei bicchieri di carta e nella fabbricazione dei cerini, nell'industria tessile e in farmacia (solida per le paraffine atte alla conservazione di tessuti o per istologia, in formato liquido come medicinale).\nMolto diffuso \u00e8 il metodo di rivestimento del formaggio o dei salumi in paraffina (in realt\u00e0 si parla di miscele specifiche) per garantirne la conservabilit\u00e0. In Europa questa tecnica \u00e8 largamente utilizzata nella fabbricazione e confezionamento di formaggi di largo consumo, ad esempio l'Edam o il caciocavallo. Le caratteristiche propriet\u00e0 idrofobiche della cera o paraffina che sia, permettono conservabilit\u00e0 piuttosto lunga. Come anticipato, anche alcuni salumi vengono \"imparaffinati\", per ottenere lo stesso effetto descritto per i formaggi.\nUn altro uso che val la pena annoverare \u00e8 il suo utilizzo in immunoistochimica come agente d'inclusione per pezzi di campioni tissutali animali e vegetali fissati in formalina, che si prestano al taglio con un microtomo.\n\u00c8 noto e indispensabile l'utilizzo della paraffina nell'industria della gomma (pneumatici e automotive, nonch\u00e9 guarnizioni e altri manufatti industriali), come agente di processo, come protettivo anti-ozono o come disperdente di cariche (es. silano disperso in paraffina). La paraffina, migrando sulla superficie del manufatto, conferisce caratteristiche di protezione statica.\nAlcuni tipi di paraffina possono essere mescolati con acqua ed emulgatori per creare emulsioni adatte all'industria del legno, della pelle (chimica conciaria), del cemento e del cartongesso.\nAltri tipi invece sono impiegati nell'industria dei detersivi, dei distaccanti (per l'industria della plastica, nel settore metallurgico e nelle fonderie di precisione, ecc.), nella fabbricazione di esplosivi, per prodotti specifici nel campo dell'equitazione (creazione di fondi speciali per l'equitazione) e nei bitumi modificati.\nLa paraffina \u00e8 anche usata negli esperimenti di fisica sub-nucleare per la particolarit\u00e0 di essere un ottimo schermo per i neutroni veloci qualora si volesse escludere il loro contributo in un fascio di particelle.\nAnche grazie alla sua insolubilit\u00e0 in acqua, tale materiale viene utilizzato nel surf: si stende sulla tavola da surf prima di entrare in acqua per far s\u00ec che il surfista non scivoli sulla superficie liscia della tavola stessa. Per questa applicazione esistono diverse marche che la producono con colori e odori a scelta. Altra analoga applicazione, sempre in campo sportivo, sono alcuni tipi di scioline, sostanze che vengono applicate sul lato degli sci che poggia sulla neve per migliorarne le prestazioni. Pur essendo chiamate tutte scioline, i materiali utilizzati sono diversi a seconda che si parli di sci di discesa o sci di fondo. Nel primo caso, ove si cerca di aumentare le capacit\u00e0 di scivolamento degli sci, allo scopo di raggiungere velocit\u00e0 pi\u00f9 elevate, si impiegano anche alcuni tipi di paraffine.\nRischi per la salute.\nDiversamente dalle frazioni pi\u00f9 raffinate (petrolato bianco) impiegate nei preparati cosmetici e farmaceutici, le frazioni meno raffinate (petrolato giallo, ambrato, marrone) destinate a impieghi industriali possono contenere residui cancerogeni come gli idrocarburi policiclici aromatici, e pertanto solo a queste frazioni industriali l'Unione europea ha applicato la frase di rischio R45 con la nota N specifica delle sostanze che possono provocare il cancro.\nOli minerali a uso umano.\nL'olio minerale di tipo cosmetico viene utilizzato nella produzione di prodotti quali creme, lozioni e saponi, mentre quello di tipo farmaceutico, a volte chiamato \"olio di vaselina\" o \"paraffina liquida\", \u00e8 la forma pi\u00f9 pura di olio minerale e viene usato per il trattamento di malattie cutanee, come eccipiente, come lassativo e come veicolo per la somministrazione intradermica di farmaci. La United States Pharmacopeia (USP), la Europea Pharmacopeia e la FDA, enti che regolano severamente la sicurezza di tutti i prodotti che sono destinati all'uso umano, hanno stabilito i requisiti di purezza dell'olio minerale di tipo farmaceutico, sostenendo che l'olio deve essere puro al 99% e non deve contenere impurit\u00e0 chimiche, inclusi batteri e metalli pesanti.\nDa anni l'olio minerale viene utilizzato nel trattamento di malattie cutanee, come la dermatite atopica, perch\u00e9 non \u00e8 irritante per la pelle, \u00e8 un emolliente efficace ed \u00e8 uno degli ingredienti cosmetici pi\u00f9 sicuri che si conoscano, essendo utilizzato da pi\u00f9 di 100 anni. L'olio minerale di tipo farmaceutico viene sottoposto a un processo di purificazione completo che riduce al minimo il rischio di allergia o sensibilizzazione cutanea. \u00c8 inoltre privo di composti aromatici policiclici tossici e di metalli pesanti, nonch\u00e9 di microrganismi, distrutti attraverso lo stesso processo di lavorazione.\nStudi clinici hanno dimostrato che l'olio minerale di tipo farmaceutico non occlude i pori, \u00e8 pi\u00f9 stabile rispetto alla maggior parte degli oli vegetali ed \u00e8 proprio grazie all\u2018eccellente inerzia chimica che riduce la probabilit\u00e0 di intolleranze cutanee.\nGli oli per bambini che contengono paraffina liquida sono largamente presenti sul mercato. Questo ingrediente viene spesso rifiutato perch\u00e9 \u00e8 un olio di origine minerale, ma finch\u00e9 la sua purezza resta elevata la paraffina liquida \u00e8 un ingrediente molto apprezzato proprio in virt\u00f9 della sua stabilit\u00e0, consistenza, funzione barriera e costo. \u00c8 praticamente impossibile ottenere un ingrediente simile con caratteristiche superiori. L'olio gioca il ruolo fondamentale di inibire la perdita di acqua transepidermica creando un sottile strato lipidico sulla superficie della pelle che ostacola la perdita di acqua senza occludere i pori. Studi dimostrano che la paraffina liquida e gli oli vegetali hanno lo stesso potenziale occlusivo.\nInsieme ad altre sostanze chimiche usate nei prodotti cosmetici, la paraffina \u00e8 stata chiamata in causa come fattore rilevante nella patogenesi di una forma di acne volgare definita \"acne cosmetica\". Tuttavia, sebbene sia stato dimostrato che alcuni cosmetici possono causare acne, esiste una correlazione negativa tra l'uso di questi e lo sviluppo della malattia e una sostanza comedogenica non necessariamente rende un prodotto derivato comedogenico. Uno studio, condotto su conigli, ha escluso la comedogenicit\u00e0 della paraffina."}
{"id": "290916", "revid": "2185724", "url": "https://it.wikipedia.org/wiki?curid=290916", "title": "Repubblica Federale del Centro America", "text": "La Repubblica Federale del Centro America (inizialmente chiamatasi Province Unite dell'America Centrale, nota pure come Federazione Centroamericana o, soprattutto per derivazione dalla terminologia anglosassone, anche col nome di Stati Uniti dell'America Centrale) fu uno Stato dell'America Centrale dal luglio 1823 al 1840, nato con la dichiarata intenzione di ispirarsi al modello di repubblica federale degli Stati Uniti d'America.\nLo stemma sulla bandiera riportava inizialmente il nome di \"Province Unite dell'America Centrale.\" Dopo che la costituzione del novembre del 1824 modific\u00f2 il nome dello Stato in \"Repubblica Federale del Centro America\" (\"Rep\u00fablica Federal de Centroam\u00e9rica / Centro Am\u00e9rica\"), esso venne modificato anche nello stemma.\nLa capitale, inizialmente posta a Citt\u00e0 del Guatemala, fu poi spostata nel 1834 a San Salvador.\nStoria.\nAlla federazione, che comprendeva inizialmente Guatemala, El Salvador, Honduras, Nicaragua e Costa Rica, si aggiunse nel 1830 un ulteriore stato, il Los Altos, che aveva per capitale Quetzaltenango e che occupava la zona montuosa occidentale dell'attuale Guatemala e parte dello Stato messicano del Chiapas.\nI liberali centroamericani riposero grandi speranza nella repubblica federale che speravano sarebbe evoluta in una moderna nazione democratica grazie ai commerci tra i due oceani, l'Atlantico e il Pacifico, in mezzo ai quali lo Stato veniva a trovarsi. Tali aspirazioni e speranze furono riflesse dall'emblema della repubblica: la bandiera nazionale era infatti costituita da una banda bianca tra due strisce, proprio a rappresentare tale posizione geografica. Lo stemma nazionale era invece costituito da cinque montagne (una per ciascuno degli stati) tra due oceani sormontate da un berretto frigio, il simbolo della Rivoluzione francese\nTuttavia la federazione incontr\u00f2 ben presto problemi insormontabili: il progetto fu fortemente ostacolato da una parte delle \u00e9lite. Inoltre il sistema dei trasporti interni e delle comunicazioni fra i diversi stati risult\u00f2 essere del tutto deficitario, la maggior parte della popolazione non sent\u00ec mai propria tale integrazione fino a rifiutarla e la burocrazia prese il sopravvento. Si ebbero ben presto numerosi scontri tra diverse fazioni, sia all'interno della federazione sia all'interno dei singoli stati. Le condizioni di estrema instabilit\u00e0 politica cos\u00ec come le scarse risorse e la povert\u00e0 della regione non permisero l'auspicata costruzione di un canale tra i due oceani (il canale di Panama fu completato solo nel 1914) che avrebbe apportato invece notevoli benefici economici.\nTra il 1838 e il 1840 la federazione, a causa di una guerra civile interna, si disgreg\u00f2. Il primo Stato a separarsi fu l'Honduras che lasci\u00f2 la federazione il 5 novembre 1838, mentre la federazione venne meno nel 1840, quando quattro stati su cinque avevano dichiarato l'indipendenza. La federazione fu per\u00f2 ufficialmente dichiarata cessata solo nel febbraio del 1841, quando El Salvador proclam\u00f2 a sua volta la costituzione di una propria repubblica indipendente. Furono successivamente fatti, nel corso del XIX secolo, diversi tentativi per riunire gli Stati del Centro America in un unico soggetto politico, ma nessuno di questi ebbe successo.\nNonostante ci\u00f2 il senso di condivisione derivante dalla storia comune e dalle residue speranze di riunificazione continu\u00f2 a persistere nei singoli stati, tanto che tra il 1856 e il 1857 venne formata un'alleanza militare difensiva contro il tentativo di invasione della regione portato dallo statunitense William Walker.\nBandiere con i colori centroamericani.\nGli Stati nati dallo scioglimento delle Province Unite mantennero in alcuni casi l'identica bandiera, ma quasi sempre (con la sola eccezione della Costa Rica, che comunque conserva uno stemma simile all'originale) gli stessi colori."}
{"id": "290920", "revid": "729019", "url": "https://it.wikipedia.org/wiki?curid=290920", "title": "Alena \u0160eredov\u00e1", "text": "Biografia.\n\u00c8 nata e ha trascorso quasi tutta l'infanzia nel quartiere praghese di Vinohrady con i genitori e la sorella minore Eli\u0161ka.\nTra il 2001 e il 2005 \u00e8 stata legata all'attore e modello Edoardo Costa. Dal 2005 al 2014 \u00e8 stata legata al calciatore Gianluigi Buffon, sposato nel 2011, e dal quale aveva gi\u00e0 avuto due figli, nati rispettivamente nel 2007 e nel 2009. Dal 2015 \u00e8 legata all'imprenditore Alessandro Nasi; la coppia ha una figlia, nata nel 2020.\n\u00c8 testimonial solidale per SOS Villaggi dei bambini.\nCarriera.\nNel mondo della moda \u00e8 entrata molto presto. Gi\u00e0 a quindici anni ha posato per il decano dei fotografi cechi di moda, Jadran \u0160etl\u00edk. L'anno successivo \u00e8 volata in Grecia per lavoro. A diciassette anni Alena arriva per la prima volta a Milano, capitale italiana della moda. Nel 1998 si \u00e8 classificata seconda al concorso di bellezza nazionale Miss Repubblica Ceca, e ha ottenuto il diritto di rappresentare ufficialmente la Repubblica Ceca a Miss Mondo 1998, dove si \u00e8 classificata al quarto posto.\nIn Italia \u00e8 stata lanciata da Giorgio Panariello nella trasmissione televisiva \"Torno Sabato\". Grande successo e grande popolarit\u00e0 sono arrivati anche grazie al calendario sexy realizzato nel 2005 per \"Max\". Nel 2003 ha lavorato come attrice nel film di Vincenzo Salemme \"Ho visto le stelle!\". Nel 2004, partecipa al cinepanettone di Neri Parenti, \"Christmas in Love\". Nel 2005 ha partecipato e collaborato con la \"Domenica Sportiva\" condotta da Marco Mazzocchi, Giorgio Tosatti e Paola Ferrari. Nel 2008 lavora come attrice nel film \"Un'estate al mare\" e nel 2009 in \"Un'estate ai Caraibi\", diretti da Carlo Vanzina.\nNell'agosto del 2012 diventa presidente onorario della , club calcistico di propriet\u00e0 dell'ex marito Gianluigi Buffon."}
{"id": "290921", "revid": "181699", "url": "https://it.wikipedia.org/wiki?curid=290921", "title": "Provincia di Pest", "text": "Pest \u00e8 una provincia dell'Ungheria centrosettentrionale. Confina per un breve tratto con la Slovacchia, nonch\u00e9 con le altre province di N\u00f3gr\u00e1d, Heves, J\u00e1sz-Nagykun-Szolnok, B\u00e1cs-Kiskun, Fej\u00e9r e Kom\u00e1rom-Esztergom; suo capoluogo \u00e8 Budapest bench\u00e9 questa citt\u00e0 non ne faccia parte.\nStruttura della provincia.\nCapoluogo.\nIl capoluogo della provincia \u00e8 Budapest, ma la citt\u00e0 non fa amministrativamente parte della provincia, costituendo entit\u00e0 amministrativa autonoma e separata."}
{"id": "290925", "revid": "3810", "url": "https://it.wikipedia.org/wiki?curid=290925", "title": "Storia dell'Algeria", "text": "La storia dell'Algeria fu, fin dall'antichit\u00e0, fortemente legata alle vicende dell'area del Mediterraneo. Controllata in successione da Fenici, Cartaginesi, Romani, Vandali e Bizantini, la regione divenne parte dell'impero ottomano, per entrare poi nei domini francesi durante il colonialismo. Come per molti altri Stati, l'indipendenza (ottenuta nel 1962) fu seguita da un lungo periodo di instabilit\u00e0 politica .\nDalla preistoria alla conquista romana.\nAbitata fin dai progenitori dell'uomo, nella preistoria, la regione dell'Algeria era una savana, abitata da popolazioni di cacciatori-raccoglitori, fino al passaggio all'economia di produzione (allevatori-agricoltori) tipica del Neolitico (VI millennio a.C.), come attestano numerose pitture rupestri, ad esempio nel Tassili n'Ajjer (estremo sud-est dell'Algeria), oggi parco nazionale.\nSuccessivamente si stanziarono nell'area antiche popolazioni berbere come i Numidi (a est), i Mauri (a ovest) e i Getuli, tutti antenati degli attuali berberi. Gli antichi algerini comprendevano gruppi sia stanziali che nomadi, erano organizzati in trib\u00f9 patriarcali e seguivano la religione animista. Come in altre parti dell'Africa, anche in Mauritania e Numidia le trib\u00f9 si unirono formando talvolta veri e propri regni.\nLa maggior parte delle informazioni che abbiamo su di essi provengono da iscrizioni funerarie di et\u00e0 romana, ma sono sopravvissute anche molte costruzioni indigene, come le cosiddette tombe a ciuffo e alcuni siti archeologici, come Cirta (Costantina), Cuicul (Dj\u00e9mila) e il mausoleo dei re di Mauritania (vicino a Tipasa). Pi\u00f9 recenti (et\u00e0 romano-cristiana o epoche successive) sono invece i dolmen, i cromlech e i menhir.\nDal VI secolo a.C., i popoli dell'antica Algeria entrarono in rapporti alternatamente conflittuali e collaborativi con la ex-colonia fenicia di Cartagine, che tendeva a espandere il proprio dominio lungo la costa mediterranea. Quando questa entr\u00f2 in guerra con Roma, anche i Mauritani e soprattutto i Numidi si trovarono coinvolti: il re numida Massinissa fu il principale alleato di Roma in Africa. Vinta Cartagine, dalla met\u00e0 del II secolo a.C. l'alternarsi di collaborazione e conflitto si replic\u00f2 con Roma (specie sotto i re Giugurta di Numidia e Bocco di Mauritania alla fine del II secolo); anche i Numidi, che opposero una strenua resistenza sotto il re Giuba I, caddero tra il 46 e il 44 a.C. sconfitti dall'esercito di Cesare in quanto alleati di Pompeo. Tuttavia, la Numidia e la Mauritania restarono autonome, almeno nominalmente, con Giuba II, fino al 40 d.C., quando vennero integrate amministrativamente nell'Impero Romano. Oggi in Algeria restano numerosi siti archeologici romani: Tipasa, Timgad, Calama, Tigzirt, Ippona, T\u00e9bessa, Tidisse, e altri ancora.\nA partire dal II secolo d.C. e certamente dal 256 d.C., la regione venne cristianizzata, presumibilmente a partire da Cartagine e dalle citt\u00e0 della costa, e diede martiri e santi, il pi\u00f9 famoso dei quali fu Agostino, vescovo d'Ippona. All'inizio del IV secolo, l'adesione dei berberi al donatismo fu finalizzata alla ribellione politica contro l'imperatore romano, ormai cristiano, che si spense solo con la dichiarazione d'eresia nel 409. Agostino chiese per i donatisti un trattamento caritatevole, contribuendo a riportare la pace religiosa. Nel 428-430 la regione fu strappata al morituro Impero Romano d'Occidente dai Vandali, barbari europei provenienti dalla Spagna, cristianizzati ma aderenti all'eresia di Ario (nel 430 mor\u00ec Agostino), finch\u00e9 nel 534 non fu ripresa dall'Impero Romano d'Oriente, ossia l'Impero Bizantino.\nLa conquista islamica.\nGli Arabi giunsero per la prima volta in Algeria nella seconda met\u00e0 del VII secolo e non vi crearono insediamenti stabili fino all'VIII, anche per l'accanita resistenza dei berberi fino al 708. Ancora nel IX secolo e X secolo, i berberi aderiscono al Kharigismo come modo di opporsi politicamente agli arabi, e saranno sconfitti solo dagli Ziridi, dinastia anch'essa berbera. L'influenza araba trasform\u00f2 completamente la cultura della regione; si diffusero l'Islam e la lingua araba, e in seguito l'Algeria conobbe (insieme alla Tunisia) il dominio di una sequenza di dinastie arabe: gli Aghlabidi sunniti (IX secolo) e i Fatimidi sciiti (X secolo-XII secolo).\nQuesti ultimi furono seguiti dalla dinastia berbera degli Hammudidi (1014-1152), ramo degli Ziridi di Tunisia (972-1152), e dai berberi Zanata nell'ovest e sud dell'Algeria (e nord del Marocco), a cui succedettero alla fine dell'XI secolo gli Almoravidi, una dinastia sanhaja (come gli Ziridi) originaria del sud del Marocco e pi\u00f9 tardi imparentata con gli Zanata.\nLa ribellione degli Almohadi (d'origine Zanata) nacque in Marocco verso la met\u00e0 del XII secolo e, conquistato il Marocco fra il 1143 e il 1147, occupa l'Algeria e la Tunisia nel 1152. Sia gli Almoravidi che gli Almohadi furono anche signori di al-Andalus, sviluppando perci\u00f2 sia commercio che conflitti con la Spagna cristiana. Quando gli Almohadi caddero nel 1269 e il loro impero si frantum\u00f2, in Algeria si imposero e regnarono gli Abdelwadidi del Regno di Tlemcen, una dinastia anch'essa di origine Zanata (ma l'est algerino era soggetto agli Hafsidi d'Ifriqiya).\nTuttavia, le dinastie eredi degli Almohadi furono soggetti in misura crescente alla pressione dei regni cristiani della riva nord del Mediterraneo occidentale, e in particolare della Spagna, frantumandosi e lasciando autonomia sulla costa ai corsari, con ci\u00f2 rafforzando la determinazione spagnola. Per questa ragione, gi\u00e0 nel 1516-1518 con Khayr al-Din Algeri accett\u00f2 di diventare uno Stato barbaresco (ossia berbero) soggetto all'impero ottomano. L'Algeria ottomana perdur\u00f2 fino al XIX secolo; a questo stato si pu\u00f2 ricondurre la moderna identit\u00e0 nazionale algerina (precedentemente, l'Algeria non aveva mai avuto sorti indipendenti dai vicini Tunisia e Marocco). All'inizio del XIX secolo gli stati barbareschi furono oggetto di vittoriose azioni militari da parte dei vari paesi occidentali: gli Stati Uniti, la Gran Bretagna, i Paesi Bassi, e soprattutto la Francia.\nLa colonizzazione francese.\nNel 1794 il \"Dey\" di Algeri aveva sostenuto la Francia repubblicana finanziando l'acquisto di grano ma il prestito non era stato restituito. Inoltre, nel 1827 i francesi fortificarono un proprio deposito commerciale a la Calle in Algeria e il 30 aprile il \"dey\" ebbe un acceso diverbio con il console francese. Con il pretesto dell'offesa, Carlo X di Francia decise a fini di politica sia interna che estera la conquista dell'Algeria. 37.000 uomini s'imbarcarono sulla flotta nel maggio 1830, sbarcarono a Sidi Ferruch il 14 giugno e occuparono Algeri il 5 luglio.\nTuttavia, i francesi dovettero fronteggiare trent'anni di ostinata guerriglia per giungere a controllare tutto il paese. A ovest dal 21 novembre 1832 l'emiro Abd el-Kader oppose una strenua resistenza contro gli invasori europei, punteggiata da trattati (Desmichels, 24 febbraio 1834; della Tafna, 30 maggio 1837) e di riprese delle ostilit\u00e0 (15 ottobre 1839) fino alla resa (21 dicembre 1847). A sud, i francesi controllano i limiti del Sahara nel 1852, con la presa di Laghouat e di Touggourt, la capitolazione dei Beni-M\u2019zab dello Mzab e quella del Souf. A est, in Cabilia, Lalla Fadhma n'Soumer guida la resistenza dei berberi, fino alla sconfitta nella battaglia di Zaatcha (autunno 1849) nell'Aur\u00e8s, alla progressiva presa di Costantina, Piccola Cabilia e Grande Cabilia e infine alla cattura l'11 luglio 1857; un'ultima rivolta cabila fu spenta 14 anni dopo, e alla fine del 1871 l'Algeria francese era \"pacificata\". Tra il 1852 ed il 1871 le vittime ammontarono a circa 1.000.000 di persone, un terzo della popolazione; con la successiva espropriazione delle terre ai contadini, la colonizzazione di massa poteva cominciare.\nGi\u00e0 il 14 luglio 1865 Napoleone III attribu\u00ec il diritto alla nazionalit\u00e0 francese (su domanda) a tutti gli indigeni algerini tra le proteste dei coloni. Alla caduta di Napoleone, Adolphe Cr\u00e9mieux con l'omonimo decreto del 24 ottobre 1870 attribu\u00ec automaticamente la cittadinanza ai soli 37.000 ebrei d'Algeria. In questo modo si faceva spazio all'immigrazione dei profughi da Alsazia e Lorena, spossessati dai tedeschi. Il 28 giugno 1881 il \"code de l'indig\u00e9nat\", valido per tutte le colonie e applicato dal 1887, complet\u00f2 la discriminazione contro i musulmani d'Algeria distinguendo tra cittadini (metropolitani) e sudditi (indigeni), questi ultimi privi di quasi tutti i diritti politici (in particolare, minoritari per legge nei consigli municipali), soggetti alla shari'a anzich\u00e9 al \"code civil\" e di fatto non tenuti, ad esempio, all'istruzione obbligatoria pubblica. Al contrario, gi\u00e0 nel 1889 la cittadinanza francese fu concessa agli stranieri residenti, in gran parte coloni provenienti dalla Spagna o dall'Italia (come gli Italo-algerini), cos\u00ec da unificare tutti i coloni europei (\"pieds-noirs\") nel consenso politico alla discriminazione. Fra il 1865 e il 1930 solo 3.600 musulmani algerini otterranno, rinunciando solennemente alla legge coranica, la cittadinanza. Non soddisfatte, le lobby colonialiste non cessarono di domandare l'abrogazione del decreto Cr\u00e9mieux, che ottennero solo nel 1940 dal regime di Vichy. Solo dopo la seconda guerra mondiale, il 25 aprile 1945, la legge Lamine Gu\u00e8ye estese la cittadinanza francese a tutti i sudditi dell'impero coloniale.\nI francesi ebbero sull'Algeria un'influenza politica, culturale e demografica che ha pochissimi paralleli nella storia del colonialismo in Africa, tanto che nel 1947 l'Algeria sarebbe stata parificata al territorio metropolitano francese. Uno degli effetti pi\u00f9 evidenti \u00e8 la diffusione della lingua francese, che Kateb Yacine defin\u00ec \"bottino di guerra\", ma che incontra oggi notevoli ostacoli per via di una rigida politica di arabizzazione da parte dei governi fin qui succedutisi al potere.\nLa decolonizzazione.\nI primi movimenti nazionalisti erano gi\u00e0 sorti dopo la prima guerra mondiale. La Stella Nord-Africana (ENA, Etoile Nord-Africaine) viene fondata, sotto l'egida del PCF (Partito Comunista Francese) nel 1925 fra il proletariato algerino residente in Francia. Il primo segretario fu Hadj Abd-el-Kader, membro del comitato direttivo del PCF, mentre il presidente era Messali Hadj, membro anch'egli del PCF. Nel programma dell'ENA l'indipendenza nazionale era collegata alla liberazione sociale e si rivendicava la nazionalizzazione di banche, miniere, porti, ferrovie e servizi pubblici. L'ENA pass\u00f2 da 3.000 iscritti nel 1927 a 40.000 nel 1931. Il pi\u00f9 noto e diffuso \u00e8 il Partito del Popolo Algerino (PPA), fondato nel 1937 da Messali Hadj; messo fuorilegge dai francesi, fu rifondato nel 1946 con il nome di Movimento per il Trionfo della Libert\u00e0 e della Democrazia (MTLD) dallo stesso Hadj, cui si accompagnava un'Organizzazione segreta (OS) dedita a sporadiche azioni armate. Nel periodo della seconda guerra mondiale, come altrove in Africa, ancor pi\u00f9 in Algeria si consolid\u00f2 il sentimento nazionalista e indipendentista. Nel 1945, i primi moti furono repressi duramente dai francesi in Cabilia.\nNel 1954 in Algeria vivevano 8 milioni di algerini musulmani (arabi e berberi) e 1 milione di \"francesi d'Algeria\" (\"pieds-noirs\" e ebrei). Nel 1954 erano presenti diverse organizzazioni politiche indipendentiste, fra cui l'Union d\u00e9mocratique du manifeste alg\u00e9rien (UDMA) di Ferhat Abbas (che nel maggio 1955 si unir\u00e0 al FLN), il Mouvement national alg\u00e9rien (MNA) socialdemocratico di Messali Hadj e l'Associazione degli ulema musulmani algerini. Tuttavia, il ruolo decisivo sar\u00e0 giocato dalla pi\u00f9 radicale, il Comitato Rivoluzionario d'Unione e d'Azione (CRUA), fondato nel marzo 1954 da Hocine A\u00eft Ahmed, Ahmed Ben Bella, Krim Belkacem, Mostefa Ben Boula\u00efd, Larbi Ben M'Hidi, Rabah Bitat, Mohamed Boudiaf, Mourad Didouche e Mohamed Khider, molti dei quali provenivano dall'esperienza del PPA, del MTLD e soprattutto dell'OS. Mentre alcuni (Ben Boula\u00efd, Bitat, Belkacem, Didouche, Ben M'Hidi) erano a capo delle zone interne, altri (Ait Ahmed, Ben Bella e Khider) operavano dall'estero (per esempio dal Cairo) gestendo l'importazione clandestina di armi verso l'Algeria; Boudiaf coordinava le zone e presiedeva il CRUA.\nIl 10 ottobre dello stesso 1954 il CRUA decise di passare alle armi e form\u00f2 il Fronte di Liberazione Nazionale (FLN), avente per obiettivo l'indipendenza, il cui esercito prese il nome di Armata di Liberazione Nazionale (ALN). La guerra civile esplose il primo di novembre, simultaneamente ad un appello radiofonico al popolo algerino, allargandosi a macchia d'olio dalla Cabilia a tutto il paese. Essendo il FLN politicamente ancora minoritario, l'ALN basava la propria azione su azioni non solo di guerriglia ma anche di terrorismo, cos\u00ec come d'altra parte fecero anche i francesi in diverse occasioni.\nNel gennaio 1955 mor\u00ec in combattimento Didouche e in marzo fu arrestato Bitat, capo del FLN ad Algeri; prese le sue veci Abane Ramdane, mandato dalla Cabilia; nel maggio l'UDMA ader\u00ec al FLN, isolando il pacifista MNA; il 22 marzo 1956 mor\u00ec Ben Boulaid. Nel settembre del 1955, l'ONU inizi\u00f2 a occuparsi della situazione algerina e nel 1956, appena ottenuta l'indipendenza, Marocco e Tunisia tentarono una mediazione. Il 10 agosto 1956 la Casbah di Algeri sub\u00ec il primo attentato organizzato dai coloni (73 vittime); la risposta venne il 30 settembre con il primo attentato nella parte europea della citt\u00e0 (4 morti e 52 feriti). Il 20 agosto 1956 il FLN tenne un congresso nella valle della Soummam, in Cabilia, per porre le basi politiche dell'Algeria indipendente. A questo proposito, Ramdane, che aveva organizzato il congresso assieme a Ben M'Hidi, espresse chiaramente la necessit\u00e0 di subordinare il potere militare a quello politico. Altri membri dell'FLN (Ben Bella, Belkacem e altri) avevano per\u00f2 progetti diversi; Ramdane sarebbe stato assassinato il 27 dicembre 1957 a Tetuan (Marocco). Il 22 ottobre 1956 furono arrestati diversi capi dell'FLN (tra cui Ben Bella, Ait Ahmed, Khider, e Boudiaf) in seguito a un dirottamento dell'aereo che li portava a un incontro con il presidente della Tunisia e il re del Marocco. Il 1\u00ba dicembre il generale Raoul Salan viene nominato a capo della regione militare d'Algeria. Il 4 gennaio 1957 il presidente del consiglio francese Guy Mollet decise di affidare i pieni poteri civili e militari nel dipartimento di Algeri al generale Jacques Massu, a far data dal 7. Quello stesso giorno, una nuova azione di polizia, passata alla storia come battaglia di Algeri, fu intrapresa dai francesi per riprendere il controllo della citt\u00e0 e privare la ribellione dei suoi leader (fra gli altri, Ben M'Hidi fu catturato il 16 febbraio, torturato e impiccato il 5 marzo); conclusasi l'8 ottobre, fu tecnicamente un successo. La resistenza tuttavia rimase attiva sulle montagne e soprattutto vinse la battaglia dell'opinione pubblica internazionale.\nNel 1958, anno di costituzione del Governo Provvisorio della Repubblica Algerina (GPRA) di Ferhat Abbas da parte del FLN, la questione algerina giunse a una svolta: approfittando di un'interminabile crisi di governo il 13 maggio i vertici delle forze armate ad Algeri, Raoul Salan (esercito), Philippe Auboyneau (marina) e Edmond Jouhaud (aviazione), alleati ai coloni, presero il potere ad Algeri, seconda citt\u00e0 di Francia, e il 1\u00ba giugno, di fronte al rischio di un colpo di Stato a Parigi, il presidente della repubblica Ren\u00e9 Coty deleg\u00f2 i poteri al generale Charles de Gaulle, eroe della seconda guerra mondiale, che form\u00f2 un governo di salute pubblica e annunci\u00f2 una nuova costituzione, che verr\u00e0 approvata con referendum popolare il 28 settembre: dal crollo della IV repubblica nasce la V repubblica. Il 21 dicembre de Gaulle sar\u00e0 eletto presidente dai francesi.\nAppena ricevuti i poteri dal Parlamento, il 4 giugno, de Gaulle aveva pronunciato un discorso ad Algeri, con l'affermazione \"Je vous ai compris\" e due giorni dopo a Mostaganem aveva gridato \"Vive l'Alg\u00e9rie fran\u00e7aise!\". A sorpresa, gi\u00e0 il 23 ottobre de Gaulle propose una \"pace dei coraggiosi\", rifiutata dal FLN e a dicembre rimosse Salan. Un anno dopo, il 16 settembre 1959 de Gaulle riconobbe pubblicamente il diritto all'autodeterminazione degli algerini, provocando tra l'altro gravissimi disordini e proteste da parte dei cittadini francesi in Algeria (le cosiddette \"giornate delle barricate\", del gennaio 1960); con il suo intervento diretto, De Gaulle ottenne la fedelt\u00e0 dei militari e fece cos\u00ec fallire politicamente le proteste. Il 3 dicembre 1960 il generale Raoul Salan, il deputato Pierre Lagaillarde (guida dei coloni nel maggio 1958 e nel gennaio 1960), Jean-Jacques Susini e Joseph Ortiz fondarono l'Organizzazione dell'Armata Segreta (OAS). L'8 gennaio 1961, un referendum tra i francesi della madrepatria convocato da De Gaulle riconobbe il diritto all'autodeterminazione dell'Algeria. Di conseguenza si organizzarono e tennero gli incontri franco-algerini di Evian. In reazione a questi fatti, da un lato l'OAS firm\u00f2 la sua prima azione pubblica l'11 marzo, dall'altro, dal 21 al 26 aprile fu tentato un colpo di Stato ad Algeri, guidato da quattro generali in pensione (Salan, Jouhaud, Challe e Zeller), che fall\u00ec anche grazie a un discorso televisivo del presidente De Gaulle in divisa da generale il 23 aprile. In seguito a questo fallimento Salan entr\u00f2 in clandestinit\u00e0 e prese forza l'OAS, che si oppose al GPRA, mettendo in atto diverse azioni terroristiche, soprattutto verso i francesi favorevoli all'autodeterminazione e verso civili musulmani, culminanti nella insurrezione di Bab el-Oued (13 marzo 1962) e nell'operazione Rock'n'Roll (15 marzo 1962).\nIl conflitto si concluse il 19 marzo 1962 con un trattato firmato ancora a Evian, che prevedeva il cessate-il-fuoco e la legalizzazione del FLN. I piani insurrezionali dell'OAS fallirono, cos\u00ec come i tentativi di impedire il rimpatrio dei coloni e, infine la politica della terra bruciata. Il 25 marzo Jouhaud venne arrestato a Orano e il 20 aprile Salan venne arrestato ad Algeri. 100.000 coloni lasciarono l'Algeria in maggio. Il 17 giugno Susini a nome dell'OAS firm\u00f2 un accordo di cessazione delle ostilit\u00e0 contro il GPRA. In seguito a un referendum per l'autodeterminazione, tenutosi il 1\u00ba luglio 1962 con esito positivo, il 3 luglio la Francia dichiar\u00f2 l'Algeria indipendente. Alla fine dell'anno restavano solo 100.000 \"francesi d'Algeria\", un decimo rispetto a solo 8 anni prima.\nL'Algeria indipendente.\nImmediatamente dopo aver ottenuto l'indipendenza, l'Algeria fu scossa dai conflitti interni fra le diverse fazioni che aspiravano al potere, in particolare tra il GPRA (Governo Provvisorio della Repubblica Algerina, firmatario degli accordi di pace di Evian con la Francia), pi\u00f9 pluralista diretto da Abbas e Belkacem (sostenuto da Ait Ahmed, Bitat, Mohamed Boudiaf), e l'esercito partigiano ANP (Armata Nazionale Popolare), pi\u00f9 militarista e dittatoriale condotto da Houari Boumedienne (sostenuto da Ben Bella e Khider).\nIn un primo tempo, lo stesso Houari Boumedienne cerc\u00f2 l'appoggio del capo storico (dell'interno) Mohamed Boudiaf promettendogli il sostegno dell'Esercito qualora avesse accettato di guidare la nuova Algeria, soprattutto, per ricomporre la frattura tra politici e militari. Lo stesso Mohamed Boudiaf rifiut\u00f2 qualsiasi investitura che provenisse dall'Esercito e si dichiar\u00f2 disponibile solo attraverso un normale processo democratico con elezioni libere e pluraliste. Houari Boumedienne offr\u00ec, allora, il sostegno militare all'altro capo storico (dell'esterno), cio\u00e8, Ben Bella a condizione che egli avviasse la costruzione di un socialismo di tipo sovietico e con gli aiuti sovietici (ANP \u00e8 stata equipaggiata dall'URSS e formata da istruttori sovietici fino ai tempi di Chadli).\nNonostante questa crisi, il 20 settembre 1962 si tennero le elezioni per l'Assemblea Costituente, da cui usc\u00ec vincitore lo stesso Ben Bella, designato primo capo di governo dell'Algeria indipendente. Tra il 1962 e il 1963 furono vietati il Partito Comunista Algerino (PCA), ma anche le formazioni politiche di vecchi militanti del FLN come il Partito delle Rivoluzione Socialista (PRS) di Boudiaf e il Fronte delle Forze Socialiste (FFS) di Ait Ahmed.\nL'8 settembre 1963, l'Assemblea Costituente emise una nuova Costituzione in cui l'Algeria veniva dichiarata repubblica presidenziale, e Ben Bella divenne presidente. La manovra di Ben Bella fu vista da molte parti come il primo passo verso l'instaurazione di un regime militare e comunque a partito unico (il \"nuovo\" FLN). Un movimento armato ribelle, nato in Cabilia e guidato da A\u00eft Ahmed, fu represso nel sangue. In seguito, Ben Bella mise in atto una serie di riforme di ispirazione socialista, perch\u00e9 in tutta l'Algeria si stava diffondendo l'autogestione spontanea, cio\u00e8, la sistematica appropriazione dei processi produttivi da parte dei lavoratori che conoscevano ancora i processi di lavorazione dopo essere rimasti senza i \u201cpadroni francesi\u201d.\nLe risoluzioni finali del 3\u00ba congresso del FLN (aprile 1964) esimevano il presidente da ogni responsabilit\u00e0 sia verso il FLN sia verso l'Assemblea Nazionale. Ben Bella ne approfitt\u00f2 per cercare di isolare l'ormai troppo potente Houari Boumedienne, primo vicepresidente e Ministro della difesa e da sempre suo sostenitore, licenziando man mano i suoi seguaci fino al ministro degli esteri Abdelaziz Bouteflika.\nIl 19 giugno 1965, il colonnello Boumedienne diede luogo al \u201craddrizzamento rivoluzionario\u201d che nient'altro era se non un colpo di Stato, appoggiato fra gli altri da Bitat, a cui seguirono violenti disordini, arresti in massa di militanti di sinistra, condanne all'esilio e la nascita di nuove organizzazioni armate antigovernative. In realt\u00e0 Houari Boumedienne rimproverava a Ben Bella la sua incapacit\u00e0 a trasformare l'autogestione, diffusa ma popolare, in gestione di Stato del socialismo su modello sovietico. Per questo, lo stesso Houari Boumedienne defin\u00ec la propria operazione un \u201cRaddrizzamento Rivoluzionario\u201d.\nUn primo tentativo di rovesciare Boumedienne ebbe luogo nel 1967, ma non ebbe successo. Boumedienne fece probabilmente uccidere dai servizi segreti Khider (in esilio in Spagna) nel 1967 e Belkacem (in esilio in Germania) nel 1970. Sempre nel 1967, l'Algeria dichiar\u00f2 guerra ad Israele, prendendo cos\u00ec parte nella guerra arabo-israeliana, anche se truppe algerine non entrarono di fatto mai in azione.\nBoumedienne prosegu\u00ec la politica socialista statalista di Ben Bella, statalizzando l'industria petrolifera nel 1971, per poi sviluppare ulteriormente la riforma agraria e istituire un servizio di assistenza nazionale. Il tutto, mantenendo il FLN come partito unico ma continuando a sottoporlo alle forze armate. Nel 1976, la costituzione venne modificata dichiarando ufficialmente l'Algeria stato socialista.\nAlla morte di Boumedienne (27 dicembre 1978) sal\u00ec al potere Chadli Bendjedid, il pi\u00f9 anziano in grado fra i militari, che instaur\u00f2 un regime presidenziale con mandato quinquennale del presidente. Chadli (riconfermato nel 1984 e poi ancora nel 1988) mise in atto una politica pi\u00f9 moderata dei suoi predecessori, indebolendo il potere repressivo e cercando anche la riconciliazione fra i diversi gruppi politici algerini. Emargin\u00f2 Bouteflika, fece rilasciare Ben Bella, favor\u00ec il rientro di Ait Ahmed e port\u00f2 avanti accordi con la Francia per favorire il ritorno in patria di 800.000 profughi che avevano lasciato il paese negli anni precedenti. Nella prima met\u00e0 d'ottobre scoppiano dei moti popolari che accelerarono la democratizzazione. Nel 1989, la nuova costituzione introdusse numerose riforme in senso democratico; per la prima volta nella storia dell'Algeria indipendente, divenne possibile formare partiti politici (precedentemente, l'FLN era l'unico partito legale).\nLa guerra civile.\nNel 1990, le elezioni amministrative furono vinte con il 54% dal Fronte Islamico di Salvezza (FIS) di Abassi Madani e Ali Belhadj, che, guidato da Abdelkader Hachani dopo l'arresto dei primi due, si aggiudic\u00f2 anche il primo turno delle successive elezioni politiche (26 dicembre 1991) in tutto il paese fuorch\u00e9 Algeri, il sud e l'est. Su 430 seggi 231 furono assegnati in questo modo: FIS 47,3% e 188 seggi, FLN 23,4% e 15, FFS 7,4% e 25, MSP 5,3% e 0, indipendenti 4,5% e 3, altre liste (tutte &lt;3%) 12,1% e 0. Il secondo turno sarebbe stato un ballottaggio fra i due candidati pi\u00f9 votati e avrebbe reso molto probabile una maggioranza dei due terzi al FIS, che avrebbe messo quest'ultimo in grado di modificare la costituzione laica.\nL'11 gennaio 1992 l'esercito prese il potere con un colpo di Stato, rendendo inevitabili le dimissioni del presidente, che Chadli annunci\u00f2 alla televisione. Con questo brusco arresto al processo di democratizzazione messo in atto da Chadli, il controllo del paese pass\u00f2 nelle mani di una giunta militare (\"Supremo Consiglio di Sicurezza\") che affid\u00f2 la gestione politico amministrativa ad un \"Supremo Comitato di Stato\" di cinque membri (un militare, due del FLN e due indipendenti) guidato, su richiesta dei militari, dal vecchio resistente Muhammad Boudiaf, richiamato dall'esilio ma assassinato poi il 29 giugno 1992 e succeduto da Ali Kafi, fino al 30 gennaio 1994. Nel 1993 la giunta interruppe le relazioni diplomatiche con Teheran.\nQuesti due anni furono un periodo di repressione, censura dell'informazione e arresti di natura politica: sospese molte garanzie costituzionali, migliaia di militanti del FIS furono incarcerati; il 4 marzo 1992 il FIS fu dissolto e nell'estate Madani e Belhadj furono condannati a 12 anni di carcere. L'immediata reazione islamista al colpo di Stato fu la formazione del Movimento Islamico Armato (MIA) dedito alla guerriglia contro l'esercito e la polizia nelle montagne e del pi\u00f9 radicale Gruppo Islamico Armato (GIA) nelle citt\u00e0 (soprattutto ad Algeri e dintorni), formato in gran parte da ex-volontari anti-sovietici in Afghanistan e poi anti-serbi in Bosnia e dedito al terrorismo contro i funzionari civili, gli intellettuali laici e i giornalisti. Pi\u00f9 tardi, il MIA e altri gruppi minori presero il nome di AIS, per sottolineare la loro fedelt\u00e0 politica al FIS, mentre il GIA ne era ormai autonomo e a sua volta subiva la scissione del qaidista Gruppo Salafita per la Predicazione e il Combattimento (GSPC).\nIl 30 gennaio 1994 divenne Capo dello Stato il generale Liamine Z\u00e9roual, gi\u00e0 ministro della difesa dal luglio 1993, che favor\u00ec la riconciliazione, ottenuta anche grazie alla mediazione della Comunit\u00e0 di Sant'Egidio, che il 14 gennaio 1995 fece approvare un accordo fra tutti i partiti di opposizione laici e islamici, a cui ader\u00ec anche il FIS e a cui il governo rispose con un atto politico: l'indizione delle prime elezioni presidenziali pluraliste. Z\u00e9roual vinse le elezioni presidenziali del 16 novembre 1995 con il 61,0% dei voti; Mahfoud Nahnah, il candidato islamista moderato (MSP, in arabo HaMaS) ottiene il 25,3%, il candidato laicista (RCD) Sa\u00efd Saadi il 9,6%, un secondo candidato islamista (PRA) il 3,8%. Vot\u00f2 il 75% degli elettori, nonostante i tre partiti principali del 1992 avessero diffuso appelli all'astensione e il GIA minacce di morte. Tuttavia, i colloqui di pacificazione avviati da Z\u00e9roual con il FIS portarono alla rottura del GIA con l'AIS; e quindi anche fra il 1994 e il 1998 il paese fu scosso da numerosi attentati terroristici, la maggior parte dei quali indirizzati dal GIA contro gli stessi algerini: furono sterminati interi villaggi, soprattutto intorno ad Algeri, e uccisi, tra l'altro, molti dei pochi preti e monaci cattolici, ma anche svariati dirigenti dell'AIS. Le elezioni parlamentari del 5 giugno 1997 videro la vittoria di un nuovo partito pro-militari (RND) che ottenne 156 seggi su 380 (MSP e FLN pi\u00f9 di 60 ciascuno): i massacri del GIA fallirono il loro obiettivo politico e anzi favorirono la scissione fra GIA e GSPC nel 1998 e il cessate il fuoco unilaterale proclamato dall'AIS il 24 settembre 1997. Un governo di coalizione fu formato dai tre partiti principali sotto la guida del capo del RND Ahmed Ouyahia.\nA sorpresa, l'11 settembre 1998 Z\u00e9roual annunci\u00f2 le dimissioni. Le elezioni presidenziali del 15 aprile 1999 videro la vittoria di Abdelaziz Bouteflika, erede politico di Boumedienne e presidente sino al 2019. I risultati ufficiali gli assegnarono il 74% dei voti, ma tutti gli altri candidati si erano ritirati prima delle votazioni citando il rischio di brogli. Il 5 giugno l'AIS concord\u00f2 il principio del proprio scioglimento e il 16 settembre fu approvata con un referendum un'amnistia; l'AIS si sciolse il 1\u00ba gennaio 2000, in cambio di una seconda e pi\u00f9 ampia amnistia proclamata da Bouteflika il 13 gennaio 2000. Il GIA venne distrutto militarmente all'inizio del 2002. Le elezioni parlamentari del 30 maggio 2002 videro una partecipazione del 46,2% e il FLN vincere con 190 seggi su 380, il RND scendere a 47 seggi e il MSP a 38 (43 all'islamista MRN e 21 al Partito dei lavoratori), ma il governo di coalizione continu\u00f2. Madani e Belhadj furono liberati nel 2003 senza conseguenze. L'elezione presidenziale dell'8 aprile 2004 ha visto la rielezione di Bouteflika con l'85% e il sostegno dei due partiti principali. Del tutto isolato, il GSPC ha ufficialmente aderito ad al-Q\u0101\u02bfida nel gennaio 2007. Le elezioni parlamentari del 17 maggio 2007 (partecipazione 35,6%) hanno assegnato 136 seggi al FLN, 61 al RND, 52 al MSP, 26 al PT, 19 al RCD e 13 al FNA. Le elezioni locali si sono tenute il 29 novembre.\nLe richieste di democrazia.\nLa primavera del 2001 venne contrassegnata da grandi movimenti di piazza nella regione della Cabilia, che \u2014nati per protestare contro l'uccisione di un giovane in una caserma di gendarmeria\u2014 si estesero fino a reclamare maggiore libert\u00e0 e democrazia. Questo movimento venne represso con estrema durezza: i gendarmi spararono sulla folla e oltre 100 persone rimasero uccise (la cosiddetta \"primavera nera\"). Le istanze della popolazione vennero raccolte in una piattaforma in 15 punti (la \"piattaforma di El-Kseur\"), in cui si richiedeva una maggiore democrazia e la fine dell'impunit\u00e0 per i colpevoli. Il governo non accolse le richieste, che vennero portate ad Algeri il 14 giugno 2001 in quella che fu la pi\u00f9 colossale manifestazione dopo l'indipendenza, con pi\u00f9 di un milione di partecipanti. E in risposta a questo disinteresse la popolazione della Cabilia, auto-organizzata nelle originali strutture degli \"Aarch\" (confederazioni delle antiche trib\u00f9, basate sulla democrazia diretta) boicott\u00f2 il voto in tutte le scadenze elettorali successive (le legislative del 30 maggio 2002, le amministrative del 10 ottobre 2002 e le presidenziali dell'8 aprile 2004), creando di fatto un fossato tra s\u00e9 e il resto dello Stato algerino.\nAnche se in seguito \u00e8 ripresa, sia pure molto limitatamente, la partecipazione al voto anche in Cabilia, il problema della democratizzazione del paese rimane tuttora senza risposta.\nProteste in Algeria del 2010-2012.\nNel contesto delle proteste nel mondo arabo avvenute in numerosi stati del Nordafrica e del Vicino Oriente tra la fine del 2010 e i primi mesi del 2011, avvennero proteste anche in Algeria.\nNel gennaio 2010 ci furono scontri tra manifestanti e polizia ad Algeri, dove il partito di opposizione \"Raggruppamento per la Cultura e la Democrazia\" capeggiava le proteste. I provvedimenti correttivi del governo non fermarono le migliaia di manifestanti, per la maggior parte attivisti dei partiti d'opposizione e sindacalisti, che si unirono attorno alla richiesta di dimissioni del presidente Abdelaziz Bouteflika, al potere da quasi 12 anni. Questi, in seguito alle numerose manifestazioni arriv\u00f2 ad annunciare numerose misure economiche e sociali, per combattere la disoccupazione, in particolare giovanile, e si impegn\u00f2 a sostenere la creazione, entro cinque anni, di 3 milioni di posti di lavoro, e la costruzione di migliaia di alloggi."}
{"id": "290947", "revid": "767487", "url": "https://it.wikipedia.org/wiki?curid=290947", "title": "Europa&amp;Italia", "text": "Europa&amp;Italia \u00e8 un cortometraggio del 1999 diretto da Bruno Bozzetto.\nTrama.\nIl comportamento degli italiani a confronto con quello del resto degli europei."}
{"id": "290948", "revid": "1711941", "url": "https://it.wikipedia.org/wiki?curid=290948", "title": "Uinen", "text": ""}
{"id": "290966", "revid": "373025", "url": "https://it.wikipedia.org/wiki?curid=290966", "title": "Fritz Wepper", "text": "Biografia.\nSuo padre era l'avvocato Friedrich Karl Wepper, arruolato nell'esercito tedesco durante la seconda guerra mondiale e dichiarato disperso in Polonia nel 1945.\nInizi\u00f2 la carriera all'et\u00e0 di nove anni nell'emittente radiofonica Bayerischer Rundfunk, dove recitava in un programma per bambini. Debutt\u00f2 a teatro nel 1952 in \"Peter Pan\". A 15 anni recit\u00f2 da protagonista nel film fiabesco \"Tischlein deck dich\". Divenne conosciuto nel 1959 quando recit\u00f2 nel film \"Il ponte di\" Bernhard Wicki. Nel 1964 ricevette il Filmband in Gold come miglior giovane attore per il suo ruolo in \"Kennwort: Reiher\" di Rudolf Jugert.\nWepper raggiunse il grande successo nel ruolo televisivo dell'assistente Harry Klein, dal 1969 al 1974 al servizio del commissario Keller (interpretato da Erik Ode) nell'omonima serie \"Der Kommissar.\" Lo stesso Harry Klein, questa volta con i gradi di ispettore, divenne poi il fidato assistente (nella finzione a seguito di trasferimento) dell'ispettore capo Stephan Derrick (interpretato da Horst Tappert) nella serie \"L'ispettore Derrick\", ruolo che interpret\u00f2 per 29 anni, dal 1974 al 1998, e che lo rese una figura di culto in tutto il mondo. Altrettanto curiosamente, il suo posto di assistente in \"Der Kommissar\" fu assunto dal fratello minore (nella vita e anche nella finzione) Elmar Wepper, con il quale recit\u00f2, oltre che nell'episodio del passaggio di consegne (episodio 71 \"Spur von kleinen F\u00fc\u00dfen\" del 22/03/1974) anche in altri film come \"Eine verr\u00fcckte Familie\" (1957) e serie televisive come \"Zwei Br\u00fcder\" (dal 1994).\nNel 1972 Wepper recit\u00f2 accanto a Liza Minnelli nell'importante ruolo di Fritz Wendel nella trasposizione cinematografica del musical \"Cabaret\", film vincitore di ben otto premi Oscar) per la regia di Bob Fosse.\nOltre che per la sua partecipazione al telefilm \"L'ispettore Derrick\", Wepper \u00e8 conosciuto in Italia per aver figurato fino al 2007, insieme a Jutta Speidel, nel cast di \"Un ciclone in convento\", telefilm tedesco andato in onda su Raiuno in Italia a partire dal 2002, in cui interpret\u00f2 il ruolo del sindaco Wolfgang W\u00f6ller.\nNel 2004 torn\u00f2 a dare la voce al personaggio di Harry Klein nel film d'animazione \"Derrick \u2013 Die Pflicht ruft\".\nFritz Wepper \u00e8 sposato dal 1979 con Angela von Morgen, la quale dal 1968 al 1973 era stata sposata in prime nozze con il principe Ferfried di Hohenzollern. La figlia dei coniugi Wepper, Sophie Wepper, \u00e8 anch'ella attrice ed ebbe pure una parte in un episodio di \"Derrick\" del 1990. Dal 2008 al 2010 Wepper ha recitato insieme alla figlia nella serie televisiva \"Omicidi nell'alta societ\u00e0\", nel ruolo del dottor Wendelin Winter.\nDal 2009 al 2012 Wepper, durante un periodo di separazione dalla moglie, ha convissuto con la regista e direttrice della fotografia Susanne Kellermann, dalla quale nel 2011 ha avuto una figlia. Nel 2012 torn\u00f2 per\u00f2 da sua moglie. Nel 2013 la relazione con la Kellermann fin\u00ec davanti al tribunale di Monaco di Baviera, in quanto Wepper querel\u00f2 per diffamazione il comico Atze Schr\u00f6der per alcune dichiarazioni espresse durante un suo programma.\nNel 1979 Wepper ottenne la licenza di caccia e da allora \u00e8 appassionato cacciatore, non disdegnando di recarsi anche all'estero (Austria, Svezia, Norvegia, Slovacchia e Polonia): dichiar\u00f2 di cacciare ogni forma di animale, come camosci, cervi, fagiani e cinghiali. Durante le riprese in Namibia di \"Un ciclone in convento\", Wepper ne approfittava nel tempo libero per andare a caccia di impala."}
{"id": "290967", "revid": "125128626", "url": "https://it.wikipedia.org/wiki?curid=290967", "title": "Maurizio Casagrande", "text": "Biografia.\nNato a Napoli, figlio dell'attore di teatro Antonio Casagrande, durante gli anni scolastici si appassiona alla musica, imparando a suonare prima il pianoforte e poi la batteria. Negli anni settanta fa parte di una band rock, i Tetra Neon, che arriveranno ad esibirsi al Teatro Tenda di Napoli. Dopo lo scioglimento del gruppo, Casagrande decide di proseguire i suoi studi musicali, iscrivendosi al Conservatorio di San Pietro a Majella e specializzandosi nel pianoforte, nel contrabbasso e nel canto. Il suo primo contatto con il palcoscenico \u00e8 al Teatro Cilea per una fortuita occasione: infatti, si trovava l\u00ec per assistere ad un saggio dei suoi studenti, ma per la mancanza di uno di essi dovette sostituirlo. Fu cos\u00ec scritturato dalla compagnia di Nello Mascia, ed entr\u00f2 nel mondo dello spettacolo.\nRecita in numerosi film e spettacoli teatrali con Vincenzo Salemme. Con Salemme fa anche il suo esordio cinematografico ne \"L'amico del cuore\", segu\u00ecto da \"Amore a prima vista\", \"A ruota libera\", \"Volesse il cielo!\", \"Ho visto le stelle\" e \"Cose da pazzi\". Dal 2005 al 2008 \u00e8 nel cast della fiction \"Carabinieri\" nel ruolo del maresciallo Bruno Morri. Nel 2006 \u00e8 conduttore nella trasmissione televisiva \"Famiglia Salemme Show\" e, nel 2009, di \"Da Nord a Sud... e ho detto tutto!\". Nello stesso anno fa parte del cast della trasmissione \"Raccomandati\". Nel 2010 recita nella miniserie tv per Rai 1 dal titolo \"Il signore della truffa\" accanto a Gigi Proietti nel ruolo di Tot\u00f2 Esposito, barista napoletano.\nNel 2010 \u00e8 protagonista del film \"Sharm el Sheikh - Un'estate indimenticabile\" con Enrico Brignano e Giorgio Panariello. Sempre nel 2010, \u00e8 tra i protagonisti, nel ruolo del delegato di polizia Ernesto Bellavia, del film \"La scomparsa di Pat\u00f2\" di Rocco Mortelliti, tratto dall'omonimo romanzo di Andrea Camilleri e uscito nelle sale nel 2012. Nel 2012 recita nel film \"Napoletans\", un ritorno alla commedia sexy degli anni 70. Nel 2013 recita in \"E io non pago - L'Italia dei furbetti\". Nel 2014 ritorna nel trio con Vincenzo Salemme nella commedia \"...E fuori nevica!\" dove interpreta l'avvocato Saponetta. Nel 2015 \u00e8 insieme a Marco Giallini del film \"Loro chi?\". Recentemente lo abbiamo visto nei film \"Lasciami per sempre\" di Simona Izzo dove interpreta un ginecologo e \"Natale da chef\" con Massimo Boldi.\nNel 2012 debutta come regista con il film, da lui scritto diretto e interpretato, \"Una donna per la vita\". Nel 2015 ritorna alla regia con una commedia natalizia, \"Babbo Natale non viene da Nord\", di cui \u00e8 anche interprete."}
{"id": "290975", "revid": "149485", "url": "https://it.wikipedia.org/wiki?curid=290975", "title": "Giovanni Battista Candotti", "text": "Biografia.\nAutodidatta, fu un raffinato cultore della musica sacra. Attivo come maestro di cappella del duomo di Cividale, svolse tale servizio come successore di Giovanni Battista Rizzotti e ricopr\u00ec questa carica fino alla morte, quando prese il suo posto il suo allievo Jacopo Tomadini (che Candotti amava definire come \"il suo pi\u00f9 grande capolavoro\"), anch'egli sacerdote.\nCandotti, assieme al suo allievo, promosse una riforma della musica sacra, eliminando o quantomeno riducendo gli interventi solistici dei cantanti e facendo sparire ogni forma operistica che in quel tempo dilagava abbondantemente nelle chiese, cosa che si pu\u00f2 notare in particolar modo nei brani scritti dopo il 1845-'50. Tale riforma si nota facilmente nelle opere vocali e vocali-strumentali della maturit\u00e0 (nelle quali fa un pi\u00f9 ampio uso del contrappunto attenendosi a volte ad uno stile palestriniano), ma molto di meno in quelle organistiche, ove spesso si notano ancora gli influssi rossiniani ed operistici tanto in voga in quegli anni nelle chiese.\nNel secondo periodo della sua vita fu estremamente autocritico anche nei confronti della sua stessa musica e stilando un catalogo cronologico delle sue opere non manc\u00f2 di annotare, accanto a molte delle sue opere giovanili, dei commenti sarcastici circa la scarsa qualit\u00e0 di tali brani.\nFra l'enorme corpus musicale, quasi tutto conservato manoscritto nell'archivio Capitolare di Cividale del Friuli, si possono ricordare molti brani di elevato spessore musicale, come la messa in re min. op.330, i mottetti \"alla Palestrina\", l'inno di San Giovanni Nepomuceno (brano commissionato appositamente dalla cappella imperiale di Praga)."}
{"id": "290988", "revid": "1700659", "url": "https://it.wikipedia.org/wiki?curid=290988", "title": "Griptape", "text": "Il grip o griptape \u00e8 un tappetino in gomma che si applica sulla tavola da surf, da skateboard o da longboard nella parte dove poggiano i piedi del surfista o dello skater.\nHa lo scopo di evitare che l'atleta possa scivolare sia nella fase di partenza, sia durante le manovre. La maggior parte dei surfisti lo applica solo sulla parte posteriore della tavola preferendo, per il piede anteriore, la paraffina.\nInoltre, nello skateboarding \u00e8 posto su tutta la parte superiore della tavola (\"deck\") allo stesso scopo del surf.\nNe esistono di vari colori e disegni sovraimpressi, anche se il pi\u00f9 comune \u00e8 il nero. Generalmente i \"longboard\" hanno un \"grip\" pi\u00f9 adesivo, a meno che non siano studiati per il \"dancing\" o il \"freestyle\"."}
{"id": "290989", "revid": "24258", "url": "https://it.wikipedia.org/wiki?curid=290989", "title": "RFC 1918", "text": ""}
{"id": "290991", "revid": "1272592", "url": "https://it.wikipedia.org/wiki?curid=290991", "title": "Adam Sandler", "text": "Distintosi negli anni novanta come autore e poi membro del cast del programma televisivo \"Saturday Night Live\", Sandler si \u00e8 poi affermato presso il grande pubblico prendendo parte a numerose produzioni hollywoodiane di successo, per una media di cento milioni di dollari al botteghino. \u00c8 stato, per due anni consecutivi, il terzo attore pi\u00f9 pagato dell'anno secondo la rivista \"Forbes\", con un guadagno di 40 milioni di dollari nel 2011 e di 37 milioni nel 2012.\nSandler \u00e8 anche il fondatore della compagnia di produzione cinematografica \"Happy Madison Productions\", chiamata cos\u00ec in onore a due dei suoi primi film di successo: \"Un tipo imprevedibile\" (\"Happy Gilmore\") e \"Billy Madison\". Tra le altre cose, la sua casa di produzione ha sviluppato anche la sit-com \"Le regole dell'amore\" (\"Rules of Engagement\").\nDiversi suoi film, come gli universalmente stroncati \"Jack e Jill\" (2011) e \"Indovina perch\u00e9 ti odio\" (2012) sono stati oggetto di critiche molto negative, a dispetto del loro frequente successo al botteghino, portando l'attore al secondo posto per numero di vittorie (9) e candidature (26) ai Razzie Award, in entrambi i casi secondo solo a Sylvester Stallone. La sua interpretazione in film drammatici come \"Ubriaco d'amore\", \"Reign Over Me\", \"The Meyerowitz Stories\" e \"Diamanti grezzi\" sono stati invece acclamati all'unanimit\u00e0.\nBiografia.\nSandler nasce a Brooklyn, \"borough\" di New York, il 9 settembre del 1966 in una famiglia ebraica ashkenazita di origini russe, figlio di Stanley Sandler (1935-2003), un ingegnere elettronico, e di Judith \"Judy\" Levine, un'insegnante d'asilo. All'et\u00e0 di sei anni si trasferisce con la famiglia a Manchester, nel New Hampshire, dove, in seguito, consegue il diploma presso il \"Manchester Central High School\". Tornato poi nella Grande Mela per frequentare la \"New York University\", Sandler scopre la propria \"vis\" comica frequentando i club del campus. Nel 1988 ottiene la laurea.\nCarriera.\nL'esordio di Sandler come attore avviene nel 1987, quando \u00e8 ancora uno studente universitario, interpretando il ruolo di Smitty, uno dei migliori amici di Theo, in quattro episodi della quarta stagione de \"I Robinson\" (\"Il vecchio e il nuovo\", \"L'assistente del mago\", \"Un grande amico\" e \"Ballo di fine corso\"). Viene poi notato dal comico Dennis Miller, che lo porta a Los Angeles, raccomandandolo a un produttore del celebre \"Saturday Night Live\", che lo assume nel 1990, dapprima come autore dei testi e in seguito anche come \"performer\". Sandler diventa celebre interpretando divertenti canzoni originali, fra cui \"The Chanukah Song\".\nL'esordio sul grande schermo avviene nel 1989 con il film commedia \"Going Overboard\", ma la consacrazione come attore comico avviene soltanto sei anni dopo, nel 1995, grazie a \"Billy Madison\", che venne per\u00f2 accolto negativamente dalla critica. Seguono film di grande successo commerciale come \"Bulletproof\" (1996), \"Un tipo imprevedibile\" (1996) e \"Prima o poi me lo sposo\" (1998). Era stato inizialmente ingaggiato anche per recitare nella commedia nera \"Cose molto cattive\" (1998), ma dovette rinunciarci per poter recitare in \"Waterboy\" (1998). Nel 1999 recita in \"Big Daddy - Un pap\u00e0 speciale\", per il quale consegue un Razzie Awards quale peggiore attore protagonista. Durante la lavorazione di \"Big Daddy - Un pap\u00e0 speciale\", l'attore conosce Jacqueline Samantha Titone, sua futura moglie, dalla quale avr\u00e0 due figlie: Sadie Madison Sandler (nata nel 2006) e Sunny Madeline Sandler (nata nel 2008). Sandler ha interamente curato un film d'animazione a suo nome, in cui il protagonista \u00e8 s\u00e9 stesso, intitolato \"Otto notti di follie\" (2002).\nI pi\u00f9 recenti giudizi della critica nei suoi confronti si sono rivelati pi\u00f9 positivi, attribuendo i precedenti cattivi risultati alle sceneggiature dei film in cui aveva precedentemente preso parte. Sandler ha infatti cambiato parzialmente genere dei film da lui interpretati, passando da film comici, spesso demenziali, a commedie maggiormente impegnate come \"Ubriaco d'amore\" (per il quale ha ricevuto una nomination ai Golden Globe), \"Spanglish - Quando in famiglia sono in troppi a parlare\" (2004) e \"Reign Over Me\" (2007). In passato si era fatto il suo nome anche in occasione di \"Collateral\" (il suo ruolo and\u00f2 poi a Jamie Foxx), di \"La fabbrica di cioccolato\" e di \"Bastardi senza gloria\".\nFra i suoi lavori recenti pi\u00f9 apprezzati si possono citare \"50 volte il primo bacio\" (2004), \"Cambia la tua vita con un click\" (2006) e \"Racconti incantati\" (2008), prima produzione Disney per Sandler. Mentre poi vi sono i poco apprezzati dalla critica ma molto apprezzati dal pubblico \"Un weekend da bamboccioni\" (2010), \"Un weekend da bamboccioni 2\" (2013) e \"Pixels\" del 2015, basato sull'omonimo cortometraggio del regista francese Patrick Jean, prima di passare a un accordo di distribuzione con Netflix. Il suo primo film originale per Netflix \u00e8 stato il film commedia \"The Ridiculous 6\". Nonostante sia stato universalmente criticato, il 6 gennaio 2016, Netflix ha annunciato che il film era stato visto pi\u00f9 volte in 30 giorni rispetto a qualsiasi altro film nella storia della piattaforma. Ha pubblicato altri tre film su Netflix tra il 2016 e il 2018: \"The Do-Over\", \"Sandy Wexler\" e \"The Week Of\".\n\u00c8 tornato in territorio drammatico nel 2017 con \"The Meyerowitz Stories\", con la sua performance che ha ricevuto molte critiche favorevoli.\nIl 4 maggio 2019, Sandler ha fatto la sua prima apparizione come ospite di SNL, concludendo l'episodio con un omaggio al suo amico e collega Chris Farley.\nA dicembre 2019 Sandler recita nel thriller \"Diamanti grezzi\" (\"Uncut Gems\")..\nLa sua interpretazione \u00e8 stata acclamata dalla critica come una delle migliori della sua carriera.\nHappy Madison Productions.\nSandler ha formato la sua societ\u00e0 di produzione cinematografica, la Happy Madison Productions, nel 1999, prima producendo film \"Deuce Bigalow: Maschio Gigolo\". Ad oggi la compagnia ha prodotto la maggior parte dei film successivi di Sandler. La maggior parte dei film della compagnia ha ricevuto recensioni negative da parte della critica, tre dei quali considerati tra i peggiori mai realizzati ma la maggior parte \u00e8 andata ottimamente al botteghino.\nAltri che appaiono frequentemente nei film di Sandler sono David Spade, Kevin James, Steve Buscemi, Chris Rock, John Turturro, Peter Dante, Allen Covert, Jonathan Loughran Jon Lovitz e Rob Schneider\nNel 2014, Netflix ha annunciato un accordo in quattro film con Adam Sandler e Happy Madison Productions.\nLa societ\u00e0 si trova nel lotto Sony-Columbia Pictures a Culver City, California.\nImmagine pubblica.\nSandler \u00e8 stato citato pi\u00f9 volte in vari media, incluso negli spettacoli televisivi \"The Simpsons\" nell'episodio \"Monty Can't Buy Me Love\", in \"I Griffin\" nell'episodio \"Stew-Roids\", in \"South Park\" nell'episodio \"You're Getting Old\" e nel film '. \u00c8 stato anche citato nel videogioco '.\nVita privata.\nL'attore vive con la moglie Jackie e le figlie Sadie Madison (nata nel 2006) e Sunny Madeline (nata nel 2008) a Los Angeles, ma possiede anche altre case a New York e in Florida.\nSandler \u00e8 tifoso dei New York Knicks in NBA.\nNel 2007, Sandler ha fatto una donazione di $1 milione ai Boys &amp; Girls Clubs of America nella sua citt\u00e0 natale, Manchester, New Hampshire. Lo stesso anno, ha donato $2.100 alla campagna presidenziale dell'ex sindaco repubblicano di New York, Rudy Giuliani.\nRiconoscimenti.\nGolden Globe\nCritics' Choice Awards\nIndependent Spirit Awards\nDoppiatori italiani.\nNelle versioni in italiano dei suoi film, Sandler \u00e8 stato doppiato da:\nDa doppiatore \u00e8 sostituito da:"}
{"id": "290999", "revid": "57342", "url": "https://it.wikipedia.org/wiki?curid=290999", "title": "Carlo Buccirosso", "text": "Ha vinto il David di Donatello per il miglior attore non protagonista per \"Noi e la Giulia\" (2015).\nCarriera.\n\u00c8 spesso presente nei film e sceneggiati di Carlo Vanzina, nel ruolo stereotipato dell'uomo napoletano medio o piccolo-borghese, ma ha saputo essere anche un ottimo Cirino Pomicino ne \"Il divo\" di Sorrentino e l'amico imprenditore di Jep Gambardella ne \"La grande bellezza\".\nPer diversi anni \u00e8 stato coprotagonista con Vincenzo Salemme in diversi spettacoli e film, sia a teatro sia al cinema, unitamente a Maurizio Casagrande, Nando Paone e Biagio Izzo. Tra questi, \"...e fuori nevica!\", \"L'amico del cuore\" e \"Premiata pasticceria Bellavista\", realizzati principalmente per il teatro e poi \"Il miracolo di don Ciccillo\", farsa teatrale di cui \u00e8 anche autore."}
{"id": "291005", "revid": "128679", "url": "https://it.wikipedia.org/wiki?curid=291005", "title": "Settebello", "text": ""}
{"id": "291007", "revid": "1516087", "url": "https://it.wikipedia.org/wiki?curid=291007", "title": "Kia Motors", "text": "La Kia Motors Company () \u00e8 una casa automobilistica della Corea del Sud, prima azienda di questo tipo a incominciare la produzione nel Paese asiatico.\nStoria.\nFondata alla fine della seconda guerra mondiale da Kim Chul-ho per la produzione di componenti per biciclette, Kia produsse il suo primo mezzo a due ruote nel 1952 (il \"samcholli-ho\") e questo rester\u00e0 il prodotto di punta per i nove anni successivi.\nNel 1961 venne presentata la prima motocicletta \"C-100\" e tre mesi dopo il motocarro a tre ruote \"K-360\". Bisogner\u00e0 aspettare ancora nove anni, e cio\u00e8 il 1970 per la produzione della prima autovettura ovvero il modello 124 assemblato su licenza Fiat presso gli stabilimenti sud coreani della casa costruttrice. La \"Kia-Fiat 124\" \u00e8 stata prodotta fino al 1973 in 6.775 esemplari equipaggiati con un motore 1.2 a benzina di origini italiane erogante 65 cavalli. Il 30% dei componenti meccanici della 124 era stato riprogettato dagli ingegneri coreani per soddisfare maggiormente le esigenze della clientela coreana.\nNel 1973 venne realizzato il primo motore a benzina per automobili mentre nel 1974 venne realizzata la prima grande berlina con la quale Kia incominci\u00f2 a varcare i confini coreani nel 1975. Tre anni dopo venne presentato il suo primo motore diesel e l'anno successivo, su licenza di Peugeot e di Fiat, vennero prodotti rispettivamente i modelli Peugeot 604 e Fiat 132.\nGli anni ottanta diedero la svolta all'azienda, prima con la produzione propria di un veicolo commerciale, il \"Bongo\" da una tonnellata di portata, in seguito venne avviata una \"partnership\" con la giapponese Mazda per la costruzione di un veicolo destinato principalmente all'agricoltura.\nNel 1986 arriv\u00f2 un nuovo importante azionista, la Ford che realizzava la sua \u201cFestiva\u201d negli stabilimenti coreani della Kia per poi esportarla negli USA.\nNel 1997, dopo un periodo di grande espansione seguita da una crisi profonda collegata a quella che ha colpito il Sud Est Asiatico, l'azienda dovette dichiarare bancarotta e venne acquistata l'anno successivo da quella che era una delle sue agguerrite concorrenti, la Hyundai.\nAttualit\u00e0.\nOggi Kia Motors fa parte di un grande gruppo industriale controllato dalla Hyundai Motor Company. Nel 2005 sono state esportate 840.016 vetture e nel 2006 la crescita prevista \u00e8 del +13%. A livello europeo Kia \u00e8 la casa automobilistica con i pi\u00f9 veloci tassi di crescita (+39%). In Italia l'incremento di vendite rispetto al 2004 \u00e8 pari al +43,4%. Questa crescita insieme alle altre aziende che costituiscono il gruppo fanno s\u00ec che sia il 6\u00b0 produttore Mondiale di autovetture (in termini di vendite). Nel 2009 sono state vendute auto in tutto il mondo segnando un +20% rispetto al 2008.\nOggi pu\u00f2 contare su oltre dipendenti e 12 stabilimenti, che la portano ad essere presente in 167 paesi (tra cui l'Italia, dove \u00e8 presente dal 1998 riscuotendo un buon successo commerciale soprattutto negli ultimi anni duemila).\nLa Kia Motors \u00e8 anche stata la prima (e all'estate 2007 l'unica) casa automobilistica coreana ad essersi aggiudicata le cinque stelle EuroNCAP con la Cee'd.\nInoltre nel 2009 sono stati introdotti per la prima volta dei potenti motori V8 a benzina da 4,6 litri e il nuovo turbodiesel V6 da 3,0 litri di cilindrata erogante 240 cavalli entrambi disponibili per il grande SUV Borrego lungo circa 5,0 metri. Sempre nel 2009 sono state introdotte anche le nuove berline Kia Forte e l'ammiraglia Kia Cadenza, una grande berlina di circa 5,0 metri di lunghezza equipaggiata con potenti motorizzazioni benzina dalle potenze che oscillano tra i 165 e i 290 cavalli.\nNel 2010 la Kia presenta il primo sistema di infotainment realizzato in collaborazione con la Microsoft: Kia UVO. Questo dispositivo tecnologico viene gestito attraverso il riconoscimento vocale ed integra un sistema multimediale con schermo touch screen sull'autoradio e al navigatore satellitare, inoltre \u00e8 possibile gestire chiamate e messaggi sul proprio telefonino grazie al bluetooth.\nLogo.\nLa Kia Motors ha cambiato pi\u00f9 volte il logo nel corso della sua storia. L'ultimo aggiornamento risale al 2021: affidato a uno studio grafico tedesco, il nuovo logo consiste nelle tre lettere del marchio ridisegnate con uno stile geometrico, minimale e ritmico, che rappresenta l'idea di affidabilit\u00e0, ambizioni di crescita e movimento al centro del progetto di restyling. Per svelare il logo, il 6 gennaio 2021 l'azienda ha organizzato un evento a Incheon, durante il quale sono stati utilizzati 303 pirodroni (droni in grado di lanciare fuochi artificiali) per comporre il nuovo disegno del marchio. L'evento ha visto anche il raggiungimento di un nuovo record per l'uso simultaneo del maggior numero di pirodroni. "}
{"id": "291008", "revid": "83718100", "url": "https://it.wikipedia.org/wiki?curid=291008", "title": "Ut sementem feceris, ita metes", "text": "La locuzione latina ut sementem feceris, ita metes (letteralmente \"come avrai seminato, cos\u00ec mieterai\") \u00e8 usata per evidenziare la prevedibilit\u00e0 delle conseguenze di determinate azioni umane, svolgendo l'eziologia di un effetto in genere sgradito come responsabile dello stesso che lo patisce per averlo egli stesso causato indirettamente ma appunto prevedibilmente.\nLa formulazione evidenzia il rapporto di anteriorit\u00e0 del verbo seminare, rispetto all'azione del mietere, che appare molto pi\u00f9 formale in latino tramite l'uso della \"consecutio temporum\" rispetto alla traduzione italiana: si raccoglier\u00e0 infatti ci\u00f2 che si sar\u00e0 seminato prima, a significare che c'\u00e8 sempre un rapporto di causa-effetto tra le azioni compiute dall'uomo.\nLa locuzione in oggetto appare nel trattato \"De oratore\" (2, 65, 261) di Cicerone. Il contesto della frase \u00e8 il seguente:\nTale espressione \u00e8 stata usata con forme poco dissimili anche e precedentemente da Aristotele, \"Retorica\" (1406b, 10); da Platone, \"Fedro\" (260cd) ed altri: Antifonte, Gorgia e Gregorio di Cipro.\nNella Bibbia (Osea 8, 7) si trova il proverbio \"chi semina vento raccoglie tempesta\" (in latino \"qui ventum seminabunt et turbinem metent\"), che \u00e8 riferito alle conseguenze inevitabilmente di segno negativo generate da chi agisce in maniera iniqua e che si manifesteranno in misura maggiore rispetto alle azioni malvagie compiute."}
{"id": "291016", "revid": "709565", "url": "https://it.wikipedia.org/wiki?curid=291016", "title": "Paolo Roversi (scrittore)", "text": "Biografia.\nMantovano di origine, nel 1999 si laurea in Storia contemporanea all'Universit\u00e0 di Nizza Sophia Antipolis con una tesi sull'occupazione italiana in Costa Azzurra durante la seconda guerra mondiale.\nStudioso di Charles Bukowski, alla sua opera ha dedicato tre libri: la prima biografia italiana scritta con l'aiuto di Fernanda Pivano, un romanzo con protagonista lo scrittore stesso (\"Taccuino di una sbronza\", da cui, nel 2009, \u00e8 stato tratto uno spettacolo teatrale) ed un libro di aforismi pubblicato nel 1997 nella collana \"Millelire\" Stampa Alternativa\nGiallista, \u00e8 uno degli esponenti del cosiddetto \"noir metropolitano\", ha pubblicato sei romanzi per adulti ed uno per ragazzi che hanno come protagonista il giornalista \"hacker\" Enrico Radeschi.\nHa scritto un libro-guida su Mantova e la sua gente, un volume umoristico sulla professione dell'informatico e nel 2010 una guida sui misteri di Milano.\nHa collaborato con riviste e giornali come \"Corriere della Sera\", \"Rolling Stone\", \"Diario\", GQ, \"Detective Magazine.\"\nHa scritto soggetti per la televisione come ad esempio per la serie dieci e undici di \"Distretto di Polizia\".\n\u00c8 fondatore e direttore della rassegna dedicata al giallo e al \"noir\" NebbiaGialla Suzzara Noir Festival che si svolge dal 2007 ogni primo week-end di febbraio a Suzzara e del festival Milano in Bionda nato nel 2008.\nNel 2010 ha ideato il Premio NebbiaGialla per la letteratura noir e poliziesca.\nDirige il web press e casa editrice digitale MilanoNera, sito dedicato interamente alla letteratura gialla.\nVive a Milano e i suoi romanzi sono tradotti in Spagna, Francia, Germania, Polonia, Serbia, Repubblica Ceca, Repubblica Slovacca e Stati Uniti.\nOpere.\nRomanzi.\nRomanzi con protoaganista la profiler Gaia Virgili"}
{"id": "291028", "revid": "110157", "url": "https://it.wikipedia.org/wiki?curid=291028", "title": "Le ricette di Pepe Carvalho", "text": "Le ricette di Pepe Carvalho (\"Las recetas de Carvalho\") \u00e8 un libro di Manuel V\u00e1zquez Montalb\u00e1n pubblicato in Spagna nel 1988 e, tradotto da Hado Lyria in italiano, da Feltrinelli nel 1994. In Italia ISBN 978-88-07-42070-2\nDopo quattordici volumi tra romanzi e raccolte di racconti aventi per protagonista l'investigatore Galiziano, lo scrittore catalano V\u00e1zquez Montalb\u00e1n, \"gourmet\" come il personaggio letterario da lui creato e gi\u00e0 autore nel 1981 di un altro libro di ricette che ha riscosso ampio consenso di pubblico - \"Ricette immorali\" -, pubblica questo curioso volume in cui sono raccolte le ricette di 120 piatti citati nei quattordici volumi precedenti della serie di Pepe Carvalho. Per ogni piatto oltre agli ingredienti e alle modalit\u00e0 di preparazione il volume riporta il passo del romanzo o del racconto in cui il piatto \u00e8 citato."}
{"id": "291029", "revid": "74801", "url": "https://it.wikipedia.org/wiki?curid=291029", "title": "Mariahilf", "text": "Mariahilf () \u00e8 il sesto distretto di Vienna, in Austria."}
{"id": "291030", "revid": "15431", "url": "https://it.wikipedia.org/wiki?curid=291030", "title": "Mariahilf (Vienna)", "text": ""}
{"id": "291039", "revid": "46291", "url": "https://it.wikipedia.org/wiki?curid=291039", "title": "Escobaria", "text": "Escobaria \u00e8 un genere di piante succulente appartenente alla famiglia delle Cactaceae; comprende circa 23 specie ha solitamente forma globosa e cespitosa, presenta tubercoli con solco longitudinale come le \"Coryphantha\". Originario del sudest del Canada, degli Stati Uniti meridionali ed orientali e del nordest del Messico.\nFiorisce in primavera-estate, i fiori hanno forma di imbuto e sono generalmente giallastri o tendenti al rosa.\nColtivazione.\nLe \"Escobaria\" sono molto sensibili al marciume, per cui occorre un terreno molto drenante e molta attenzione a non eccedere con le annaffiature.\nLe temperature invernali non dovrebbero scendere sotto i 5\u00a0\u00b0C, ma quasi tutte le specie sopportano brevi gelate. Alcune specie invece sopportano temperature di -7\u00a0\u00b0C (\"Escobaria minima\") e -30\u00a0\u00b0C (\"Escobaria missouriensis\" ed \"Escobardia vivipara\").\nLa propagazione pu\u00f2 avvenire per pollone o talea, la semina non \u00e8 facile."}
{"id": "291043", "revid": "767487", "url": "https://it.wikipedia.org/wiki?curid=291043", "title": "Progressivit\u00e0 tributaria", "text": ""}
{"id": "291045", "revid": "15756", "url": "https://it.wikipedia.org/wiki?curid=291045", "title": "Aeroporto di Foligno", "text": "L'Aeroporto di Foligno (ICAO: LIAF), o Aeroporto Foligno-Spoleto (anche detto Aeroporto di Foligno-Sant'Eraclio o Aeroporto di Foligno-Sterpete), \u00e8 oggi un aeroporto civile che, come programmato dalla regione Umbria, ha una funzione integrativa e complementare a quella dell'altro aeroporto umbro, in particolare a supporto del Centro Nazionale di Protezione Civile di Foligno (anche in funzione di sede di una flotta aerea della Protezione Civile e scuola piloti della Protezione Civile), sviluppo del turismo aereo e dell'istruzione piloti attraverso il locale aeroclub e la scuola di volo, funzioni di supporto alle industrie aeronautiche presenti a Foligno; e, come programmato dal Comune di Foligno, per voli charter, low cost, aerotaxi e soprattutto per voli cargo a supporto della piastra logistica e centro intermodale che si stanno realizzando nelle adiacenze e nel perimetro aeroportuale lungo la Ferrovia Roma-Ancona, la superstrada Flaminia e immediate vicinanze del nodo stradale e ferroviario di Foligno.\nDal 2005 la storica pista in erba, 17/35, di 2.200\u00a0m x 60\u00a0m (+200\u00a0m +200\u00a0m di \"overrun\"), non esiste pi\u00f9, \u00e8 stata sostituita da una nuova pista in cemento con rivestimento in asfalto di 1660\u00a0m (comprese le testate) x30\u00a0m (130\u00a0m ogni testata, +200\u00a0m +200\u00a0m di \"overrun\" in erba) inaugurata il 10 settembre 2006. Esiste anche una seconda pista, in erba, 17GLD/35GLD, di 1230\u00a0m x 30\u00a0m di lunghezza.\nL'Aeroporto di Foligno appartiene alla direzione circoscrizionale aeroportuale (D.C.A.) \"Ancona-Pescara\", ATS giurisdizionale di Roma-Urbe.\nIl 12 giugno 2008 \u00e8 stato inaugurato un servizio antincendio effettuato da una prima flotta composta da 6 idrovolanti Air Tractor AT-802F \"Fire Boss\", appartenenti ad una compagnia privata convenzionata con la Protezione Civile; . In collegamento con tale servizio \u00e8 anche prevista a Foligno la relativa assistenza tecnica di manutenzione; contestualmente dovrebbe anche essere attivata una scuola piloti della Protezione Civile. Dall'estate 2008 l'aeroporto di Foligno \u00e8 anche sede degli elicotteri antincendio della Regione Umbria.\nCaratteristiche delle piste..\nRWY 17/35.\nLa pista principale, in cemento con rivestimento in conglomerato bituminoso speciale, ha un orientamento di 170\u00b0/350\u00b0 ed una lunghezza totale di 1660\u00a0m, di cui i primi 130\u00a0m per ogni testata (per un totale di 260\u00a0m), sono considerati SWY (\"stopway\", zona di arresto), la larghezza \u00e8 quella regolamentare di 30\u00a0m, le CWY hanno larghezza e lunghezza di 130\u00a0m. Tutte le dimensioni sono identiche per entrambe le testate: le dimensioni della \"strip\" (striscia di rispetto della pista) sono regolamentari di 1480x80\u00a0m, tutta la larghezza della \"strip\" \u00e8 considerata CGA (\"Cleared and Grounded Area\", area pulita e livellata), la RESA (\"runway end safety area\", area di sicurezza di fine pista) \u00e8 di 90x60\u00a0m, la TODA (\"take-off distance available\", distanza disponibile per il decollo) e l'ASDA (\"Accelerate-stop distance available\", distanza disponibile per accelerazione-arresto) sono di 1530\u00a0m.\nL'elevazione della RWY per atterraggio di precisione \u00e8 di 730 ft per la 17 e 695,5\u00a0ft per la 35\nLa resistenza della pista \u00e8 classificata 36/A/X/T.\n\u00c8 presente un impianto PAPI a quattro luci (\"precision approach path indicator\", indicatore di planata per avvicinamenti di precisione) su entrambe le testate.\nLa pista \u00e8 inoltre stata predisposta per gli impianti delle luci di avvicinamento e luci pista, necessari al volo notturno.\nIl comune di Foligno ha previsto il prolungamento della pista a 2300\u00a0m.\nLa pista di rullaggio \"A\" collega il piazzale \"A\" alla pista principale, \u00e8 in asfalto, ha una larghezza regolamentare di 15\u00a0m ed una resistenza classificata 36/A/X/T.\nRWY 17GLD/35GLD.\n\u00c8 la pista secondaria, dedicata essenzialmente al volo a vela, ha la superficie in erba, orientamento parallelo a quello della pista principale, lunghezza di 1100\u00a0m e larghezza di 30\u00a0m, anche TODA e ASDA sono di 1100\u00a0m.\nL'elevazione della RWY per atterraggio di precisione \u00e8 di 722\u00a0ft per la 17 e 695,5\u00a0ft per la 35\nProcedure di avvicinamento.\nIl circuito di traffico si svolge ad ovest per i velivoli a motore e ad est per gli alianti.\nIn fase di avvicinamento va stabilito il contatto con \"Foligno radio\" sulla frequenza di 119,55 MHz.\n\u00c8 vietato l'utilizzo contemporaneo di entrambe le piste.\n\u00c8 vietata l'attivit\u00e0 di ultraleggeri.\nServizi ed operatori.\nAttualmente i servizi presso l'Aeroporto di Foligno sono: rifornimento benzina \"Avio\" e kerosene, officina, ricovero aeromobili, bar, ristorante, taxi, autonoleggio, oltre alle scuole di volo a motore e volo a vela gestite dall'Aeroclub Foligno. Adiacente all'aeroporto si trova attualmente la Sezione Operativa di Foligno dell'Ufficio delle Dogane.\nAllo stato attuale, gli operatori privati che svolgono la propria attivit\u00e0 specifica all'interno dell'aeroporto di Foligno sono: \"Aeroclub Foligno\", \"Associazione piloti sportivi\", \"Associazione Arma Aeronautica\", Officine Meccaniche Aeronautiche S.p.A. (O.M.A.), MB Avio, New Avio e \"Sicurezza, Protezione ed Ambiente Srl\" (che si occupa di servizi antincendio).\nStoria.\nGli albori dell'aviazione, la prima guerra mondiale, lo scalo passeggeri.\nDalla met\u00e0 dell'Ottocento don Abdon Menecali, sacerdote, patriota e pioniere dell'aviazione (nato a Todi il 18 maggio 1827) condusse a Foligno, dove viveva, vari esperimenti con macchine volanti (ovvero gli aeromobili, o pretesi tali, che precedettero il primo aereo dei fratelli Wright). Era soprannominato il \"Prete volante\".\nNel 1907 Domenico Micheli, proprietario di uno dei primi cotonifici industriali, a Scopoli (frazione di Foligno), in collaborazione con l'ingegner Ulivi costru\u00ec uno tra i primi aeroplani al mondo, a cui diede il nome di una delle proprie figlie, \"Maria\". L'aereo venne collaudato dal sarto del paese, tale Antonio Bellatreccia, ma dopo vari incidenti fu irrimediabilmente distrutto. Rimangono solo alcune foto dell'epoca e qualche pezzo meccanico dell'aereo. L'aereo era progettato su un modello Bl\u00e9riot era lungo 7,2\u00a0m e con apertura alare di 8,02\u00a0m, pesava a vuoto 225\u00a0kg e montava un motore Anzani.\nL'area dell'aeroporto fu sede di esercitazioni militari dalla met\u00e0 del Settecento (lanci di aerostati avvenivano anche dal Parco dei Canap\u00e8), l'aeroporto di Foligno ebbe origine ai primordi dell'aviazione, negli anni ottanta dell'Ottocento: in quel periodo (1882 e 1892) vi si svolsero grandi esercitazioni militari con aerostati, la partecipazione di 50.000 uomini e la presenza del re Umberto I. Dall'inizio del XX secolo vi volarono i primi aerei. Raid aerei vi si svolsero annualmente dal 1911.\nDurante la Prima guerra mondiale vi era molto attivo dall'agosto 1916 il distaccamento di Foligno del \"Battaglione Squadriglie Aviatori, Sezione Difesa Antiaerea\" dotato di Farman 14 che nel gennaio 1917 aveva 2 piloti, tra cui il comandante era il Sottotenente Prospero Freri ed in febbraio 4 piloti che disponevano anche dei Farman con motore Colombo.\nNel 1926 la pista, di 770 m \u00d7 640\u00a0m, fu recintata. Dal 1927 al 1934 fu utilizzato come scalo passeggeri, soprattutto dagli Junkers G24 ge della compagnia aerea Societ\u00e0 Anonima Transadriatica (e compagnie eredi di questa) sulla rotta Roma-Venezia-Vienna.\nLa scuola, la seconda guerra mondiale, l'AUSA.\nNel 1934 fu costituita una Scuola di Pilotaggio e costruito un primo hangar, un magazzino e la stazione radio. nel 1935 fu istituita la Scuola Militare per Allievi Ufficiali e Sottufficiali Piloti della Regia Aeronautica, costruiti altri due hangar ed una palazzina. Negli anni immediatamente successivi l'aeroporto \u00e8 oramai una struttura armata, vengono costruite altre palazzine, alloggi, hangar, depositi di carburante e magazzini, costruita la torre di controllo sopra la palazzina comando e la pista venne prolungata fino a 2.200\u00a0m (lunghezza per allora enorme) ed illuminata per il volo notturno. All'epoca gli impianti e la pista erano tra i migliori d'Italia.\nDal 1936 operava con i Breda Ba.28.\nNel 1939 l'aeroporto venne intitolato al Sottotenente Pilota Giorgio Franceschi, Medaglia d'oro al valor militare. Impulso venne dato nel periodo bellico dalle industrie aeronautiche dell'Aeronautica Umbra S.A. che produceva su licenza il famoso S.M.79 \"Sparviero\", soprannominato \"il Gobbo maledetto\", e il S.M.81 e che svilupp\u00f2 anche propri progetti, come il caccia AUT 18.\nNegli stessi anni vennero istituite la Scuola Addestramento Caccia e la Scuola Caccia Intercettori, nonch\u00e9 una sezione antiparacadutista a difesa dell'aeroporto stesso. In questo periodo l'Aeroporto di Foligno \u00e8 tra i pi\u00f9 importanti aeroporti militari italiani come struttura, ma non dal punto di vista bellico, perch\u00e9 a causa della posizione molto aperta e della vicinanza alla citt\u00e0, era militarmente poco difendibile. A fine anno del 1943 gli impianti aeroportuali vennero distrutti quasi completamente dai tedeschi in ritirata.\nDal dopoguerra ai giorni nostri.\nFino al 1947 resta \"presidio aeronautico\", successivamente \"Aeroporto militare custodito\". Negli anni cinquanta fu istituita la linea passeggeri Roma-Foligno-Ancona che per\u00f2 ebbe vita brevissima.\nIl 26 giugno 1952 all'aeroporto di Foligno avvenne il primo dirottamento aereo nella storia dell'aviazione su di un aereo di linea passeggeri. Vi atterr\u00f2 infatti un Douglas DC-3 Dakota delle linee aeree Jugoslave che effettuava il collegamento tra Zagabria e Pola e che fu dirottato su Foligno. A bordo vi erano 27 passeggeri, tra cui 4 membri dell'equipaggio e i 3 dirottatori, operai di Zagabria, che chiesero asilo politico.\nAgli inizi degli anni settanta l'aeroporto di Foligno viene designato dai programmi del Ministero dei trasporti quale \"Aeroporto Regionale Umbro,\" scalo per voli di linea a breve e medio raggio (venne anche avviata per brevissimo tempo una linea passeggeri regionale Roma-Foligno-Ancona), preferendolo a quello di Sant'Egidio per ragioni tecniche e logistiche (posizione, misure della pista in essere e potenziali, centralit\u00e0, adiacenza a nodi ferroviari e stradali, vicinanza alla citt\u00e0, ecc.), ma poco dopo, il Consiglio Regionale Umbro capovolse la scelta per motivi politici e a causa della maggior vicinanza di Sant'Egidio al capoluogo regionale.\nNegli anni novanta diventa aeroporto civile gestito direttamente dall'ENAC, l'Aeronautica Militare mantiene per\u00f2 la sua presenza all'interno del perimetro aeroportuale con un UST (Ufficio Sorveglianza Tecnica) - oggi \"9\u00ba Servizio Tecnico Distaccato\" - presso le Officine Meccaniche Aeronautiche S.p.A. (O.M.A.).\nNel 1994 si \u00e8 costituito il \"Consorzio per la gestione dell'aeroporto di Foligno\", di cui \u00e8 attualmente presidente il sindaco di Foligno.\nNell'estate 2003, sull'Aeroporto di Foligno, appositamente attrezzato, il 50\u00ba Gruppo di volo della 46\u00aa Brigata aerea di Pisa, ha effettuato una serie di voli di addestramento e prova con velivoli C-130J \"Hercules\" utilizzando la vecchia pista in erba, considerata dai tecnici dell'Aeronautica unica per le ottime qualit\u00e0 di orientamento, posizione, misure, resistenza e drenaggio. Lo scopo era quello di testare le capacit\u00e0 di mezzi e personale in vista di un loro utilizzo in zone del mondo in cui sono impegnati contingenti militari italiani.\nTra i vari voli di stato effettuati dopo la realizzazione della nuova pista, particolare significato \u00e8 quello effettuato, il 26 settembre 2007, dal Presidente della Repubblica, Giorgio Napolitano, in visita ufficiale in Umbria in occasione del decennale del terremoto di Umbria e Marche, con un Falcon 900EX del 31\u00ba stormo dell'Aeronautica Militare.\nIl 29 luglio 2016 \u00e8 stato inaugurato un nuovo impianto di rifornimento di carburante per aeromobili con distribuzione di benzina Avio e kerosene.\n\u00c8 in fase di completamento, da parte dell'ENAC, una nuova palazzina per i servizi e le sedi degli operatori.\nProgrammi di sviluppo.\nDal 2003, grazie ad una convenzione tra ENAC e Comune di Foligno, si sta procedendo ad un ammodernamento e potenziamento dell'aeroporto, a cui partecipano anche privati. Il primo intervento \u00e8 stato la realizzazione di una nuova pista in cemento con rivestimento in asfalto speciale, infrastruttura inaugurata il 10 settembre 2006. Sono attualmente in costruzione nuovi hangar, l'illuminazione della pista ed altre infrastrutture; sono in corso la procedura e gli interventi necessari per innalzare l'attuale categoria antincendio dal 2\u00ba al 4\u00ba livello ICAO.\nA fine dicembre 2008 \u00e8 stata completata la realizzazione di una nuova recinzione lungo tutto il perimetro del sedime aeroportuale.\nPer permetterne l'uso da parte di aeromobili di maggiori dimensioni, \u00e8 previsto l'allungamento della nuova pista a 2300\u00a0m e l'ampliamento dei piazzali di sosta degli aeromobili. \u00c8 pure in corso, presso l'ENAC, la procedura per aprire l'aeroporto al traffico commerciale.\nL'ENAC ha annunciato di essere disponibile a cedere la gestione dell'aeroporto ad una compagnia cargo. La protezione civile ha annunciato di voler a breve creare a Foligno una scuola di formazione per i propri piloti.\nA settembre 2013 \u00e8 stato approvato un piano (finanziato dall'ENAC per un valore di 500\u00a0000 euro) che prevede entro 6-7 mesi la realizzazione di una nuova palazzina servizi e di una bretella di collegamento tra gli hangar e la pista di volo. Tutto ci\u00f2, unito alla prossima realizzazione della piastra logistica a sud dell'aeroporto, porteranno lo scalo a ricoprire un ruolo chiave per quanto concerne l'aeroturismo ed il trasporto merci.\n\u00c8 prevista a breve la creazione di una societ\u00e0 di gestione dell'aeroporto e l'individuazione di un gestore unico aeroporto - piastra logistica/interporto.\nL'Aeroclub ed altre associazioni.\nNel 1964 si costituisce l'Aeroclub Foligno e prende vita una fiorente scuola piloti; il 28 marzo 1968 si costituisce la Sezione di Foligno dell'Associazione Arma Aeronautica; nel 1976 vi si avvia l'attivit\u00e0 di volo a vela con relativa scuola. Negli anni novanta si \u00e8 anche costituita l'\"Associazione Piloti Sportivi\".\nNel 1977 presso la scuola di volo a motore dell'Aeroclub Foligno, consegu\u00ec il brevetto di pilota civile l'attore e olimpionico di nuoto Carlo Pedersoli, meglio noto come Bud Spencer che poi gir\u00f2 all'aeroporto di Foligno anche alcune scene di suoi film. Tra i vari altri personaggi noti che hanno conseguito il brevetto di pilota civile a Foligno, oltre a molti piloti Alitalia, l'ex presidente della Regione Umbria, Maria Rita Lorenzetti, che \u00e8 stata anche presidente dell'Aeroclub Foligno.\nNel 2011, con l'organizzazione dell'Aeroclub, l'aeroporto di Foligno fu sede della 26-esima edizione dei Campionati del mondo FAI di acrobazia aerea."}
{"id": "291048", "revid": "1543377", "url": "https://it.wikipedia.org/wiki?curid=291048", "title": "La macchina del tempo (romanzo)", "text": "La macchina del tempo (\"The Time Machine\") \u00e8 un romanzo di fantascienza di H. G. Wells, pubblicato per la prima volta nel 1895.\n\u00c8 una delle prime storie ad aver portato nella fantascienza il concetto di viaggio nel tempo basato su un mezzo meccanico, inaugurando un intero filone narrativo che ha avuto particolare fortuna nel XX secolo.\nSar\u00e0 proprio nel 1895 che Wells otterr\u00e0 il successo dando alle stampe \"La macchina del tempo\", \"La visita meravigliosa\" e \"Il bacillo rubato e altri casi\", considerate le sue prime opere rivolte al grande pubblico. L'anno dell'affermazione letteraria di Wells coincide casualmente con l'anno di morte del suo maestro Thomas Henry Huxley e con quello del matrimonio con la sua alunna Amy Catherine Robbins.\nStoria editoriale.\nBench\u00e9 \"La Macchina del tempo\" sia una delle opere pi\u00f9 famose e innovative di H. G. Wells, essa trae spunto da un'altra opera dello scrittore, \"Gli argonauti del tempo\" (\"The Chronic Argonauts\"), un racconto di fantascienza pubblicato per la prima volta in tre parti (secondo altre fonti due parti) rispettivamente in aprile, maggio e giugno 1888 sul \"The Science Schools Journal\", giornale scolastico del Royal College of Science. Oltre al racconto fantascientifico, l'opera trae spunto da un breve saggio intitolato \"The Universe Rigid\". L'opera trae a sua volta spunto nel 1885 - 1887, periodo di frequentazione della \"Debating Society\" degli studenti, dove Wells senti parlare dell'idea di una cornice quadridimensionale per una nuova apprensione dei fenomeni fisici, che in seguito port\u00f2 lo scrittore a redigere il manoscritto, \"L'universo rigido\".\nNell'inverno del 1890-91, dopo essersi laureato, Wells riprese un periodo di piacevole serenit\u00e0 intellettuale in cui la mente poteva permettersi di elaborare un'idea per giorni e giorni, in questo periodo scrisse il saggio \"The Rediscovery of the Unique\" che venne stampato da Frank Harris allora editore della rivista Fortnightly Review (luglio 1891).\nIl successo ebbe l'effetto di stuzzicare l'appetito per la stampa, portando Wells a sottoporre all'attenzione di Harris, un secondo articolo, \"L'Universo Rigido\", che l'editore sped\u00ec immediatamente alle stampe, leggendone il contenuto soltanto nella stampa di prova. L'opera fu giudicata da Harris incomprensibile, cosa che diede modo a Wells di scartare l'idea della possibile teoria scientifica, rielaborandola sul piano fantascientifico.\nGrazie a queste opere a Wells si present\u00f2 una grande occasione quando il direttore del \"National Observer\", Ernest Henley, lo contatt\u00f2 per una serie di articoli vagamente connessi ai viaggi nel tempo. A partire da marzo fino a giugno 1894 vennero pubblicate sette puntate sotto il titolo di \"The Time Traveller's Story\", l'opera non vedr\u00e0 la pubblicazione della conclusione della storia, in seguito al passaggio di Hentley al \"New Review\". Hentley passato alla nuova testata si rivolse nuovamente a Wells, chiedendogli di revisionare la sua idea sui viaggi nel tempo, pubblicando da gennaio a maggio in cinque puntate il romanzo col titolo di \"The Time Machine\" e persuadendo William Heineman a pubblicare la storia come libro, quella che nel 1895 sarebbe diventata la prima edizione de \"La macchina del tempo\".\nSebbene il primo romanzo in formato libro sia generalmente accreditato all'edizione \"Heinemann\" (29 maggio 1895), il 7 maggio la Henry Holt and Company pubblica l'opera di Wells in formato \"hardcover\", si tratta di fatto della prima edizione di \"The Time Machine\" in un unico volume, l'opera \u00e8 accreditata a H. S. Wells.\nNonostante Wells sia generalmente accreditato come divulgatore del concetto di viaggio nel tempo, utilizzando un veicolo che consente a un operatore di viaggiare intenzionalmente e selettivamente, il breve racconto di Edward Page Mitchell del 1881, \"L'orologio che and\u00f2 al contrario\" (The Clock that Went Backward) anticipa il concetto incentrando la storia su un orologio che permette a una persona di viaggiare indietro nel tempo.\nPossibili fonti di ispirazione.\nIn un saggio del 1880 di Charles Howard Hinton intitolato \"Che cosa \u00e8 la quarta dimensione?\", l'autore sugger\u00ec che i punti che si muovono nello spazio a tre dimensioni potrebbero essere immaginati come intersezioni successive di una statica disposizione quadridimensionale delle linee passanti attraverso un piano tridimensionale, un'idea che ha anticipato le nozioni di \"linea oraria\" (\"world line\") e di \"quarta dimensione assimilabile al tempo\" presenti nella teoria della relativit\u00e0 di Albert Einstein, nonostante Hinton non se lo fosse aspettato e l'articolo fosse soprattutto incentrato sulle possibilit\u00e0 di una quarta dimensione spaziale. Nello scritto Hinton si occupa dell'idea della quarta dimensione come spazio piuttosto che come tempo. L'argomento mostrato geometricamente propone che un'estensione da un quadrato a un cubo sia essenzialmente lo stesso tipo di estensione che da una linea a un quadrato, Wells lavora da queste idee sulla prima pagina di La Macchina del tempo. Nel 1934 Wells scrisse nella sua autobiografia che mentre studiava per diventare uno scienziato, sent\u00ec parlare e impose l'idea di una cornice quadridimensionale per una nuova apprensione dei fenomeni fisici, che successivamente diede una cornice per la sua prima fantasia scientifica. Nella prefazione curata da Wells nell'edizione del 1931, Wells afferma che l'idea sviluppatasi nella \"Macchina del tempo\" non \u00e8 mai stata una sua peculiare idea, il che suggerisce che Wells avesse sentito parlare del lavoro di Hinton sul tempo come una dimensione.\nLe prime pagine dell'opera di Wells mostrano chiaramente lo stesso modo di pensare di Hinton. Il protagonista spiega la quarta dimensione in termini di geometria, ma questa \u00e8 sviluppata in modo che la quarta dimensione sia vista come temporale piuttosto che spaziale. Gli effetti sono gli stessi, come afferma Hinton che \"un corpo a quattro dimensioni apparirebbe all'improvviso come un corpo completo e finito, e come all'improvviso scomparir\u00e0, non lasciando alcuna traccia di s\u00e9 stesso, nello spazio ...\".\nHinton in seguito introdusse un sistema di cubi colorati attraverso lo studio del quale era possibile imparare a visualizzare lo spazio quadridimensionale (\"Casting out the Self\", 1904). Il sistema richiedeva molto esercizio, e in seguito qualcuno sostenne che questi cubi avevano portato pi\u00f9 persone brillanti alla follia.\nI \"racconti scientifici\" di Hinton, compreso \"Che cosa \u00e8 la quarta dimensione?\" e \"Un mondo piatto\", furono pubblicati in una serie di nove opuscoli da Swan Sonnenschein &amp; Co., tra il 1884 e il 1886. Nell'introduzione a \"Un mondo piatto\", Hinton si rifer\u00ec al recente \"Flatlandia: Racconto fantastico a pi\u00f9 dimensioni\" di Edwin Abbott Abbott, spiegando che aveva un disegno simile ma un'intenzione differente. Secondo Hinton, Abbot usava le storie come un palcoscenico su cui mettere la sua satira e le sue lezioni, mentre Hinton nel suo lavoro diceva di volere soprattutto ragionare sui fatti concreti. Il mondo di Hinton esisteva pi\u00f9 sulla superficie di una sfera che sulla superficie di un piano. Strinse ancor pi\u00f9 il suo collegamento ad Abbott scrivendo \"Un episodio su Flatlandia: o come un semplice quadrato scopr\u00ec la terza dimensione\", del 1907.\nTrama.\nNell'Inghilterra di fine Ottocento, un eccentrico scienziato e inventore, grande conoscitore di fisica e meccanica, racconta ai suoi pi\u00f9 stretti amici di aver trovato il modo di viaggiare nel tempo, ma il suo racconto non viene creduto.\nPochi giorni dopo, durante una cena molto importante a casa sua, il protagonista ricompare in uno stato veramente terrificante: oltre al colorito pallido e all'espressione sconvolta tutto il suo corpo \u00e8 ricoperto di ferite e cicatrici e i suoi abiti sono sporchi e distrutti.\nEgli racconta di aver costruito un mezzo in quarzo e avorio capace di viaggiare avanti e indietro nel tempo, ma non nello spazio, e di aver navigato lungo la corrente del tempo fino a raggiungere l'anno 802.701, periodo in cui l'umanit\u00e0 gli si \u00e8 presentata divisa in due tronconi differenti, dei quali la prima che incontra sono gli \"Eloi\" (\"Eloj\" nell'originale), creature fragili, infantili, gentili e pacifiche che conducono una vita di divertimento, di distrazione e di scarsa attivit\u00e0 intellettuale.\nTra le genti degli \"Eloi\" stringer\u00e0 una particolare amicizia con la giovane \"Weena\", che aveva precedentemente salvato dalla morte per annegamento.\nSuccessivamente, quando scopre che la sua macchina del tempo \u00e8 stata rubata, il viaggiatore nel tempo s'imbatte nei \"Morlocchi\" (\"Morlock\" nell'originale), esseri mostruosi e ripugnanti che vivono nelle viscere della Terra, che escono la notte per cibarsi delle carni degli \"Eloi\", da loro accuditi e allevati come bestie da macello.\nDopo duri scontri con i \"Morlocchi\" e grandi insistenze presso gli \"Eloi\", l'inventore si addentra nel loro mondo sotterraneo e scopre la verit\u00e0 nonostante impieghi molto tempo per capire di quale \"animale\" \u00e8 la misteriosa carne. Si reca quindi nel palazzo di porcellana verde, che scoprir\u00e0 essere un museo, per cercare nuove armi per combattere i Morlocchi, ma, non trovando munizioni per i fucili in quella sala, si accontenta di un pacchetto di fiammiferi e di una leva rotta. Nella notte i Morlocchi tendono un agguato all'inventore, che ingaggia una lotta contro questi, i quali temono la luce, ma Weena perde la vita. Perso ogni interesse per quell'epoca, si addentra nella Bianca Sfinge per recuperare la sua macchina del tempo. I Morlocchi gli tendono un agguato, ma il viaggiatore riesce a sopravvivere e a riprendere la sua invenzione e a metterla in moto. Decide, cos\u00ec, di addentrarsi ancor di pi\u00f9 nel futuro e, notato un sole pi\u00f9 grande, pi\u00f9 freddo e di colore rosso, si ferma in un'epoca dove l'umanit\u00e0 si \u00e8 estinta e restano solo enormi crostacei e lepidotteri. Un ulteriore salto nel futuro lo porter\u00e0, durante un'eclissi, a constatare l'assenza di forme di vita (eccetto per una misteriosa forma animale simile a un pallone da football con dei tentacoli neri) in un pianeta ormai vecchio e alla fine dei suoi giorni. Infine riesce a tornare alla propria epoca d'origine.\nRaccontato quanto ha visto e vissuto, il viaggiatore rimonta sul suo mezzo e riprende a vagare nel tempo, senza per\u00f2 fare ritorno.\nAnalisi sociale.\nH.G. Wells concep\u00ec l'idea di \"La macchina del tempo\" come un'analisi accurata della societ\u00e0 britannica di epoca vittoriana.\nSi possono notare infatti le condizioni degli Eloi, i discendenti della classe dirigente di et\u00e0 vittoriana, dipinti come creature paradisiache cui non manca alcunch\u00e9, che vivono nel loro mondo fittizio di agio e benessere, ma nella realt\u00e0 accuditi in veri e propri allevamenti, mostrando agli occhi del lettore il decadentismo borghese e viceversa, i Morlocchi, discendenti degli operai sfruttati della medesima epoca, che vivono ancora nelle viscere della Terra, uscendo la notte per raccogliere gli Eloi migliori da usare per nutrirsi, mostrando il riscatto operaio sulla classe borghese.\nNonostante il riscatto sulla borghesia, Wells sembra voler sottolineare le differenze tra i due schieramenti sociali, come se la classe operaia si fosse riscattata solo in parte. Infatti se da un lato i Morlocchi allevano gli Eloi, e hanno una grande agilit\u00e0, dall'altra sono mostruosi e vulnerabili alla luce solare, stesso vale per gli Eloi, candidi e delicati ma allo stesso tempo assoggettati dai loro opposti. Ancora una volta l'evoluzionismo darwiniano si mostra agli occhi del lettore, dividendo le due specie sul piano biologico per cause di vita in differenti ambienti.\nQuesti due schieramenti sociali, per cause di vita in differenti ambienti, finiscono per distinguersi anche sul piano biologico: candidi e delicati gli \"Eloi;\" mostruosi, agili ma vulnerabili alla luce solare i \"Morlocchi\".\nAccoglienza e critica.\nGi\u00e0 nel 1893 Wells cominci\u00f2 a pubblicare circa 30 articoli, principalmente sul Pall Mall Gazette e ben presto molti redattori si proposero al futuro scrittore per offrirgli un ampio spazio per la rassegna di libri e per la critica. L'anno seguente, il direttore del \"Pall Mall Budget\" Lewis Hind, sugger\u00ec a Wells di utilizzare le sue conoscenze scientifiche per scrivere dei racconti, per le quali avrebbe ricevuto un compenso di 5 ghinee per ogni storia pubblicata.\nUn'altra grande occasione si present\u00f2 allo scrittore quando il direttore del \"National Observer\" Ernest Henley lo contatt\u00f2 per una serie di articoli e quando lo stesso direttore, passato al \"New Review\", chiese a Wells di revisionare la sua idea sui viaggi nel tempo, persuadendo William Heineman a pubblicarne la storia su un libro, quella che nel 1895 sarebbe diventata la prima edizione de \"La macchina del tempo\".\nSecondo Ferdinando Ferrara nella prefazione del libro \"Avventure di fantascienza\" del 1966, il grande successo letterario delle opere di Wells emerge per il grande pubblico nel 1895 con la pubblicazione di tre volumi:\nFino a prima di quest'anno, che segna la nascita dello scrittore e di alcuni dei suoi romanzi pi\u00f9 famosi e importanti, Wells si era limitato a poche opere insignificanti di carattere didattico o sperimentale. Questo enorme successo \u00e8 tangibile anche dalle annotazioni sul registro delle entrate che lo scrittore aggiorna minuziosamente.\nNell'arco di un solo anno l'ascesa diventa sempre pi\u00f9 rapida; i diritti dell'autore entro il 1896 gli frutteranno 50.000 \u00a3, fino ad arrivare a un massimo di 60.000 \u00a3 nel 1932 con la pubblicazione del libro \"The Outline of History\" del 1919.\nWells trova subito nella critica e presso il pubblico una forte accoglienza generata da un forte entusiasmo, ad esempio il direttore del celebre \"Pall Mall Gazette\" William Thomas Stead lo elogia scrivendo di lui: \u00abWells \u00e8 un genio\u00bb, anche altri periodici cominciarono a pubblicare articoli sullo scrittore, come il Review of Reviews che nel marzo 1895 scriver\u00e0 \u00abH. G. Wells is a man of genius.\u00bb. Altri due maestri del romanzo tardo vittoriano si apprestano a offrire la loro ammirazione e la loro amicizia allo scrittore, Joseph Conrad e James Joyce.\nConsiderazioni critiche generali.\nLe critiche su \"La macchina del tempo\" di H.G. Wells non hanno raggiunto conclusioni sul personaggio o sull'ispirazione del viaggiatore del tempo. Le opinioni divergono molto sulla personalit\u00e0 di questa figura centrale, con i critici che formano tre gruppi distinti, quelli che vedono il \"Viaggiatore del Tempo\" come un semplice esempio dello scienziato vittoriano, vittima inconsapevole delle sue stesse scoperte, quelli che lo vedono come un uomo scientifico, e quelli che lo trovano come una riflessione di Wells stesso o su qualche precedente personaggio mitico. Israel Zangwill, in una critica apparsa poco dopo la pubblicazione del romanzo riflette le opinioni del primo di questi gruppi, sostenendo che il viaggiatore del tempo \"si comporta esattamente come l'eroe di un romanzo sensazionale comune, con la sua ansia, la disperazione e i suoi continui appelli al destino \". Una parte considerevole della critica contemporanea concorda con questa visione. Robert J. Begiebing osserva che l'eroe di Wells \u00e8 una specie di personaggio Trickster, un apparente ciarlatano \"e mago piuttosto che uno scienziato, mentre John Batchelor definisce il \"Viaggiatore del Tempo\" come un personaggio ordinario, anonimo borghese.\nCritica di Israel Zangwill.\nIl 7 settembre 1895, poco dopo la pubblicazione de \"La macchina del tempo\", Israel Zangwill pubblic\u00f2 l'articolo \"Paradoxes of Time Travel\" (dalla colonna regolare \u201cWithout Prejudice,\u201d Pall Mall Magazine 7, pp.\u00a0153\u2013155, colonna pp.\u00a0151\u2013160) nella quale affermava di come gli scrittori sono alla costante ricerca di prospettare il futuro, con innumerevoli tentativi e infiniti romanzi pubblicati sul tema. Negli scritti sul tema, a volte il futuro \u00e8 grigio con prospettive evolutive e con le previsioni di un uomo post-storico, calvo, sdentato e caduto nella sua seconda infanzia, mentre a volte \u00e8 allegro e positivo, con ingenui scorci di una rinnovata et\u00e0 d'oro del socialismo e del sentimentalismo.\nConsiderazioni sull'opera.\nNel romanzo di Wells, la visione del futuro \u00e8 incline alla sua forma pi\u00f9 grave e pi\u00f9 scientifica della profezia, la nozione di un'umanit\u00e0 che degenera inevitabilmente alla semplice pressione del benessere fisico, anche se Zangwill sottolinea come questa non sia una nuova concezione, trovando riscontro negli scritti di Walter Besant con \"The Inner House\" e anche, seppur in parte nel \"National life and character\" di Charles Henry Pearson.\nZangwill prosegue nel suo articolo sottolineando come Wells si sia arricchito con l'invenzione dei Morlock, un tipo di umanit\u00e0 differenziato che vive sottoterra e si ciba delle specie pi\u00f9 morbide e graziose che vivono lussuosamente al sole, paragonando la creativa immaginazione a Jonathan Swift, non priva di riferimenti satirici \"al presente scontento\". e con una buona parte di ci\u00f2 che John Tyndall avrebbe chiamato \"immaginazione scientifica\", nell'ulteriore visione della fine di ogni cosa, una visione molto pi\u00f9 cupa e impressionante delle antiche immaginazioni dei veggenti biblici. \nConsiderazioni sul \"Viaggiatore\".\nIl \"Viaggiatore\", un indifferente libero pensatore, si comporta esattamente come l'eroe di un romanzo sensazionale (Sensation novel) comune, con la sua ansia e la sua disperazione e i suoi appelli al destino, quando si trova nel pericolo di dover rimanere nell'anno 802.701, nel quale ha viaggiato avventatamente; non gli verr\u00e0 mai in mente che nello stesso anno dovr\u00e0 ripetere le stesse dolorose esperienze, per non falsificare la visione del futuro, anche se non sembra che la lunga dispersione debba essere vivificata di nuovo. Inoltre, se avesse viaggiato indietro nel tempo, avrebbe riprodotto un passato che, per quanto riguardava la sua stessa apparizione con la sua macchina appena inventata, non sarebbe stato vergognoso, secondo le premesse su cui si basa l'argomento.\nSe il \"Viaggiatore\" si fosse ripresentato alla sua vita precedente, avrebbe dovuto esistere in due forme contemporaneamente, di diverse et\u00e0, creando un paradosso di co-esistenza, un'impresa che persino Sir Boyle Roche avrebbe trovato difficile.\nConsiderazioni sul \"Tempo\".\nQueste assurdit\u00e0 illustrano l'assurdo tentativo di affrontare la condizione fondamentale di identificare il tempo, e, nonostante qualche espediente metafisico, degno di Zenone di Elea con i suoi paradossi eleatici, l'opera di Wells con la sua macchina che attraversa il tempo, avanti o indietro, proprio come il tappeto volante de \"Le mille e una notte\" attraversano lo spazio, rimane una fantasia divertente.\nChe il tempo sia un'illusione \u00e8 una delle prime lezioni di metafisica; ma, anche se potessimo concretare il tempo come autonomo e irremovibile, come un vasto continuum che contiene tutto ci\u00f2 che \u00e8 accaduto e tutto ci\u00f2 che accadr\u00e0, un presente eterno, anche in questo caso introdurre un uomo che viaggia attraverso un oceano addormentato equivale a reintrodurre il concetto di Tempo che \u00e8 stato appena escluso. C'\u00e8 davvero pi\u00f9 difficolt\u00e0 a comprendere il presente che il passato o il futuro in cui il \"Viaggiatore\" si imbatte, nonostante questo c'\u00e8 un senso in cui l'esistenza continua e continua da tutti i tempi passati, almeno, pu\u00f2 essere colta dall'intelletto umano senza l'intervento della metafisica.\nUn esempio si pu\u00f2 trovare nelle stelle, la cui luce che raggiunge la Terra, potrebbe essere l'ultima testimonianza di un corpo celeste estintosi migliaia di anni fa, fattore legato alla velocit\u00e0 della luce si potrebbero percepire chiaramente gli avvenimenti sulla superficie, ritrovandosi cos\u00ec a guardare il passato nel presente fino ad arrivare a viaggiare per un dato anno attraverso lo spazio fino al punto in cui i raggi di quell'anno colpirebbero prima la nostra coscienza. Allo stesso modo, tutto il passato della Terra si sta ancora svolgendo, come un occhio concepito per stazionare nello spazio, e spostandosi ora in avanti per catturare il Medioevo, ora a ritroso per osservare Nerone che armeggia sul Grande incendio di Roma. I suoni della sua lira vibrano ancora da qualche parte negli spazi infiniti, perch\u00e9 questa \u00e8 l'unica Musica delle sfere, voci di generazioni svanite, che ancora turbano l'etere ondulatorio. \u00c8 tutto l\u00ec - ogni supplica, o grido di dolore o clamore di folli moltitudini; ogni mazzetto di canzoni oscene, ogni ninnananna in ogni lingua in cui le madri hanno scosso le loro ragazze a dormire, ogni singhiozzo di gioia o passione.\nTrasposizioni cinematografiche.\nAlla trama del romanzo sono direttamente ispirate due opere cinematografiche:\nVari altri film prendono ispirazione dall'opera di Wells, come il film \"L'uomo venuto dall'impossibile\" (\"Time After Time\", 1979) di Nicholas Meyer, sviluppando per\u00f2 trame originali.\nInfluenza culturale.\n\"La macchina del tempo\" pose immediatamente il suo giovane autore al centro di una grande attenzione.\nDivenuto presto immensamente popolare, il romanzo diffuse a livello internazionale la teoria \"quadrimensionale\", che accosta il tempo alle tre grandi dimensioni dello spazio (lunghezza, larghezza e altezza), rendendo conseguentemente plausibile e veritiera la possibilit\u00e0 di un viaggio nel tempo, fino ad allora pura illusione, divenuta cardine della fantascienza successiva.\nFumetti.\nNel numero 84 di Dylan Dog intitolato \"Zed\", Dylan Dog si trova, assieme a un medium il cui aspetto ricorda molto Christopher Lambert, in una sorta di Shangri-La extradimensionale. Entrato in un tempio, vede alcuni uomini che stanno mangiando della frutta. Quando chiede a uno di loro chi ha colto tutta quella frutta, uno di loro risponde che tutto quel cibo glielo portano i Morlock. Dylan Dog ipotizza dunque che il romanzo non sia frutto della fantasia di Wells, ma che lo scrittore abbia visto tutto con i suoi occhi.\nEdizioni.\nLa prima edizione italiana del 1902 titolava il romanzo \"Un'esplorazione del futuro\". Le successive edizioni hanno tutte per titolo \"La macchina del tempo\""}
{"id": "291058", "revid": "103675432", "url": "https://it.wikipedia.org/wiki?curid=291058", "title": "Giovanni Battista Alfano", "text": "Dopo l'eruzione del Vesuvio del 1906, divenne direttore dell'osservatorio sismico di Pompei dal 1907 al 1931, \u00e8 stato anche fondatore di un osservatorio sismico nel Seminario Maggiore di Napoli, nonch\u00e9 costruttore del primo sismografo oggi custodito presso l'osservatorio vesuviano (ma in attesa di definitiva collocazione).\n\u00c8 stato anche autore di testi di sismologia, vulcanologia, geofisica e meteorologia, allievo di Giuseppe Mercalli e collaboratore per alcune voci dell'Enciclopedia Italiana. Coltiv\u00f2 la parapsicologia,negli anni in cui,mediante la Societ\u00e0 Italiana di Metapsichica fondata da Cazzamalli e Servadio, questa disciplina veniva riconosciuta anche dallo Stato."}
{"id": "291062", "revid": "339392", "url": "https://it.wikipedia.org/wiki?curid=291062", "title": "Stati Uniti dell'America Centrale", "text": ""}
{"id": "291064", "revid": "14806", "url": "https://it.wikipedia.org/wiki?curid=291064", "title": "Paraffine", "text": ""}
{"id": "291067", "revid": "1924342", "url": "https://it.wikipedia.org/wiki?curid=291067", "title": "Lauri Yl\u00f6nen", "text": "Biografia.\nYl\u00f6nen inizi\u00f2 a suonare all'et\u00e0 di cinque anni il pianoforte e all'et\u00e0 di dodici anni la chitarra classica. A quindici anni form\u00f2 i Rasmus (successivamente divenuti The Rasmus) e lasci\u00f2 la scuola prima di finire le superiori per dedicarsi completamente al gruppo, che si esib\u00ec per la prima volta nel 1995. Da allora la musica \u00e8 stata la sua occupazione a tempo pieno. Con il gruppo ha pubblicato nove album in studio, il cui ultimo, \"Dark Matters\", \u00e8 uscito nel 2017.\nIl 30 marzo 2011 \u00e8 uscito il suo primo album da solista \"New World\", anticipato il 23 febbraio dal singolo \"Heavy\" e al quale sono seguiti i singoli \"She's a Bomb\", \"My Favourite Drug\" (le quali riprese sono state seguite dal bassista Eero Heinonen) e \"My House\".\nVita privata.\nIl 12 aprile 2008 ha avuto un figlio, Julius Kristian Yl\u00f6nen, dalla fidanzata Paula Vesala, cantante del gruppo PMMP. La coppia si \u00e8 sposata a Las Vegas l'8 novembre 2014 e ha registrato il matrimonio in Finlandia il 5 gennaio 2015. Il 29 settembre 2016 i due, tramite comunicato stampa, annunciano il divorzio dopo 12 anni di relazione.\nDalla fine del 2016 il cantautore ha una relazione con la ex modella e manager di immobili finlandese Katriina Mikkolan. La coppia ha un figlio, Oliver Yl\u00f6nen, nato il 29 dicembre 2017."}
{"id": "291069", "revid": "79520", "url": "https://it.wikipedia.org/wiki?curid=291069", "title": "Iperspazio", "text": "Con il termine matematico iperspazio, introdotto nella letteratura matematica da Arthur Cayley nel 1867, si designa in genere uno spazio avente un numero di dimensioni geometriche superiore alle 3 dimensioni dello spazio fisico: lo stesso spazio-tempo corrisponde ad un iperspazio a 4 dimensioni.\nIl termine \u00e8 stato utilizzato anche nella narrativa fantascientifica come un artificio per poter aggirare il limite della velocit\u00e0 della luce nel comune spazio tridimensionale, e poter cos\u00ec effettuare un viaggio interstellare pi\u00f9 veloce della luce, tipicamente a bordo di un'astronave.\nLo spazio-tempo come precursore del concetto di iperspazio.\nAlbert Einstein, con la teoria della \"Relativit\u00e0 ristretta\", fu il primo fisico ad introdurre e rendere fisicamente 'palpabile' al grande pubblico un iperspazio a quattro dimensioni (x,y,z,t), inglobando il tempo 't' nel comune spazio tridimensionale (x,y,z) e creando il famoso spazio-tempo einsteiniano. Anche se a prima vista ci\u00f2 pu\u00f2 apparire un semplice artificio matematico-geometrico, esso \u00e8 in realt\u00e0 una tangibile entit\u00e0, nel senso che con la nuova teoria la vecchia distanza tra due punti nello spazio assume ora un significato di distanza spazio-temporale unificata (non solo spazio, non solo tempo ma entrambi). Cos\u00ec il vecchio intervallo spaziale della fisica Newtoniana, ovvero quello che noi chiamiamo comunemente \"distanza\", viene rimpiazzato da un nuovo intervallo spazio-temporale: Einstein, postulando la costanza della velocit\u00e0 della luce in ogni condizione di moto relativo, giunse alla conclusione che in qualsiasi moto relativo tra due sistemi, come ad esempio la terra ed un'astronave in volo, l'intervallo I nello spazio quadridimensionale (x,y,z,t) si conserva.\nL'iperspazio nella fantascienza.\nIl viaggio nell'iperspazio (o attraverso di esso) \u00e8 spesso usato nelle storie di fantascienza. I pi\u00f9 noti esempi sono la saga di \"Guerre stellari\" o anche il ciclo della Fondazione di Isaac Asimov. In particolare l'iperspazio sarebbe una specie di foglio di universo nel quale le normali leggi della fisica non sembrano valere pi\u00f9. Nell'universo di \"Star Trek\" le astronavi sfruttano la propulsione a curvatura per raggiungere remoti sistemi stellari in pochi giorni o talvolta poche ore, e i tunnel spaziali (\"wormhole\") per viaggiare addirittura in quadranti diversi della nostra galassia.\nIperspazio geometrico.\nIl concetto di iperspazio inteso come artificio \"geometrico\" al fine di aggirare i limiti imposti dalla Relativit\u00e0 ristretta, si ritrova \"in nuce\" gi\u00e0 nel racconto \"I sogni nella casa stregata\" (1933) di Howard Phillips Lovecraft, sebbene non vi compaiano astronavi, ma \u00e8 compiutamente utilizzato e sviluppato l'anno seguente da Jack Williamson nel ciclo della \"Legione dello spazio\".\nEssenzialmente l'idea proposta \u00e8 che, sebbene due punti nello spazio a 3 dimensioni possano apparire molto distanti, gli stessi punti in un iperspazio con un numero superiore di dimensioni siano collegati da una traiettoria di lunghezza notevolmente pi\u00f9 breve. Ossia, quella che appare come geodetica in 3 dimensioni, non \u00e8 la vera geodetica nell'iperspazio.\nIn tal modo, pur non oltrepassando la velocit\u00e0 della luce, sarebbe possibile percorrere in tempi ragionevoli grandi distanze. \u00c8 chiaro che si tratta di un concetto in parte mutuato dalla relativit\u00e0 generale.\nIperspazio \"tachionico\".\nSuccessivamente il termine iperspazio \u00e8 stato usato nella fantascienza letteraria e cinematografica, ad esempio nella saga di \"Guerre stellari\" o anche nel ciclo della Fondazione di Isaac Asimov per indicare il tragitto di viaggio spaziale ad una velocit\u00e0 realmente superiore a quella della luce (300.000 km/s circa). In particolare l'iperspazio sarebbe il mezzo in cui si muovono i tachioni, la cui velocit\u00e0 non \u00e8 mai inferiore a quella della luce e non ha limite verso l'alto. Si teorizza che tale spazio sia dotato di quattro dimensioni spaziali."}
{"id": "291070", "revid": "1978378", "url": "https://it.wikipedia.org/wiki?curid=291070", "title": "Openbsd", "text": ""}
{"id": "291079", "revid": "1573940", "url": "https://it.wikipedia.org/wiki?curid=291079", "title": "I canneti", "text": "I canneti \u00e8 un romanzo dello scrittore giapponese Jun'ichir\u014d Tanizaki, pubblicato nel 1932.\nTrama.\nIn una bella giornata di settembre, lo scrittore decide di visitare la villa di Minase, dove si trovava la villa dell'imperatore Gotoba.\nA bordo di un traghetto attraversa al tramonto il fiume Yodo, fino ad un banco di sabbia che \u00e8 al centro; qui decide di fermarsi un po' prima di prendere un secondo traghetto che lo trasporti all'altra riva.\nBeve sak\u00e8 e canta una vecchia ballata godendo il fresco della sera e la visione della luna attraverso i canneti, quando si accorge di non essere solo.\nL\u00ec c'\u00e8 un uomo, un antiquario di Osaka della stessa et\u00e0 dello scrittore. Suo padre, racconta l'uomo, padre da piccolo lo portava a guardare la luna, ed i festeggiamenti che in suo onore venivano dati nella villa di una ricca famiglia. Questo era una specie di pellegrinaggio che si ripeteva ogni anno. Per spiegare l'origine di un cos\u00ec strano pellegrinaggio, l'uomo racconta la storia di suo padre.\nDa giovane egli si era innamorato di Oyu-san, la ventitreenne figlia di un commerciante, che possedeva un fascino aristocratico ed una eleganza particolare. La donna era vedova e madre di un bimbo, ed era costretta perci\u00f2 dal rigore della famiglia a non risposarsi.\nLa sorella di Oyu-sama, Oshizu, era completamente dedita a lei, e questa dedizione la indusse a proporre all'uomo di sposare lei, in modo da poter frequentare agevolmente la sorella. L'uomo accett\u00f2, ed i due vissero apparentemente come coniugi felici, senza per\u00f2 consumare il matrimonio. Per rispetto verso Oshizu, l'uomo ed Oyu-san si astennero da rapporti che andassero al di l\u00e0 di una affettuosa amicizia. Dopo la morte del figlioletto, Oyu-san fu costretta a tornare alla casa dei suoi genitori, e quindi ad accettare la proposta di matrimonio di un ricco mercante. L'uomo, grato ad Oshizu per il suo sacrificio, ne fece realmente sua moglie.\nLa donna che suona in onore della luna \u2013 la donna che l'uomo, come un tempo faceva il padre, \u00e8 venuto ad ammirare- \u00e8 Oyu-san, nella ricca casa del suo secondo marito. Ma la donna, osserva lo scrittore, dovrebbe avere ottant'anni, ormai. L'osservazione resta senza risposta, perch\u00e9 l'uomo \u00e8 scomparso all'improvviso, insieme al canneto.\nOltre che per la delicatezza della storia, l'opera \u00e8 apprezzabile per il tono rievocativo e l'eleganza delle descrizioni.\nEdizioni.\nJun'ichir\u014d Tanizaki, \"I canneti\", in \"Opere\", Bompiani, Milano 2002."}
{"id": "291080", "revid": "339392", "url": "https://it.wikipedia.org/wiki?curid=291080", "title": "Federazione Centroamericana", "text": ""}
{"id": "291081", "revid": "16066", "url": "https://it.wikipedia.org/wiki?curid=291081", "title": "Sectumsempra", "text": ""}
{"id": "291084", "revid": "695564", "url": "https://it.wikipedia.org/wiki?curid=291084", "title": "Madama McClan", "text": ""}
{"id": "291086", "revid": "110157", "url": "https://it.wikipedia.org/wiki?curid=291086", "title": "Kcontrol", "text": "Kcontrol \u00e8 il centro di controllo di KDE fino alla serie 3.5 e permette di configurare ogni sua componente in maniera intuitiva, presentando opzioni e impostazioni in un'organizzazione a finestre paragonabile a quella dei sistemi Windows e macOS.Il vantaggio di Kcontrol, e quello dei centri di controllo in generale, \u00e8 quello di facilitare la configurazione del sistema, che nei sistemi unix-like \u00e8 tradizionalmente effettuata tramite scrittura e modifica di file di testo.\nKcontrol \u00e8 suddiviso in dieci parti:\nLa sua struttura modulare semplifica l'aggiunta e la manutenzione delle sue componenti."}
{"id": "291089", "revid": "339392", "url": "https://it.wikipedia.org/wiki?curid=291089", "title": "Repubblica Federale dell'America Centrale", "text": ""}
{"id": "291090", "revid": "466539", "url": "https://it.wikipedia.org/wiki?curid=291090", "title": "Gli amanti del sogno", "text": "\"Gli amanti del sogno (Love Letters)\" \u00e8 un film del 1945 di William Dieterle ispirato al romanzo \"Pity my simplicity\" di Chris Massie.\nTrama.\nDal fronte, Allen Quinton, un capitano di fanteria, scrive romantiche lettere d'amore a una donna sconosciuta, di nome Victoria, per conto di Roger, un suo amico e commilitone. Quest'ultimo, avuta una licenza, si reca presso la giovane che vive in un paesino non lontano da Londra. Victoria, credendo che egli sia l'autore delle appassionate lettere, lo sposa. Un anno dopo Allen viene congedato ed essendo segretamente innamorato della sconosciuta donna con cui aveva avuto solo un contatto epistolare, si mette alla ricerca di questa.\nApprende quindi da una sua amica che la giovane si fa chiamare ora Singleton, e che \u00e8 caduta in stato di amnesia dopo una violenta lite con il dispotico marito Roger, nella quale questo \u00e8 stato ucciso. Victoria, giudicata colpevole dell'omicidio, \u00e8 stata condannata, ma ha scontato solo un anno di prigione dato il suo stato mentale. Allen, nonostante ci\u00f2, innamorato sempre pi\u00f9 della ragazza, la sposa e l'aiuter\u00e0 a ritrovare la memoria, e a far luce sulla morte di Roger, della quale la giovane Victoria non ha alcuna colpa.\nProduzione.\nIl film fu prodotto dalla Paramount Pictures; le riprese durarono da met\u00e0 ottobre a met\u00e0 dicembre 1944\nVenne girato nei Paramount Studios al 5555 di Melrose Avenue, a Hollywood, con il titolo di lavorazione \"The Love Letters\".\nDistribuzione.\nIl film, distribuito dalla Paramount Pictures, venne presentato in prima a New York il 25 agosto 1945 e, sulla costa occidentale, a Los Angeles, il 4 ottobre. Usc\u00ec poi in distribuzione nazionale il 26 ottobre.\nIl 28 ottobre 1946, venne distribuito in Svezia. Nel 1947, usc\u00ec anche in Portogallo (28 febbraio), in Spagna, a Madrid (13 ottobre) e in Turchia.\nRiconoscimenti.\nPremi Oscar 1946 - 4 \"Nomination\": "}
{"id": "291095", "revid": "785616", "url": "https://it.wikipedia.org/wiki?curid=291095", "title": "Libro d'ombra", "text": " \u00e8 un saggio dello scrittore giapponese Jun'ichir\u014d Tanizaki, pubblicato nel 1933.\nTanizaki si sofferma sul fascino dell'ombra, esaltato dalla cultura tradizionale giapponese e messo in pericolo dal diffondersi dei modi della civilt\u00e0 occidentale.\n\u00c8 la bellezza dei gabinetti tradizionali, distanti dall'abitazione ed immersi nell'ombra, cos\u00ec in contrasto con l'esigenza moderna di luminosit\u00e0 ed igiene; della carta giapponese, dell'inchiostro, dell'argenteria che, diversamente dall'Occidente, acquista valore estetico con la patina lasciata dal tempo.\nLa casa giapponese tradizionale ha un delicato equilibrio di luci ed ombre; il \"tokonoma\" (una rientranza nella parete, nella quale si collocano un dipinto o dei fiori) serve appunto ad aggiungere una nicchia d'ombra alla stanza.\nD'ombra \u00e8 sostanziato anche il teatro n\u014d.\nLa breve opera di Tanizaki \u00e8 una difesa pacata della civilt\u00e0 orientale."}
{"id": "291103", "revid": "181699", "url": "https://it.wikipedia.org/wiki?curid=291103", "title": "Provincia di B\u00e1cs-Kiskun", "text": "B\u00e1cs-Kiskun \u00e8 una provincia dell'Ungheria centromeridionale. Si estende fino al confine con la Serbia e confina con le altre province di Baranya, Tolna, Fej\u00e9r, Pest, J\u00e1sz-Nagykun-Szolnok e Csongr\u00e1d; suo capoluogo \u00e8 Kecskem\u00e9t. \u00c8 la provincia pi\u00f9 estesa della nazione.\nStoria.\nLa provincia \u00e8 stata istituita alla fine della seconda guerra mondiale col territorio dei comitati di B\u00e1cs-Bodrog e Pest-Pilis-Solt-Kiskun. Il nome deriva da Ba\u010d (in ungherese \"B\u00e1cs\") citt\u00e0 capoluogo dell'antica regione ora appartenente alla Serbia e da Kiskuns\u00e1g, regione storica dell'Ungheria.\nStruttura della provincia.\nI due terzi della popolazione vive in venti citt\u00e0 fra cui pi\u00f9 grande \u00e8 il capoluogo, Kecskem\u00e9t, dove vive un quinto della popolazione totale.\nLa citt\u00e0 con la maggiore densit\u00e0 \u00e8 Kalocsa (353 ab./km\u00b2), la pi\u00f9 bassa densita \u00e8 nel paese di \u00dajsolt (6 ab./km\u00b2).\nLe citt\u00e0 hanno una densit\u00e0 media di abitanti di 126 ab./km\u00b2, mentre nei paesi scende a 36 ab./km\u00b2.\nIl 13% della popolazione vive in poderi e fattorie."}
{"id": "291105", "revid": "1522738", "url": "https://it.wikipedia.org/wiki?curid=291105", "title": "Palikir", "text": "Palikir \u00e8 una piccola cittadina, la cui municipalit\u00e0 conta circa 7.321 abitanti e capitale degli Stati Federati di Micronesia dal 1989.\nSituata sull'isola di Pohnpei, la cittadina \u00e8 capitale dal 1989, quando ha sostituito Kolonia, capoluogo dell'isola e suo pi\u00f9 importante snodo commerciale. La citt\u00e0 era sede di una pista di atterraggio costruita dalla marina giapponese, distrutta durante la guerra e mai utilizzata. Sul luogo di questa struttura sono nati negli anni 1980 gli edifici governativi e il Congresso degli Stati Federati di Micronesia.\nAmministrativamente, dal 1989, appartiene alla municipalit\u00e0 Sokehs del Distretto di Pohnpei."}
{"id": "291111", "revid": "110157", "url": "https://it.wikipedia.org/wiki?curid=291111", "title": "Provincia di Baranya", "text": "Baranya \u00e8 una provincia dell'Ungheria meridionale al confine con la Croazia. Confina con le altre province di Somogy, Tolna e B\u00e1cs-Kiskun; suo capoluogo \u00e8 P\u00e9cs.\nStruttura della provincia.\nBaranya \u00e8 una provincia con dati numerici molto particolari. Il capoluogo P\u00e9cs \u00e8 una delle cinque citt\u00e0 pi\u00f9 grandi dell'Ungheria, ma pi\u00f9 di 2/3 dei comuni sono paesi piccoli o molto piccoli con una popolazione sotto 500 abitanti. La met\u00e0 della popolazione vive nel capoluogo o nelle immediate vicinanze, mentre il 22% della popolazione vive in villaggi che hanno meno di 1.000 abitanti."}
{"id": "291113", "revid": "938", "url": "https://it.wikipedia.org/wiki?curid=291113", "title": "Majuro", "text": "Majuro (IPA: ) \u00e8 la capitale della Repubblica delle Isole Marshall. Conta 27 797 abitanti (2011) ed \u00e8 composta dall'omonimo atollo comprendente 64 isolette. La municipalit\u00e0 \u00e8 sede delle strutture scolastiche dello stato, di un aeroporto internazionale, un porto e numerose strutture turistiche.\nPopolazione.\nLa popolazione risiede in 20 villaggi. I maggiori sono:"}
{"id": "291115", "revid": "73843", "url": "https://it.wikipedia.org/wiki?curid=291115", "title": "Servizio informazioni militare", "text": "Il Servizio informazioni militare (SIM) \u00e8 stato il primo strumento di \"intelligence\" militare italiano, attivo dal 1925 al 1945, dipendente dalle forze armate del Regno d'Italia. Nella Repubblica Italiana fu sostituito dal SIFAR (1949-1966).\nStoria.\nOrigini.\nUna piccola struttura informativa militare (Ufficio I dello Stato Maggiore era stata costituita dal Regio Esercito fin dal 1900), successivamente fu denominato \"Servizio informazioni del comando supremo\" e poi \"Servizio I dello stato maggiore generale\", che aveva dato buoni risultati nel corso della prima guerra mondiale. Anche la Regia Marina si dot\u00f2 poi di un suo ufficio informazioni.\nCostituzione.\nIl SIM nacque il 15 ottobre 1925 (R.D. 1809/25). Dal 6 febbraio 1927 (R.D. 70/27) il SIM veniva posto alle dirette dipendenze del capo di stato maggiore generale ed in esso venivano unificati i servizi informativi di Regio Esercito, Regia Marina e quello neocostituito della Regia Aeronautica.\nCapo del Servizio rimase per pochi mesi, fino all\u2019aprile 1926, il colonnello Attilio Vigevano, ufficiale degli alpini ed appassionato studioso di storia militare. Una certa avversione nei confronti del regime fascista ed uno scandalo dovuto ad intercettazioni telefoniche a danno dei potenti di turno, organizzate dal suo sottoposto, il maggiore Calleri dei Reali Carabinieri, gli procurarono l\u2019allontanamento.\nIl SIM fu quindi affidato al colonnello Carlo Barbieri fino al 1927. I successivi capi del Servizio furono il colonnello Luigi Toselli (1927-1929); il colonnello, poi generale di brigata, Mario Vercellino (1929-1931); il colonnello Vittorio Sogno (1932-1934).\nIn questi anni Mussolini prefer\u00ec avvicendare con una certa frequenza la guida del SIM poich\u00e9 non nutriva una completa fiducia nei confronti dell\u2019elemento militare. Non vi sono prove, fino al 1934, di un coinvolgimento del SIM nella repressione dell\u2019opposizione antifascista. Questi compiti erano delegati al Ministero dell\u2019Interno ed in particolare all\u2019OVRA.\nD\u2019altro canto, come si vedr\u00e0, il SIM non fu l\u2019unico soggetto di \"intelligence\" operante all\u2019estero durante l\u2019intero ventennio ed a maggior ragione nei primi dieci anni. Il SIM prima del 1934 comunque rafforza le proprie strutture e concentra l\u2019attivit\u00e0 di \"intelligence\", per lo pi\u00f9 militare, su Francia, Austria e Jugoslavia.\nOrganizzazione (1927 - 1934).\nPoche sono le notizie sul funzionamento e l\u2019organizzazione del SIM sino alla met\u00e0 degli anni Trenta. All\u2019inizio del 1934 il SIM era strutturato su cinque sezioni: \nVi erano quindi quattro sezioni statistica dislocate nei pressi delle frontiere, rispettivamente a Torino, Milano, Verona e Trieste, quali centri avanzati per la raccolta di informazioni e dieci centri di controspionaggio basati presso i comandi dei Corpi d\u2019Armata. Sempre a Roma vi era anche un centro radiotelegrafico.\nCon il SIM infine collaborava, pur non avendo dipendenza gerarchico-funzionale diretta, la rete degli addetti militari presso le ambasciate d\u2019Italia. Il SIM nel 1934 aveva comunque dimensioni ridotte: contava su una quarantina di uomini in servizio (eccetto gli informatori), per lo pi\u00f9 provenienti dal Regio Esercito con una forte componente dei Reali Carabinieri, ed un bilancio di due milioni di Lire. L\u2019atteggiamento volto a tollerare una certa autonomia da parte di Mussolini \u00e8 per\u00f2 destinato a cambiare con la nomina alla direzione del SIM, nel gennaio 1934, del colonnello Mario Roatta.\nL\u2019era Roatta (1934 - 1939).\nGrazie al pieno appoggio di Mussolini, all\u2019amicizia di Galeazzo Ciano, sottosegretario alla Stampa e Propaganda e futuro ministro degli Esteri, e del suo capo di Gabinetto Filippo Anfuso, il nuovo capo del SIM si mise subito al lavoro. Roatta aveva fatto esperienza nel SIM gi\u00e0 nel corso degli anni Venti, ricoprendo incarichi a Varsavia ed Helsinki.\nLe esigenze di Mussolini erano al momento due: in primo luogo, con l\u2019aumentare delle ambizioni internazionali del regime, occorreva dotarsi di un vero e proprio strumento di \"intelligence\" per l\u2019estero, magari mettendo ordine all\u2019azione dei molteplici corpi separati dell\u2019amministrazione. In secondo luogo si intendeva piegare anche il canale militare all\u2019esigenza di reprimere le rinnovate organizzazioni antifasciste all\u2019estero.\nCome si \u00e8 detto, il SIM in questi anni non era l\u2019unico strumento di \"intelligence\": vi \u00e8 anzi traccia di operazioni a conoscenza o dirette da varie amministrazioni. Ad esempio esisteva un Ufficio Croazia che si occupava degli irredentisti in Jugoslavia, ed in particolare degli Ustascia, presso il Ministero degli esteri. Un altro Ufficio Croazia dedicato agli esuli \"ospiti\" in Italia operava presso il Ministero dell\u2019interno. Nel corso del conflitto di Spagna, una struttura dalla spiccata vocazione ad azioni di \"intelligence\" fu il GABUS o Gabinetto Ufficio Spagna, presso il Ministero degli esteri. Ancora di \"intelligence\" si occupava il sottosegretariato alla stampa e propaganda presso la Presidenza del Consiglio dei ministri prevalentemente, ma non esclusivamente, con azioni di sensibilizzazione della stampa straniera ed attraverso una rete di inviati italiani all\u2019estero. Da ricordare infine l\u2019attivit\u00e0 di Eugenio Coselschi e dei suoi Comitati d\u2019Azione per l\u2019Universalit\u00e0 di Roma (CAUR), spesso troppo vicini a complotti internazionali di varia entit\u00e0 e natura.\nAlla guida del Servizio, Roatta in pochi mesi raddoppi\u00f2 il bilancio a disposizione portandolo a quattro milioni di lire e permettendosi quindi una ben pi\u00f9 ricca rete di collaborazioni. Le sezioni divennero sette, innanzitutto con l\u2019unificazione e il potenziamento dei centri di intercettazione telefonica e telegrafica. La VII Sezione venne invece dedicata al collegamento del SIM con gli addetti militari all\u2019estero. Successivamente nascer\u00e0 anche una sezione \"Prelevamento\" che dar\u00e0 negli anni a venire, specialmente quelli del conflitto, grandi soddisfazioni al SIM. Si tratta di un gruppo di agenti specializzati nel trafugare codici crittati dalle sedi diplomatiche romane o all\u2019estero. Tale \"eccellenza\" del SIM \u00e8 dovuta all\u2019esistenza di un doppio corpo diplomatico a Roma, uno presso il Regno e l\u2019altro presso la Santa Sede. Venne infine rafforzata da Roatta la III Sezione \"Controspionaggio\", che gi\u00e0 da due anni era guidata dal tenente colonnello dei Carabinieri Giuseppe Pi\u00e8che.\nNonostante il progressivo impiego del SIM di Roatta in \"covert actions\" eticamente condannabili, non vi sono riscontri storici di un coinvolgimento del SIM nell\u2019assassinio di Alessandro I di Jugoslavia e del ministro degli Esteri francese Louis Barthou, avvenuto a Marsiglia il 9 ottobre 1934. Gli autori dell\u2019attentato, separatisti macedoni del VMRO e ustascia croati, avevano per\u00f2 goduto di appoggi e connivenze della polizia politica, del Ministero degli esteri italiani e dei CAUR.\nPeraltro \u00e8 noto che nel primo biennio della propria direzione, Roatta intrattenne una politica \"distensiva\" nei confronti dei colleghi francesi del Deuxi\u00e8me Bureau. Questa politica coincise con un depotenziamento della sezione statistica di Torino ed un potenziamento di quelle di Milano e Verona in chiave antitedesca. Negli stessi mesi Roatta fece missioni nella Germania nazista per \"contrattare\" con l\u2019Abwehr appunto la liberazione di agenti francesi. Questa politica di buon vicinato termin\u00f2 di colpo alla fine del 1935 con l\u2019approssimarsi dei conflitti di Etiopia e Spagna. Gli stessi ambienti del Deuxi\u00e8me Bureau, nazionalisti di destra, smisero di intrattenere relazioni con l\u2019Italia fascista al momento della vittoria del Fronte Popolare nella primavera 1936.\nLa guerra d\u2019Etiopia e il caso Jacir Bey.\nIl primo vero banco di prova per Roatta fu la guerra di Etiopia. Pochi mesi prima dell\u2019inizio del conflitto venne creata una sezione speciale AO (Africa Orientale) che agiva in due direzioni: contrastando gli \"intelligence\" inglese e francese nell\u2019appoggio all\u2019Etiopia, e contenendo il traffico di armi dall\u2019Europa verso l\u2019esercito dell\u2019imperatore Hail\u00e9 Selassi\u00e9. Il comandante della Sezione AO, Emilio Faldella ed il responsabile in Africa Orientale Vezio Lucchini, tentarono di infiltrare la corte del Negus, grazie all\u2019azione del loro agente Jacir Bey, un finanziere palestinese che comp\u00ec, a fronte di significativi compensi, azioni di disinformazione nell\u2019\"entourage\" dell\u2019imperatore.\nParticolare attivit\u00e0 di \"osservazione\" venne compiuta a Gibuti, principale sbocco al mare del Negus. Nella piccola colonia francese affluirono, alla volta dell\u2019Etiopia, numerosi \"tecnici\" militari ed esperti di infrastrutture da Paesi europei, nonch\u00e9 alcuni volontari e persino avventurieri. Alcuni nostri agenti individuarono ad esempio una missione militare belga di una quindicina di ufficiali. Sempre secondo fonti italiane, un\u2019altra missione, del Genio Militare svedese, fu particolarmente attiva nel rafforzamento delle fortificazioni nella zona di Harrar. Del resto il principale consigliere militare di Hail\u00e9 Selassi\u00e9 era appunto il generale svedese de Virgin. Da Gibuti partiva inoltre la ferrovia per Addis Abeba, costruita dai francesi circa trenta anni prima. Nel piccolo porto giunsero quindi armi e munizioni destinate all\u2019esercito etiope.\nIl SIM fu poi attivo anche nel tentativo di sobillare il maggior numero di minoranze etniche dell\u2019Etiopia contro l\u2019elemento dominante \"amhara\". Azioni mirate furono svolte sui galla, gli harrarini, i tigrini ed i somali.\nUn altro episodio interessante di questo conflitto fu un\u2019operazione volta a mitigare la condanna nell\u2019impiego di gas venefici da parte del Regio Esercito nel corso della guerra. I giornalisti stranieri presenti al fronte, al seguito delle truppe del Negus, avevano gi\u00e0 scritto numerosi \"reportage\" nei quali si faceva riferimento a tale crimine di guerra compiuto dagli italiani. Il SIM venne a conoscenza del fatto che un servizio fotografico sulle vittime dei gas era stato spedito ad un noto giornale londinese. Gli agenti italiani riuscirono quindi ad intercettare le immagini ed a sostituirle con altre foto che ritraevano vittime della lebbra. Il quotidiano britannico non si accorse dell\u2019inganno e pubblic\u00f2 il servizio. Fu quindi facile per la diplomazia italiana controbattere dimostrando che i morti non avevano nulla a che fare con i gas.\nIl conflitto di Spagna e l\u2019omicidio dei fratelli Rosselli.\nMa \u00e8 con lo scatenarsi della guerra di Spagna, nell\u2019estate del 1936, che il SIM si trasform\u00f2 definitivamente in strumento politico del regime. Un approfondimento merita quindi l\u2019impiego particolarmente \"disinvolto\" del Servizio nel corso della guerra di Spagna e significativamente le responsabilit\u00e0 avute nell\u2019assassinio del leader di Giustizia e Libert\u00e0 Carlo Rosselli e di suo fratello Nello.\nPossiamo individuare tre principali linee d\u2019azione del SIM nel biennio 1936 - 1937. Innanzitutto il ruolo nei primi mesi della missione militare italiana in Spagna, volto a coordinare e gestire gli interventi di Aeronautica, Marina e dei cosiddetti \"turisti\", ovvero i primi volontari fascisti nel campo nazionalista che appunto godevano di visto turistico. La presenza in Spagna fu corroborata da una significativa azione di spionaggio e controspionaggio, data la forte componente di volontari italiani antifascisti nelle Brigate Internazionali dell\u2019Esercito Repubblicano. L\u2019intero gruppo di vertice del SIM ricopr\u00ec quindi prima incarichi di collegamento presso il Comando Supremo del generale Francisco Franco e poi and\u00f2 a formare, fino alla met\u00e0 del 1937, l\u2019intero comando del Corpo Truppe Volontarie (CTV). Lo stesso Mario Roatta fu nominato nel 1936 comandante del CTV e fino agli inizi del 1939 rimase in Spagna dirigendo il SIM in Italia solo formalmente.\nIn secondo luogo fu operata un\u2019azione di controllo dei flussi, prevalentemente via mare, di armi destinate ai porti repubblicani spagnoli (Barcellona, Cartagena e Malaga). Tale azione venne assolta concentrando l\u2019attenzione in due luoghi: a Istanbul per quanto concerneva i mercantili in provenienza dall\u2019Unione Sovietica, ed a Marsiglia per i flussi provenienti dalla Francia.\nIn terzo ed ultimo luogo venne rafforzata la collaborazione con la polizia politica, l\u2019OVRA nel sopprimere gli elementi pi\u00f9 attivi del Partito Comunista d\u2019Italia e delle formazioni fuoriuscite dalla Concentrazione Antifascista, in particolare Giustizia e Libert\u00e0, il Partito Repubblicano Italiano, il Partito Socialista Italiano ed alcuni militanti del movimento anarchico. Tutte formazioni che avevano comunque eletto quale proprio \"sanctuary\" la Francia del Fronte Popolare di L\u00e9on Blum e che avevano moltiplicato dal luglio 1936 l\u2019attivit\u00e0 di propaganda e sostegno, in uomini e mezzi alla Repubblica spagnola. Ma anche il regime fascista poteva contare su nuovi Alleati in Francia: gli uomini del variegato e ricco mondo delle formazioni nazionaliste monarchiche e filo-fasciste moltiplicatesi dopo le violente manifestazioni del febbraio 1934.\nUomo chiave di questo ed altri oscuri complotti fu il colonnello Santo Emanuele, nuovo capo della sezione III \"Controspionaggio\" del SIM. Anch\u2019egli ufficiale dei Carabinieri, aveva preso il posto del collega Pi\u00e8che, che era stato trasferito in Spagna. Emanuele godeva dell\u2019appoggio di Ciano e del suo capo di Gabinetto Filippo Anfuso. Grazie all\u2019aiuto del suo sottoposto Maggiore Roberto Navale, capo del centro controspionaggio di Torino, stabil\u00ec un contatto con il \"Comit\u00e9 Secret d\u2019Action R\u00e9volutionnaire\" (CSAR), noto alla stampa come la Cagoule il cui leader era Eug\u00e8ne Deloncle.\nEmanuele e Navale si relazionarono, anche attraverso il tenente dei Carabinieri Manlio Petragnani (l\u2019agente \"Francesco\" che dirige una rete SIM a Marsiglia), con l\u2019agente \"Dd\", probabilmente il capo del CSAR di Nizza Joseph Darnand, col quale venne stipulato un accordo: in cambio di una partita di moschetti, i \"cagoulards\" compirono una serie di attentati dinamitardi a danno di mercantili e convogli ferroviari carichi di armi e diretti in Spagna. Gli stessi sicari effettuarono inoltre una serie di omicidi politici. I fratelli Rosselli innanzitutto, ma anche l\u2019agente sovietico Serghei Nikitin. Esecutori dell\u2019assassinio dei Rosselli furono quattro \"cagoulards\" guidati da Jean Filliol.\n\u00c8 interessante notare che il centro controspionaggio di Torino godette nei mesi della guerra di Spagna di enormi risorse. Corrispondeva, secondo un preciso prezzario, premi agli agenti operanti in Francia e Spagna per ogni piroscafo affondato, locomotiva o convoglio deragliato, autocarro distrutto. Inoltre v\u2019era una sorta di assicurazione per l\u2019agente catturato, ferito o ucciso in azione. Il centro di Torino era finanziariamente ben dotato soprattutto grazie ai proventi del \u201cCaf\u00e8 Jolanda\u201d, un bordello di Sanremo che gestiva attraverso una tenutaria-informatrice.\nMancano fonti certe, ma l\u2019omicidio dei fratelli Rosselli sarebbe stato cosa nota ed approvata dal generale Mario Roatta e dal colonnello Paolo Angioy, allora direttore interinale del SIM. Roatta, Angioy, Emanuele, Navale, Petragnani ed Anfuso saranno processati nel 1945 per l\u2019omicidio. Condannati in prima istanza furono graziati nel 1946. Roatta riusc\u00ec nel corso del processo a fuggire dall\u2019ospedale militare presso il Liceo Virgilio e riparare nella Spagna franchista, dalla quale torner\u00e0 solo nel 1966. Angioy invece fu successivamente assolto (nel 1949) con formula piena.\n. L\u2019omicidio Rosselli ed i legami con l\u2019eversione francese avevano scatenato le ire del \"Deuxi\u00e8me Bureau\". A detta del generale Giacomo Carboni, il SIM divenne in questi due anni null\u2019altro che \"un inutile ufficio di ritagli di giornali\", con a capo dal giugno 1937 il ben pi\u00f9 mite colonnello Donato Tripiccione. Secondo quanto si apprese nel corso del processo Roatta, i \"servizi speciali\", ovvero le \"covert actions\", furono trasferiti sotto le dirette dipendenze del sottosegretario alla Guerra, generale Alberto Pariani. Ma di questo \"ufficio\" non si trova alcuna traccia nelle fonti ufficiali. Nel 1937 il SIM aiut\u00f2 comunque sistematicamente i moti anti britannici in Palestina.\nNel giugno 1939 Tripiccione fu sostituito dal generale Giacomo Carboni, proveniente dallo Stato Maggiore.\nIl SIM nella seconda guerra mondiale.\nA quanto risulta il SIM svolse un\u2019ottima attivit\u00e0 durante la seconda guerra mondiale ed anche un\u2019azione di riscatto nel corso della Guerra di Liberazione. I risultati del triennio di guerra vennero ottenuti nonostante una riforma del \"sistema informativo\" italiano che non permise di arrivare all\u2019appuntamento del conflitto nel migliore dei modi: il SIM era infatti tornato a rappresentare nel \"sistema\" il solo Regio Esercito. All\u2019entrata in guerra il SIM dipendeva dal Capo di Stato Maggiore dell\u2019Esercito per quanto concerne gli aspetti informativi tecnico-militari, e dal Ministero della Guerra per gli aspetti organizzativi, disciplinari e amministrativi.\nSia la Marina che l\u2019Aeronautica si erano dotati rispettivamente del SIS (Servizio Informazioni Segrete) e del SIA (Servizio Informazioni Aeronautica). Il primo ebbe una certa consistenza in termini di rete, di raccolta informazioni e di attivit\u00e0 operative, concentrandosi ovviamente su obiettivi collegati alla Royal Navy ed all\u2019attivit\u00e0 di mercantili nemici o neutrali. Mentre il SIA rimase sostanzialmente embrionale nel corso di tutto il 1940 ed and\u00f2 specializzandosi nell\u2019analisi delle attivit\u00e0, per lo pi\u00f9 fotografiche, di ricognizione aerea. La citata organizzazione e l\u2019incomunicabilit\u00e0 tra i vari servizi rispecchiarono gli analoghi limiti che contraddistinsero i rapporti tra i vari stati maggiori nel corso di tutta la guerra. In alcuni casi si rasentarono veri e propri conflitti, pedinamenti ed arresti reciproci tra i vari servizi proliferanti in Italia ed operativi all\u2019estero.\nIl SIM era tornato all\u2019operativit\u00e0 grazie alla direzione del generale Carboni, che lo guid\u00f2 fino settembre 1940. Carboni per\u00f2 non gode ancora oggi, giustamente, a livello storico di stima, nonostante sia stato certamente il \"meno fascista\" dei capi del SIM.\nCarboni \u00e8 passato alla storia per due contrasti con i vertici del regime e soprattutto per il suo sciagurato comportamento (degno della Corte marziale e del suo \"protettore\" Badoglio). Innanzitutto volle liberarsi dell\u2019onnipresente capo della Sezione III \"Controspionaggio\", il colonnello dei Carabinieri Emanuele. Tent\u00f2 un attacco tra la fine del 1939 e l\u2019inizio del 1940, scrivendo un lungo atto d\u2019accusa al sottosegretario Pariani, elencando varie prove della \"disinvoltura\" di Emanuele e di come questi utilizzasse la propria posizione per favorire alcuni ambienti politici. Ma come si sa, il capo del Controspionaggio aveva forti protezioni, in particolare al Ministero degli Esteri, ed impose quindi la pi\u00f9 paradossale delle soluzioni.\nIn un momento in cui il SIM avrebbe dovuto dimostrare tutta la forza possibile nell\u2019approssimarsi dell\u2019ingresso in guerra si andava a perdere, per ragioni politiche, un nuovo pezzo: la fatidica Sezione III (Controspionaggio) guidata dal colonnello Santo Emanuele, veniva scorporata il 24 aprile 1940 dal SIM, con la creazione di un nuovo servizio, il CSMSS (Controspionaggio Militare e Servizi Speciali). La \"scissione\", che aveva incontrato i favori di alcuni elementi dei Reali Carabinieri nella ricerca di una certa autonomia, rientr\u00f2 poi il 5 gennaio 1941, alla luce della necessit\u00e0 di concentrare ogni sforzo nel pieno del conflitto bellico.\nMa Carboni attrasse, negativamente, l\u2019attenzione del Duce su un\u2019altra questione: egli aveva espresso una posizione fortemente critica verso l\u2019ingresso in guerra dell\u2019Italia. Il generale rifletteva, con le proprie analisi, il sentimento degli stati maggiori italiani e del suo mentore, Maresciallo Badoglio. Il capo del SIM and\u00f2 per\u00f2 oltre il proprio mandato poich\u00e9, dopo una missione in Germania, rifer\u00ec a Mussolini che l\u2019alleato era fortemente scoraggiato e non in grado di affrontare le soverchianti forze francesi e britanniche (i fatti dimostrarono la sua incompetenza militare ed il fatto che la sua carriera - come quella di Badoglio - era basata soprattutto sulle conoscenze negli ambienti che contano). Queste analisi non impressionarono affatto Mussolini ma lo spinsero a decapitare il SIM all\u2019indomani della conquista di Francia da parte della Wehrmacht. Il 20 settembre veniva quindi nominato alla guida del SIM il generale Cesare Am\u00e8, uomo capace e dotato di una solida esperienza nel campo dell\u2019intelligence.\nGli storici italiani tendono giustamente a descrivere Carboni come un buon promotore di s\u00e9 stesso ma carente nelle reali capacit\u00e0 di \"intelligence\". Nell\u2019autunno 1940 il SIM era comunque strutturato su un Capo Servizio, un Vicecapo Servizio, tre Uffici: l\u2019Ufficio \"Calderini\", che riguarda la parte \"offensiva\" del Servizio, su sei sezioni; l\u2019Ufficio \"Zuretti\", che ereditava le sezioni \"situazione\" ed era ora articolato in quattro sezioni; l\u2019Ufficio \"Bonsignore\", che riguardava la parte \"difensiva\" ed era quindi l\u2019erede della III Sezione, ora su quattro sezioni e numerosi \"Centri Difensivi Speciali\" (CEDIS). Vi erano infine una sezione amministrativa ed una di collegamento con il Ministero degli Esteri. Gli uffici venivano per la prima volta intitolati a delle Medaglie d\u2019Oro del Servizio. Sul tema dei centri operativi all\u2019estero, le cosiddette \"residenze\" o \"antenne\" sotto le pi\u00f9 svariate coperture, si pass\u00f2 velocemente dai 12 centri dell\u2019agosto 1940 a quota 41 nel maggio 1941.\nLe azioni di guerra del SIM.\nNel settembre 1940 Mussolini destitu\u00ec Carboni con un ufficiale di 48 anni, il colonnello Cesare Am\u00e8, che contava su una solida esperienza all'interno del SIM. Am\u00e8 riusc\u00ec, grazie all\u2019aiuto del sottosegretario alla Guerra, generale Alfredo Guzzoni, e con il rientro del controspionaggio nel SIM dopo solo otto mesi di autonomia, a liberarsi finalmente dell\u2019ingombrante colonnello Emanuele. Alla guida dell\u2019ufficio \"Bonsignore\" approd\u00f2 quindi il 5 gennaio 1941 il colonnello Vincenzo Toschi. Am\u00e8 abilmente rimise anche un po\u2019 di ordine nella complessa mappa dei servizi italiani: innanzitutto ottenne il 10 giugno 1941 che il SIM tornasse a dipendere dal comando supremo e quindi a prevalere gerarchicamente rispetto a SIS e SIA. Il 1\u00ba novembre 1941 ottenne la nascita del SIE (Servizio Informazioni Esercito), \"parigrado\" di SIS e SIA. Infine Am\u00e8 ottenne nell\u2019ottobre 1942 che tutto il controspionaggio venisse concentrato nel SIM, abolendo le analoghe sezioni di SIS e SIA.\nTra i successi operativi di questi anni del SIM, vi \u00e8 innanzitutto il Furto del Black Code realizzato dalla Sezione \"Prelevamento\" (o Sezione P) del maggiore dei Carabinieri Manfredi Talamo, che trafug\u00f2 nel settembre 1941 dall\u2019ambasciata americana a Roma i codici crittografici statunitensi. Questo successo fu di fondamentale utilit\u00e0 nei primi mesi della guerra in Africa, ed apprezzatissimo sia dal generale Erwin Rommel che dal maresciallo Albert Kesselring, fino al momento in cui gli Alleati non scoprirono, con la cattura di un ufficiale tedesco, il possesso da parte dell\u2019Asse dei codici.\nCome ricordato da pi\u00f9 parti, e, recentemente, in un volume dedicato agli uomini di Cesare Am\u00e9 che operarono dentro e fuori dai confini nazionali nel corso del secondo conflitto mondiale,\nAltri significativi risultati furono ottenuti grazie all\u2019importante rete di informatori ed agenti, soprattutto nelle principali citt\u00e0 del bacino mediterraneo. Numerosi agenti del SIM erano membri delle ricche comunit\u00e0 levantine, greche ed ebraiche d\u2019oriente. Decine di radiotrasmittenti del SIM operarono sino alla met\u00e0 del 1943 dai cinque continenti e da localit\u00e0 tanto esotiche quanto strategiche, come \u00e8 il caso di Kabul. Da approfondire infine il ruolo del SIM nell\u2019appoggiare azioni dell\u2019irredentismo maltese, del nazionalismo arabo (in particolare in Egitto, Iraq e Libano) e di alcuni gruppi armati del sionismo revisionista in Palestina. Il SIM collabor\u00f2 con le emissioni di Radio Bari, l\u2019emittente dell\u2019EIAR in lingua araba.\nIl SIM non manc\u00f2 di impegnare propri uomini in lunghe missioni dietro le linee nemiche: \u00e8 il caso di Alberto Bechi Luserna in Francia nel 1940 e di Paolo Caccia Dominioni in Egitto nel 1941. Proprio il centro SIM del Cairo, diretto dal colonnello Carlo Sirombo che ag\u00ec sotto le spoglie di un mercante spagnolo, fu tra quelli che portarono i migliori risultati del conflitto. Un altro centro oper\u00f2 ad Alessandria. Il SIM si avvalse inoltre dell\u2019opera di numerose bande beduine che facilmente attraversavano il confine tra Egitto e Libia. Questo \u00e8 il caso della rete di \"shaykh\" Mustafa Ben Harun e del brillante doppiogiochista Ahmed Sayed che lavor\u00f2 contemporaneamente per il SIM e il \"Field Security Service\" del Cairo. Il capo del controspionaggio britannico in Egitto, A. W. Sansom, nelle sue memorie racconta l\u2019affascinante e complessa battaglia parallela contro gli italiani.\nValido fu anche il contributo del centro in Africa Orientale Italiana diretto dal colonnello Bruttini. Debole \u00e8 stata invece la presenza a Malta, cos\u00ec come sfortunata l\u2019impresa del giovane irredentista Carmelo Borg Pisani. Sia in Africa settentrionale che in Grecia tra il 1940 e il 1941 il SIM ebbe la capacit\u00e0 di prevedere i disastri militari dell\u2019inizio del conflitto. In maniera tipicamente italiana, questa \"eccellenza\" del SIM cominci\u00f2 ad essere tacciata di eccessivo pessimismo e definita iettatoria dai vertici politici e militari del regime. Entusiasmante \u00e8 stato invece l\u2019apporto del SIM nel corso della breve campagna jugoslava dell\u2019aprile 1941: grazie a \"inserimenti\" radiotelegrafici si giunse a falsificare dispacci contenenti ordini per le unit\u00e0 jugoslave, recando grande confusione nel campo avversario.\nEstremamente precisi furono infine i \"bollettini\" settimanali che il SIM forniva ai vertici del regime, con una visione realistica dell\u2019andamento del conflitto sui vari fronti, dei giochi diplomatici e delle influenze economiche in molti Paesi neutrali. Nonostante essi giungessero puntuali alla Segreteria particolare del Duce, risulta che Mussolini raramente li tenne in debito conto. L\u2019esame dei contenuti dei \"bollettini\" SIM permette di affermare che la qualit\u00e0 del lavoro negli anni del conflitto fu ai massimi livelli tra i servizi di \"intelligence\" dei Paesi belligeranti.\nNel 1942 - 1943 il SIM moltiplic\u00f2 gli ambiti di collaborazione con le migliori espressioni dei \"reparti speciali\" italiani della Seconda Guerra Mondiale, ispirandosi per lo pi\u00f9 all\u2019esperienza britannica dello Special Air Service (SAS) e del Long Range Desert Group (LRDG). Questo \u00e8 il caso del 10\u00ba reggimento Arditi, del I battaglione carabinieri paracadutisti, e, per quanto riguarda il SIS, della X\u00aa Flottiglia MAS e dei reparti speciali del reggimento San Marco.\nSecondo varie fonti esistenti, il SIM ag\u00ec quasi sempre cercando di tenere a debita distanza l\u2019\"Abwehr\", anche se non mancano prove dall\u2019inizio del 1943 di uno scambio di \"pessimistiche\" informazioni sull\u2019andamento del conflitto tra l\u2019Ammiraglio Wilhelm Canaris e il generale Am\u00e8.\nLe principali azioni di controspionaggio e di difesa.\nAnche in madrepatria il SIM ottenne importanti risultati. Occorre segnalare che alla fine del 1941 il suo organico era pressoch\u00e9 raddoppiato dall\u2019inizio della guerra con 300 ufficiali, 600 sottufficiali ed altrettanti specialisti di truppa. La rete aveva infine pi\u00f9 di 9000 informatori. Oltre al citato lavoro della sezione P, specializzato nel \"frugare\" nelle sedi diplomatiche straniere, occorre segnalare tre importanti linee d\u2019azione: innanzitutto la minuziosa opera di censura militare che giunse a coinvolgere pi\u00f9 di mille uomini alle dirette dipendenze del SIM e permise la scoperta di numerose fughe d\u2019informazioni verso il nemico.\nLa V fu un\u2019altra sezione fondamentale (Intercettazione e Decrittazione). Un gruppo di ufficiali, formati negli anni Trenta dal colonnello degli Alpini Vittorio Gamba, condusse un lavoro di tutto rispetto e professionalit\u00e0, che non pot\u00e9 raggiungere i livelli del Servizio Ultra di Bletchley Park solo perch\u00e9 i vertici italiani credettero poco a questo tipo di guerra.\nEbbe un ruolo nella positiva conclusione della battaglia di mezzo giugno del 1942. Intercett\u00f2 infatti la notizia della partenza di due convogli alleati, inconsapevolmente rivelata in anticipo dall'addetto militare statunitense in Egitto, il colonnello Bonner Fellers, che aveva presentato a Washington rapporti militari dettagliati sulle attivit\u00e0 britanniche. Il messaggio americano fu decifrato grazie al codice Black Code scoperto dall'intelligence militare italiana.\nMa il vero illusionista del controspionaggio italiano fu il tenente colonnello Giulio Fettarappa Sandri, specializzato nella caccia alle spie e nel loro \"rivoltamento\" secondo copioni che la sua squadra elabor\u00f2 con fantasia. Fettarappa organizz\u00f2 finte evasioni di agenti, colpi di mano e sabotaggi contro nostre postazioni militari (dai danni minimi ma riportate con dovizia di particolari sui quotidiani), e neutralizz\u00f2 intere reti di potenze nemiche in Italia. Questo primato fu mantenuto fino a tutto il 1942, e per stessa ammissione di storici anglo-americani, non permise una reale infiltrazione nel territorio italiano:\nMa vediamo una lista dei successi di Fettarappa e dei suoi uomini:\nForse di qualche interesse \u00e8 il fatto che la rete sovietica neutralizzata fosse annidata all\u2019interno del Vaticano. Non \u00e8 infine da escludere che i canali sapientemente costruiti dal SIM possano essere stati utili, col volgere negativo del conflitto nella prima met\u00e0 del 1943, a lanciare qualche sorta di messaggio oltre le linee nemiche. Fettarappa \u00e8 infatti tra gli uomini utilizzati dal Comando Supremo nella delicata fase tra il 20 agosto e il 3 settembre 1943 per tenere contatti con gli anglo - americani.\nIl SIM e la Guerra di Liberazione.\nComplesso \u00e8 il tema del ruolo del SIM nelle fasi precedenti l\u2019armistizio e nel corso della successiva Guerra di Liberazione. Non vi sono innanzitutto dubbi sul fatto che esso, in particolare il controspionaggio, abbia preso parte, assieme ad altri corpi dello Stato, nel processo che port\u00f2 al 25 luglio ed al conseguente 8 settembre. Appare altres\u00ec chiaro che durante la delicata fase tra le menzionate date, la Corona ed il Maresciallo Pietro Badoglio privilegiarono nella propria azione lo Stato Maggiore dell\u2019Esercito, l\u2019Arma dei Reali Carabinieri, alcune sedi diplomatiche in Stati neutrali ed, infine, numerosi ufficiali dello stesso SIM.\nNella delicata fase precedente l\u20198 settembre il SIM fall\u00ec per\u00f2 nel compito affidatogli: confondere e quindi dissuadere i tedeschi dall\u2019entrata in forze in Italia. In tal senso l\u2019incontro del 2 agosto al Lido di Venezia di Am\u00e8 con Canaris, riportato in tutte le fonti, non ebbe alcuna utilit\u00e0: lo stesso Canaris era in Germania nel novero dei possibili futuri traditori. Lo SD \"Ausland\", il servizio di Himmler parallelo e concorrente dell\u2019\"Abwehr\" vide giusto e segnal\u00f2 ad Hitler sia le intenzioni armistiziali di Badoglio che il tradimento di Canaris.\nQuesto insuccesso, nonch\u00e9 una certa neutralit\u00e0 di Am\u00e8 rispetto ai fatti del 25 luglio, spinsero Badoglio a commissariare il SIM e rimetterlo il 20 agosto nelle mani di una vecchia conoscenza, il generale Carboni, che lo guid\u00f2 sino al 10 settembre (data della sua fuga da Roma). Nei venti giorni che seguirono, Carboni si concentr\u00f2 nell\u2019azione antifascista, poich\u00e9 aumentavano a dismisura le preoccupazioni per un possibile nuovo colpo di Stato, in questo caso di segno contrario a quello di luglio e quindi favorevole a Berlino.\nDopo l\u20198 settembre il SIM si trov\u00f2 a combattere una battaglia per la sopravvivenza. Parte dei suoi quadri e delle sue sezioni ed uffici andarono in clandestinit\u00e0 nell\u2019Italia occupata, entrando a far parte della Resistenza. Solo quattro gli ufficiali riparati a Bari, che si prodigarono nella riorganizzazione del Servizio, partendo da un \"Ufficio Informazioni e Collegamento\". Gi\u00e0 in ottobre il SIM era strutturato su tre, poi quattro, sezioni (Situazione, Offensiva, Controspionaggio - che ripresero i nomi di Zuretti, Calderini e Bonsignore - e Organizzazione). Venne inoltre trasferita la sede da Bari a Napoli, aumentarono gli effettivi e si cominci\u00f2 a tessere nuove reti nell\u2019Italia occupata.\nLa sezione Calderini oper\u00f2 sotto stretta osservazione degli Alleati e ricostru\u00ec numerosi legami con le unit\u00e0 partigiane operanti nell\u2019Italia occupata e pot\u00e9 contare sull\u2019aiuto di Marina ed Aeronautica per organizzare numerose operazioni logistiche. La Sezione Organizzazione infine si occup\u00f2 di censura, cifrari e collegamenti radio. La Marina comunque mantenne un proprio Servizio Informazioni. Un altro ufficiale del SIM, il tenente colonnello dei Carabinieri Ugo Luca era responsabile intelligence della banda Caruso.\nMentre l\u2019ex capo del controspionaggio, colonnello Toschi, guidava una banda partigiana nella provincia di Rieti, a Roma vennero a formarsi due reti. Sulla prima, dal nome \"Ufficio di Collegamento col Comando Supremo\" e prevalentemente militare, si accan\u00ec la reazione del controspionaggio tedesco: tra i suoi capi il colonnello Giuseppe Cordero di Montezemolo e il tenente colonnello Giorgio Ercolani che finirono torturati e fucilati alle Fosse Ardeatine. La rete di Montezemolo comprendeva anche i gruppi operanti al nord sotto il comando di Ferr\u00e8 e Gasparotto. Un\u2019altra rete romana si concentrava sulla raccolta di informazioni da inviare a sud. Si chiamava \"Centro Radio\" o Centro \"R\". Il suo capo era il tenente colonnello Ernesto Boncinelli, mentre suo vice fu il tenente colonnello Giovanni De Lorenzo, futuro direttore del SIFAR. Al momento della liberazione, solo a Roma, operavano circa 300 agenti. Un\u2019altra importante rete fu infine posta in essere dal comandante dell\u2019Accademia Militare di Modena, il colonnello Giovanni Duca, che verr\u00e0 catturato e fucilato a Verona. \nIl SIM inizialmente collabor\u00f2 con lo Special Operations Executive (SOE) e il Secret Intelligence Service, che ebbero fino alla met\u00e0 del 1944 una sorta di monopolio nei rapporti con il nostro \"intelligence\". Ci\u00f2 era dovuto a molteplici fattori: innanzitutto gli ufficiali britannici tendevano a trattare i colleghi italiani senza eccessiva superiorit\u00e0 e valorizzandone le azioni di \"intelligence\". Inoltre Londra privilegiava l\u2019opzione monarchica, condivisa dalla quasi totalit\u00e0 degli ufficiali del SIM.\nL\u2019OSS, da parte sua, ebbe una politica duplice: alcuni suoi agenti, in particolare Serge Obolenski e il maggiore Andr\u00e9 Bourgoin, capo della sezione SIM dell\u2019OSS, tendevano a sostenere la linea di evitare ogni collaborazione con la Resistenza comunista. Altri, come il maggiore Peter Tompkins e il capitano Max Corvo, privilegiarono i propri rapporti con la Resistenza democratica, giungendo a creare un vero e proprio nuovo servizio italiano che sostenesse il CLN: nacque cos\u00ec nel novembre 1943 a Napoli l\u2019Organizzazione Resistenza Italiana (ORI), posta al comando di Raimondo Craveri, genero di Benedetto Croce. L\u2019ORI pot\u00e9 contare su un nutrito numero di elementi della Regia Marina per i propri servizi tecnici e su circa 45 agenti di reti operative in Italia settentrionale, per lo pi\u00f9 volontari liberali, repubblicani e azionisti. I rapporti tra SIM e ORI non furono facili a causa delle reciproche diffidenze politiche.\nCon la liberazione di Roma avvennero due fatti importanti: l\u2019Ufficio I torn\u00f2 ad essere il SIM e venne quindi operata una profonda riorganizzazione del Servizio, posto sotto il comando del colonnello Pompeo Agrifoglio. Aument\u00f2 l\u2019organico, seppure nettamente inferiore rispetto a quello del 1943, e le sezioni divennero sei e dopo poco nove: organizzativa; elaborazione dei dati; contatti con gli altri organi informativi; personale; cifrari; \"altre attivit\u00e0\"; collegamenti radio; aeronautica; di collegamento con la Marina. In agosto del 1944 riprese il nome di SIM.\nVa contemporaneamente notato che anche la Repubblica Sociale Italiana si dot\u00f2 di un Servizio Informazioni Difesa (SID, da non confondere con l\u2019omonimo servizio che ha operato nel corso della storia repubblicana). Il SID della RSI oper\u00f2 attraverso una serie di Centri (ad es. \"Delta\" quello di Milano e \"Sigma\" quello di Como) e si occup\u00f2 per lo pi\u00f9 di controspionaggio militare. Era composto da Carabinieri che avevano aderito alla Repubblica di Sal\u00f2 e da elementi del riorganizzato esercito della RSI.\nNel settembre 1944 la sezione difensiva del SIM fu organizzata in Servizio autonomo di controspionaggio. Il 26 dicembre 1944 la Missione Militare Alleata in Italia indirizz\u00f2 al Ministero della Guerra una lettera con la quale si stabiliva che i reparti del S.l.M., che avrebbe cambiato nome, sarebbero stati denominati, per i rapporti con gli alleati, Italian Army Intelligence (I.A.I.), sotto il controllo dell\u2019OSS statunitense. Ma contemporaneamente fu istituito il l\u00b0 gennaio 1945,il Servizio Informazioni militare presso il Comando Supremo, che aveva continuato la sua attivit\u00e0 indipendentemente dagli alleati.\nDopoguerra.\nIn quegli anni, sotto l\u2019influenza degli specialisti di affari italiani dell\u2019OSS e poi della CIA (James Angleton, Carmel Offie, Henry Tasca, Earl Brennan), agirono un\u2019unit\u00e0 di controspionaggio presso il Ministero dell\u2019Interno e diversi Uffici I presso i principali comandi militari.\nIl 15 agosto 1946 tutte le attivit\u00e0 di controspionaggio furono unificate, alle dirette dipendenze Ufficio I dello S.M. dell'Esercito italiano.\nNell'ottobre 1948 il generale di artiglieria Giovanni Carlo Re fu designato a guidare l'Ufficio I.\nNell'aprile 1949 l'Ufficio Informazioni dello S.M.E. pass\u00f2 al neo costituito Servizio informazioni forze armate (SIFAR), composto con personale delle tre Forze Armate, con l\u2019ingresso dell\u2019Italia nella NATO. Nello stesso anno furono istituiti i tre SIOS in ciascuna forza armata.\nGli uomini del SIM.\nMolti ufficiali, agenti operativi e semplici informatori del SIM non potranno mai essere conosciuti in quanto, per definizione, \"servitori ignoti\". Oltre a quelli precedentemente citati, si stila comunque una lista di nomi di persone, in progressivo aggiornamento, che hanno servito il SIM in varie epoche. Si riscontra ci\u00f2 dagli stati di servizio, o dalla loro memorialistica, che per\u00f2 rimane fonte non sempre affidabile."}
{"id": "291118", "revid": "1230801", "url": "https://it.wikipedia.org/wiki?curid=291118", "title": "Le Figlie del Vento", "text": "Le Figlie del Vento sono state un gruppo musicale italiano, attivo artisticamente negli anni settanta.\nStoria del gruppo.\nIl gruppo si forma a Milano nel 1973 con quattro elementi femminili: Rosa Giannoccaro di Bari, Tonia Tassari di Taranto, Ledi Codognato di Milano, e Piera Lecce di Lizzano. Il loro modo di cantare si basa sull'armonia tonale delle voci, con cori polifonici su ottave diverse delle componenti.\nPartecipano nel 1973 a Sanremo con la canzone \"Sugli sugli bane bane\", un nonsense a tema culinario, ma vengono eliminate prima della serata finale.\nDopo Sanremo pubblicano un album dal titolo \"I carciofi son maturi se li mangi poco duri\", altra loro canzone a sfondo \"alimentare\". Nonostante il tono totalmente disimpegnato delle loro canzoni, hanno autori importanti alle spalle come Roberto Vecchioni che firma le canzoni \"Tu sei il lattaio\" e \"Cicati cik\u00e0\". A volte il nonsense dei testi sembra guidato solo dall'accostamento dei suoni delle parole, senza apparente significato. Il risultato fu alquanto isolato nel panorama degli anni settanta, in un certo senso precoce rispetto al filone disimpegnato e goliardico degli anni ottanta di gruppi come gli Squallor o Elio e le Storie Tese. Grazie all'immediatezza del brano, ottengono un risultato incoraggiante, scalando, pi\u00f9 che altro, la Schif Parade dei \"Malalingua\" (pseudonimo di Luciano Salce e Bice Valori), una sorta di Hit Parade alla rovescia, dedicata alla musica pi\u00f9 brutta o pi\u00f9 kitsch del momento all'interno di una trasmissione radiofonica comica e un po' cattiva. Cos\u00ec commentavano: \"Sugli sugli/bane bane / sono quattro, sono strane/ tutte insieme fanno un cane/ sono figlie ...del vento. \"\nNel 1974 partecipano ad Un disco per l'estate con \"Benedetto chi ha inventato l'amore\" (pronunciato \"am\u00f2re\"). Negli anni producono qualche altro singolo, senza mai arrivare al grande successo. Di fatto si sciolgono con l'arrivo degli anni ottanta.\nUn tentativo di riformare il gruppo avviene tra il 1977 e il 1978: senza Ledi Codognato e sotto contratto Ri-Fi e con il nuovo nome EVA EVA EVA pubblicano rispettivamente l'album \"Donna Donna Donna\" dal quale viene estratto l'omonimo singolo (entrambi i vinili godranno di discreto successo, sfiorando la 24 posizione in classifica) e il secondo \"S\u00ec per sempre\". Il riscontro positivo convincer\u00e0 la Ri-Fi a pubblicare nel 1978 un secondo album semplicemente intitolato \"Eva Eva Eva\" dal quale viene estratto il singolo \"Love me please forever\". L'lp contiene anche \"Vivo Sarai\", cover dei Bee Gees \"Stayin' Alive\". Entrambi gli album si rifanno parecchio al sound della disco dance che imperversava in quel periodo. Ottimi gli arrangiamenti musicali e le venature dance internazionali che si riallacciano a Donna Summer, Cerrone, Barry White, Bee Gees, ecc. Il secondo album purtroppo non ottiene il successo del precedente lavoro.\nNel 1997 partecipano alla trasmissione \"Anima mia\" condotta da Fabio Fazio, entrando nell'ondata di \"revival\". Pubblicheranno per l'occasione un CD dei loro brani pi\u00f9 noti, ricantati (anche se l'armonia vocale non \u00e8 pi\u00f9 perfetta come quella del passato) ed un paio di inediti in chiave dance.\nNel settembre del 2008 partecipano alla prima puntata dello show di Carlo Conti \"I migliori anni\" in onda su Rai 1, dove ripropongono il loro primo successo \"Sugli sugli bane bane\".\nNel 2022 Rosa Giannoccaro partecipa al programma RAI \"The Voice Senior\"."}
{"id": "291119", "revid": "599013", "url": "https://it.wikipedia.org/wiki?curid=291119", "title": "Lenci", "text": ""}
{"id": "291121", "revid": "1543377", "url": "https://it.wikipedia.org/wiki?curid=291121", "title": "Circuito di Montenero", "text": "Il circuito del Montenero, a Livorno, \u00e8 stato scenario di diverse competizioni automobilistiche nell'epoca dei \"Grand Prix\" (anni venti e trenta), progenitori della Formula 1. In una occasione, nel 1937, sotto l'influenza del gerarca fascista Costanzo Ciano, la Coppa Montenero \u00e8 stata valida anche come Gran Premio d'Italia e vi parteciparono i pi\u00f9 importanti piloti del periodo. Dal 1927 al 1939 la competizione che si correva fu conosciuta come Coppa Ciano.\nTazio Nuvolari ottenne ben cinque successi, tanto che una curva del circuito fu intitolata alla sua memoria.\nIl circuito, ricavato dalla normale viabilit\u00e0 stradale, si sviluppava intorno al colle di Monte Nero con partenza ed arrivo sul lungomare di Livorno; la lunghezza totale, nella sua massima estensione, era di circa 20\u00a0km, distanza comune per i circuiti prima della seconda guerra mondiale.\nIn questa configurazione il tracciato prendeva il via dalla Rotonda d'Ardenza, attraversava un tratto urbano della citt\u00e0 per poi portarsi verso il colle di Montenero, salendo fino al Castellaccio (circa 300 metri sul livello del mare); da qui il percorso proseguiva verso la costa del Romito, a strapiombo sul mare, lambendo il castello Sonnino, la torre di Calafuria e il castello del Boccale (tratto reso celebre dall'epilogo del film \"Il sorpasso\") e successivamente, mediante il lungo rettifilo a sud di Antignano e quello dell'omonimo viale sul lungomare in zona balneare, per portarsi nuovamente verso l'arrivo, predisposto alla Rotonda di Ardenza, coprendo una lunghezza totale di circa 20\u00a0km.\nStoria.\nNella primavera del 1921 il proprietario del quotidiano \"Corriere di Livorno\", Paolo Fabbrini, ide\u00f2 con alcuni amici di realizzare un circuito automobilistico che portasse fama e benefici alla citt\u00e0. L'entusiasmo fu tale che vi parteciparono nel comitato organizzativo anche il principe Piero Ginori (1865-39) come presidente e il conte Paolo Guicciardini (1880-55) come vice con l'ingegnere Angiolo Rosselli, incaricato alla realizzazione tecnica del percorso.\nIl percorso, inizialmente circoscritto a 5 km, fu progressivamente sviluppato per 22\u00a0km per poi ridursi nuovamente a 7 e agli originali 5 del dopoguerra.\nLa prima edizione fu disputata il 25 settembre 1921, con la partecipazione di undici equipaggi che misero a dura prova le prestazioni tecniche dei loro veicoli, percorrendo gli impegnativi tornanti del Castellaccio e le vertiginose discese verso Quercianella, per rientrare dal Romito.\nLa gara d'esordio fu vinta dal tecnico e pilota fiorentino Corrado Lotti su Ansaldo 4CS carrozzata Lotti, che segn\u00f2 la media di 38,845\u00a0km/h e il primato sul giro a 43,703\u00a0km/h, dopo un estenuante duello con la Fiat 501 di Guido Cecchi.\nNel 1922 la prova fu allungata, col percorso da ripetere otto volte per raggiungere la lunghezza totale di 180\u00a0km. I partecipanti furono 15 e vincitore fu ancora un fiorentino, il conte Carlo Masetti su Bugatti che raggiunse una media oraria di 62,5\u00a0km in 2,52 ore.\nNel 1923 fu la volta del livornese Mario Razzauti su una Ansaldo a cingere la palma della vittoria; la gara fu sponsorizzata dal R.A.C.I. (Reale Automobile Club d'Italia).\nAnno dopo anno la gara raggiunse fama e prestigio nazionali, con la partecipazione di concorrenti del calibro di Gastone Brilli-Peri, Renato Balestrero, Mario Borzacchini, Franco Cortese, Luigi Arcangeli, Giuseppe Campari, Achille Varzi e Tazio Nuvolari.\nDal 1927 si interess\u00f2 alla gara anche l'allora ministro delle Comunicazioni Costanzo Ciano che offr\u00ec il trofeo \"Coppa Ciano\" per la migliore prestazione sportiva.\nPatrocinata dall'Automobile Club di Livorno, dal 1931 la fama della manifestazione super\u00f2 i confini nazionali e vide la partecipazione dei primi stranieri (tra cui Louis Chiron su Bugatti).\nPer motivi di ordine pubblico e di sicurezza, nel 1936 il circuito fu \"amputato\" della sua porzione pi\u00f9 entusiasmante riducendosi da 20 a 7\u00a0km, con l'eliminazione di Montenero. Infatti il percorso fu limitato alla Rotonda d'Ardenza, sede della partenza, via Pacinotti, via del Pastore, via del Littorale, Apparizione, Antignano, via del Castello, viale d'Antignano, per rientrare alla Rotonda. La partecipazione degli stranieri aument\u00f2 con Rudolf Caracciola e Hermann Lang, rispettivamente vincitori delle edizioni 1937 e 1938 a bordo di Mercedes, e ancora con Bernd Rosemeyer, Hans Stuck, Richard Seaman, Christian Kautz, Manfred von Brauchitsch.\nL'ultima edizione di alto profilo tecnico fu quella del 1939, dedicata alla memoria di Costanzo Ciano, deceduto poche settimane prima. La gara vide un duello serratissimo tra le Maserati 4CL di Piero Taruffi e Franco Cortese e le Alfa Romeo 158 di Carlo Pintacuda, Clemente Biondetti e Nino Farina, risolvendosi a favore di quest'ultimo.\nDopo il lungo intervallo bellico la gara fu ripresa sporadicamente nelle due ultime edizioni del 1947 e del 1953.\nRievocazione storica.\nDal 2010 viene organizzata, con cadenza annuale, una rievocazione storica della \"Coppa Montenero - Gran Premio d'Italia\" a cura di un'associazione patrocinata dalla Regione Toscana e dalla Provincia di Livorno, coordinato dall'Automotoclub Storico Italiano (A.S.I.) e con la partecipazione della Marina Militare Italiana. La rievocazione \u00e8 articolata su due giornate. Il circuito preparato per la manifestazione ricalca quello ufficiale nella configurazione del 1937; con partenza dalla Rotonda di Ardenza e premiazioni gara davanti al Grand'Hotel Palazzo. Il giorno precedente alla gara le auto partecipanti vengono esposte in mostra statica nella famosa piazza Grande di Livorno per dare a tutti la possibilit\u00e0 di scattate foto ricordo dell'evento."}
{"id": "291122", "revid": "773636", "url": "https://it.wikipedia.org/wiki?curid=291122", "title": "HSRP", "text": ""}
{"id": "291125", "revid": "14691", "url": "https://it.wikipedia.org/wiki?curid=291125", "title": "Metodologie agili", "text": ""}
{"id": "291127", "revid": "1318658", "url": "https://it.wikipedia.org/wiki?curid=291127", "title": "Saiga", "text": ""}
{"id": "291128", "revid": "6923", "url": "https://it.wikipedia.org/wiki?curid=291128", "title": "Acela", "text": ""}
{"id": "291135", "revid": "1124164", "url": "https://it.wikipedia.org/wiki?curid=291135", "title": "Nicolas Poussin", "text": "Di piena impostazione classica, nel suo lavoro sono caratteristiche predominanti chiarezza, logica e ordine. Fino a tutto il XX secolo fu il riferimento prevalente per artisti con orientamento classicista, come Jacques-Louis David, Ingres e Nicolas-Pierre Loir.\nBiografia.\nNato in una famiglia borghese nei pressi di Andelys, in Normandia, lasci\u00f2 a diciotto anni la dimora familiare in seguito alla disapprovazione dei genitori per la scelta della carriera di pittore.\nSeguirono diversi brevi soggiorni in atelier di pittori dove, per\u00f2, era considerato un artista autodidatta, non avendo seguito corsi accademici d'arte. Si guadagn\u00f2 da vivere, quindi, con qualche commissione; in particolare, assieme a Philippe de Champaigne lavor\u00f2 alla decorazione del Palazzo del Lussemburgo.\nNel 1623 esegu\u00ec sei tavole sulla vita di Ignazio di Loyola per i gesuiti, e ci\u00f2 gli procur\u00f2 una certa fama. \nArriv\u00f2 in Italia nel 1624, sotto la protezione del cardinale Barberini, ricco collezionista e mecenate e, successivamente, incontr\u00f2 Giambattista Marino, poeta alla corte dei Medici, che gli apr\u00ec le porte di ricche famiglie romane. Ma Poussin, che conduceva una vita molto regolare divisa fra lavoro e svaghi, non ottenne che piccoli incarichi. Realizz\u00f2 comunque per la Basilica di San Pietro a Roma, il \"\"Martirio di Sant'Erasmo\" (1628-1629). Avido di conoscenze, Poussin studi\u00f2 l'ottica, la geometria e la prospettiva. Fu gravemente malato e spos\u00f2 la figlia di un pasticcere francese trasferito in Italia. Si ferm\u00f2 quindi a Roma.\nRipetutamente invitato a rientrare in Francia, accett\u00f2 solo quando il suo amico pi\u00f9 devoto, Paul Fr\u00e9art de Chantelou, venne a cercarlo nel 1640. In patria fu ricevuto con grandi onori: Luigi XIII e Richelieu gli chiesero di assumere la supervisione dei lavori del Louvre; fu perci\u00f2 nominato primo pittore del re e direttore generale degli abbellimenti dei palazzi reali.\nTuttavia la gelosia di Vouet (gi\u00e0 primo pittore del re) e le piccole persecuzioni del clan degli amici di quest'ultimo limitarono molto il suo lavoro, sicch\u00e9 egli consegn\u00f2 a Richelieu solamente qualche tavola, tra cui il \"Trionfo della Verit\u00e0\", e gli accesero dentro il desiderio e il bisogno di ritrovare la propria famiglia; Poussin chiese quindi un congedo e ripart\u00ec per Roma nel 1642, con Gaspard Dughet e Lemaire, promettendo di tornare. La morte di Richelieu e quella di Luigi XIII lo indussero a considerare esauriti i propri impegni con la corte francese: non torn\u00f2 pi\u00f9 in Francia, ma non smise di lavorare per il proprio paese, dando con i suoi consigli un nuovo impulso alla sua scuola, cosa che lo far\u00e0 comunque considerare il rinnovatore della pittura francese sotto Luigi XIV.\nTornato a Roma, pot\u00e9 applicarsi a numerose tavole mitologiche (\"Orfeo e Euridice\", \"Orione cieco\", \"I Pastori dell'Arcadia\") e bibliche (\"Le quattro stagioni\") che gli assicurarono una fama europea.\nFu sepolto a Roma, nella Basilica di San Lorenzo in Lucina, in sconosciuta posizione. Il pittore infatti non volle in alcun modo lasciare memoria di s\u00e9, sia ordinando funerali modestissimi, sia disponendo di non avere alcuna visibile tomba. Questo vuoto, stridendo con la sua fama, gener\u00f2 una serie di tentativi di riparazione, tra i suoi estimatori romani e francesi, portando a progetti ed epitaffi progettati, ma che non ebbero mai seguito. Solo nel 1831 ebbe un cenotafio per volere di Fran\u00e7ois-Ren\u00e9 de Chateaubriand, con busto e l'iscrizione \"\u00e0 Nicolas Poussin pour la gloire des arts et l'honneur de la France\"\".\nIl personaggio di Poussin \u00e8 inserito nel racconto \"Il capolavoro sconosciuto\" di Honor\u00e9 de Balzac."}
{"id": "291142", "revid": "111659087", "url": "https://it.wikipedia.org/wiki?curid=291142", "title": "Indirizzo di broadcast", "text": "Nelle reti di calcolatori, l'indirizzo di broadcast (o IP broadcast) \u00e8 un indirizzo IP che consente l'invio delle informazioni a tutti gli host sulla stessa sottorete invece che ad un singolo destinatario. Si ricava calcolando l'OR logico bit a bit tra l'indirizzo e la maschera di rete invertita.\nEsempio di calcolo.\nConvertiamo i due nella relativa sequenza di 32 bit:\n 192.168.1.1 = 11000000 . 10101000 . 00000001 . 00000001\n 255.255.255.0 = 11111111 . 11111111 . 11111111 .00000000\nInvertiamo la maschera con una negazione logica su ciascun bit (1 diventa 0 e 0 diventa 1):\n 00000000 . 00000000 . 00000000 . 11111111\nProcediamo con l'OR logico\n 11000000 . 10101000 . 00000001 . 00000001\n 00000000 . 00000000 . 00000000 . 11111111\n __________________________________________\n 11000000 . 10101000 . 00000001 . 11111111\nConvertiamo in decimale la sequenza di bit ottenuta\n 11000000 . 10101000 . 00000001 . 11111111 = 192.168.1.255\nL'indirizzo di broadcast \u00e8 192.168.1.255\nEsempio di calcolo per verificare se un indirizzo appartiene alla propria rete (calcolo indirizzo di rete).\nConvertiamo i due nella relativa sequenza di 32 bit:\n 192.168.1.1 = 11000000 . 10101000 . 00000001 . 00000001\n 255.255.255.0 = 11111111 . 11111111 . 11111111 .00000000\nProcediamo con l'AND logico\n 11000000 . 10101000 . 00000001 . 00000001\n 11111111 . 11111111 . 11111111 . 00000000\n __________________________________________\n 11000000 . 10101000 . 00000001 . 00000000\nConvertiamo in decimale la sequenza di bit ottenuta\n 11000000 . 10101000 . 00000001 . 00000000 = 192.168.1.0\nL'indirizzo di rete \u00e8 192.168.1.0"}
{"id": "291144", "revid": "1186766", "url": "https://it.wikipedia.org/wiki?curid=291144", "title": "Matchbox (window manager)", "text": "Matchbox \u00e8 un window manager per il sistema grafico X Window System usato principalmente in sistemi embedded. La sua caratteristica principale \u00e8 quella di visualizzare una finestra alla volta, questo lo rende ideale per sistemi embedded.\nViene utilizzato nel sistema operativo Maemo usato per alcuni tablet Nokia come il Nokia 770 Internet Tablet, nello smartphone libero Neo1973 basato su Openmoko e sul portatile per la didattica XO-1 del progetto One Laptop Per Child (successivamente sostituito da Metacity)."}
{"id": "291146", "revid": "767487", "url": "https://it.wikipedia.org/wiki?curid=291146", "title": "FVWM95", "text": "FVWM95 \u00e8 un window manager leggero scritto in C per il sistema grafico X Window System. FVWM95 \u00e8 basato su FVWM2, ma ha come obiettivo quello di emulare l'aspetto di Windows 95.\nPer un periodo \u00e8 stato molto popolare, ad esempio era usato come window manager predefinito da Red Hat 5. Anche se ancora usato non \u00e8 pi\u00f9 popolare come una volta."}
{"id": "291147", "revid": "2164596", "url": "https://it.wikipedia.org/wiki?curid=291147", "title": "Mal\u00e9 (Maldive)", "text": "Male (: ; ), detta anche Mal\u00e9 o Mal\u00e8, \u00e8 la capitale della Repubblica delle Maldive, situata nell'atollo omonimo nell'oceano Indiano in prossimit\u00e0 dell'equatore; oltrech\u00e9 sede amministrativa ed economica del Paese, \u00e8 anche il suo principale porto commerciale. Nel 2009 aveva 103.693 abitanti.\nStoria.\nFondata dai portoghesi, Male successivamente costitu\u00ec un protettorato britannico (1887-1965), per divenire poi la capitale del nuovo Stato indipendente delle Maldive.\nEconomia.\nMale annovera tra le attivit\u00e0 economiche stabilimenti di inscatolamento del pesce e un piccolo commercio della produzione locale di noci di cocco e derivati della palma.\nIl turismo rappresenta una voce in continua espansione.\nInfrastrutture e trasporti.\nAll'interno della capitale non ci sono mezzi di trasporto pubblici, ma solamente privati: sono state stimate circa 800 automobili e 90.000 motocicli, la capitale sta quindi arrivando ad un punto di saturazione per quanto riguarda traffico e parcheggi disponibili.\nAll'interno dell'Arcipelago di Male si trova il principale aeroporto internazionale delle Maldive, l'Aeroporto Internazionale Velana."}
{"id": "291151", "revid": "767487", "url": "https://it.wikipedia.org/wiki?curid=291151", "title": "Furore sulla citt\u00e0", "text": "Furore sulla citt\u00e0 (\"The Turning Point\") \u00e8 un film del 1952 diretto da William Dieterle."}
{"id": "291152", "revid": "465169", "url": "https://it.wikipedia.org/wiki?curid=291152", "title": "Christian Dior", "text": "Biografia.\nChristian Dior, figlio di un industriale, assecond\u00f2 il desiderio dei propri genitori frequentando l'\u00c9cole des Sciences Politiques dal 1920 al 1925. Alla fine Dior lasci\u00f2 gli studi, e grazie all'aiuto finanziario del padre nel 1928 riusc\u00ec ad aprire una piccola galleria d'arte, che per\u00f2 dovette chiudere pochi anni dopo per via del crollo dell'azienda di famiglia. Dal 1937 al 1939 lo stilista lavor\u00f2 con Robert Piguet finch\u00e9 non fu chiamato per il servizio militare. Nel 1942 Dior cominci\u00f2 a lavorare presso la casa di moda di Lucien Lelong, dove lui e Pierre Balmain diventarono i principali stilisti.\nL'8 ottobre del1946 Dior apr\u00ec un suo atelier a Parigi con l'aiuto finanziario di Marcel Boussac, il re del cotone. Dior riusc\u00ec nell'impresa di rivoluzionare la moda degli anni quaranta, introducendo uno stile e un'idea di femminilit\u00e0 completamente nuovi. La donna di Dior aveva spalle arrotondate rispetto a quelle imbottite precedentemente in uso; gonna lunga a forma di corolla a venti centimetri dal suolo; vita di vespa ottenuta con un leggero bustino, la celebre gu\u00eapi\u00e8re; tessuti raffinati e costosi, che sostituirono il panno usato durante la guerra. L'abbondanza di stoffa dei suoi modelli fu di non poco aiuto alla ripresa dell'industria tessile. La sua linea, detta \"New Look\", fu lanciata nel 1947 in America, dove nel 1948 apr\u00ec la boutique Dior New York. \nChristian Dior \u00e8 uno dei fondatori dell'haute couture ed \u00e8 considerato una delle tre influenze dominanti sull'alta moda insieme a Jacques Fath e Pierre Balmain. \nOgni anno Dior immise sul mercato nuove idee creando un'attesa ed una tensione continua. Al \"Corolle\" e \"En Huit\" del 1947 seguirono:\nFu anche il primo ad associare sistematicamente lo stile degli accessori alla linea dei vestiti, vendendo, insieme ai modelli, scarpe, borse, foulard, profumi e perfino lo smalto per unghie.\nDior estese la sua attivit\u00e0 in 24 paesi, e port\u00f2 il suo giro d'affari a sfiorare il miliardo di lire dell'epoca, una cifra enorme.\nMorte.\nChristian Dior mor\u00ec nel 24 ottobre 1957 al \"Grand Hotel &amp; La Pace\" di Montecatini Terme dopo una partita di canasta con un gruppo di amici. Fu infatti trovato morto nella sua camera dalla sua pi\u00f9 stretta collaboratrice e da un medico; era rimasto vittima di un collasso all'et\u00e0 di 52 anni.\nDopo la sua morte la maison Dior ha continuato la sua attivit\u00e0 con Yves Saint Laurent, Marc Bohan, Gianfranco Ferr\u00e9, John Galliano e infine Raf Simons, che ne ha assunto la direzione creativa per l'universo femminile nel 2012.\nCuriosit\u00e0.\nSin dall'infanzia trascorsa a Granville, nel giardino dell'Eden coltivato dalla madre, Christian Dior ha avuto una passione per il mughetto. Cos\u00ec questo fiore \u00e8 diventato il suo portafortuna. Durante i d\u00e9fil\u00e9, era solito avere un mazzolino di mughetti in tasca o portato all'occhiello e faceva inserire un fiore di mughetto nell'orlo di ognuna delle sue creazioni.Il mughetto era il suo fiore talismano.Esso \u00e8 stato il simbolo anche di una sua intera collezione nel 1954. Egli aveva creato un abito-mughetto interamente ricamato dalle piccole campanelle del fiore. Nel 1987 la facciata della boutique Dior in Avenue Montaigne era decorata da un ramo di mughetto.\nNel 2021 \u00e8 stata realizzata una intera collezione per Dior Maison dedicata al mughetto e disegnata da Cordelia de Castellane.\nLa maison Dior oggi.\nAl giorno d'oggi la maison Dior conta pi\u00f9 di 200 boutique in tutto il mondo, di cui sette in Italia (a Milano, Roma, Firenze, Venezia, Portofino, Capri, Cortina d'Ampezzo). La maison Dior d\u00e0 vita ogni stagione a nuove creazioni di abbigliamento femminile (pr\u00eat-\u00e0-porter, haute couture, accessori, calzature), di gioielleria e di orologeria."}
{"id": "291156", "revid": "181699", "url": "https://it.wikipedia.org/wiki?curid=291156", "title": "Provincia di Tolna", "text": "Tolna \u00e8 una provincia dell'Ungheria meridionale.\nConfina con le altre province di Fej\u00e9r, B\u00e1cs-Kiskun, Baranya e Somogy; suo capoluogo \u00e8 Szeksz\u00e1rd."}
{"id": "291162", "revid": "773636", "url": "https://it.wikipedia.org/wiki?curid=291162", "title": "La Sibilla", "text": "La Sibilla \u00e8 una rivista bimestrale di enigmistica classica fondata a Napoli nel 1975 da Guido Iazzetta.\nIl nome si ispira alla celebre Sibilla Cumana, donna leggendaria dotata di poteri divinatori, che la tradizione vuole sia vissuta in una grotta nei pressi di Cuma. La Sibilla Cumana era solita esprimere i suoi vaticini in forma particolarmente criptica, ragion per cui \u00e8 sempre stata associata al concetto di enigma.\nMensile dal 1975 al 1978, poi bimestrale, la rivista ha pubblicato finora trentasei supplementi (\"Quaderni della Sibilla\"), ed \u00e8 una delle pi\u00f9 longeve pubblicazioni enigmistiche di ogni tempo.\n\"La Sibilla\" ospita testi poetici ed epigrammatici: si tratta in realt\u00e0 di enigmi che alludono a un diverso soggetto, da trovare, al di l\u00e0 di quello apparente (vedi indovinello). Ospita inoltre crittografie, rebus e articoli tecnici concernenti l'enigmistica e la ludolinguistica. La rivista gode largo seguito grazie ai giochi di famosi enigmisti e personalit\u00e0 come Stefano Bartezzaghi, Umberto Eco, Nicola Piovani, Roberto Vecchioni, Francesco Guccini, Frankie hi-nrg mc, il Mago Forest e Paolo Conte.\nGli abbonati de \"La Sibilla\", gli altri specialisti del settore e i simpatizzanti partecipano annualmente a un convegno (\"Festa della Sibilla\") che si \u00e8 svolto a Marina di Massa fino al 2018 e dal 2019 a Pompei, in occasione del quale vengono premiati gli autori pi\u00f9 abili nelle varie specialit\u00e0, come ad esempio gli enigmi poetici, gli anagrammi, le frasi bisenso e le crittografie.\nLa redazione \u00e8 composta da: Edgardo Bellini (\"Edgar\"), Alessandro Cassani (\"L'Incas\"), Rosanna Gastaldi (\"Pratolina\"), Maria Maraviglia (\"Malia\"), Giuseppe Sangalli (\"Pipino il Breve\"). Si avvale dell'apporto di vari disegnatori, tra cui Alfredo Baroni, Giulia Caforio, Noemi Camporeale, Giovanni Gastaldi, Roberto Mangosi, Sandro Mosca, Giorgio Noliani, Livia Pastore, Simona Simone, Sofia Terzo, Fabiana Trer\u00e8, Enrico Viceconte."}
{"id": "291164", "revid": "1013865", "url": "https://it.wikipedia.org/wiki?curid=291164", "title": "Provincia di Fej\u00e9r", "text": "Fej\u00e9r \u00e8 una provincia dell'Ungheria centrale. Confina con le altre province di Veszpr\u00e9m, Kom\u00e1rom-Esztergom, Pest, B\u00e1cs-Kiskun, Tolna e Somogy; suo capoluogo \u00e8 Sz\u00e9kesfeh\u00e9rv\u00e1r (\"Albareale\")."}
{"id": "291165", "revid": "1718925", "url": "https://it.wikipedia.org/wiki?curid=291165", "title": "Beni culturali", "text": "I beni culturali sono tutti i beni designati da ciascuno Stato come importanti per l'archeologia, la letteratura, l'arte, la scienza, la demologia, l'etnologia o l'antropologia. Si contrappongono, per definizione, ai \"beni naturali\" in quanto questi ultimi ci sono offerti dalla natura, mentre i primi sono il prodotto della cultura.\nStoria.\nIl primo riconoscimento ufficiale di \"bene culturale\" in campo internazionale si ebbe durante la Convenzione dell'Aia firmata il 14 maggio 1954 da quaranta Stati di tutto il mondo e confermata in Italia con la legge del 7 febbraio 1958 (sostituendo per la materia l'articolo 822 del Codice civile del 1942). Le norme sui beni culturali erano essenzialmente accordi per la salvaguardia di questi patrimoni in occasione di eventi bellici, sostenendo che gli attentati ai beni culturali di qualsiasi popolo costituivano una violenza al patrimonio dell'intera comunit\u00e0 internazionale. In Italia la definizione di \"bene culturale\" venne via via modellata da alcune commissioni parlamentari tra gli anni sessanta e settanta, che dovevano anche dare indicazioni per la creazione di un futuro dicastero. La prima fu la commissione Franceschini (1964-1967), che raggiunse importanti risultati sul piano scientifico, ma meno utili sul piano politico. Poi, tra il 1968 e il 1970 oper\u00f2 la commissione Papaldo, che non ottenne un risultato parlamentare definitivo e fu seguita da una Commissione bis.\nNel frattempo a Parigi, il 17 novembre 1970, l'Organizzazione delle Nazioni Unite per l'educazione, la scienza e la cultura firmava una convenzione internazionale per stabilire le misure da adottare per bloccare l'esportazione, importazione e il trasferimento di propriet\u00e0 in illecito di beni culturali. Vennero definiti in tale ambito come beni culturali:\nNonostante le difficolt\u00e0 di dare una concreta realizzazione istituzionale a tali propositi ed ai risultati delle Commissioni parlamentari, nel 1974 un'iniziativa congiunta dell'allora Presidente del Consiglio Aldo Moro e di Giovanni Spadolini ruppe i lunghi indugi e decise l'istituzione di un Ministero per i beni culturali e ambientali. Il ministero venne sottoposto a numerose modifiche di carattere sia organizzativo sia relativo ai propri ambiti di competenza fino a giungere alla denominazione di Ministero dei beni e delle attivit\u00e0 culturali e del turismo che identifica, dal 2013, il MiBACT.\nGrande importanza normativa ebbe la promulgazione del \"Testo unico delle disposizioni legislative in materia di beni culturali e ambientali\" (Dlgs. n. 490 del 29 ottobre 1999), dove si raggrupparono tutte le norme sulla materia, ponendo particolarmente l'accento sulla tutela dei beni, in attuazione dell'articolo 9 della Costituzione della Repubblica Italiana, sostituito successivamente dal Codice dei beni culturali e del paesaggio, emanato nel 2004.\nNormativa.\nInternazionale.\nI beni culturali si dividono in beni materiali e in beni immateriali; Un bene culturale si definisce \"materiale\" quando \u00e8 fisicamente tangibile, come un'opera architettonica, un dipinto, una scultura. Si definisce invece \"immateriale\" quando non \u00e8 fisicamente tangibile, come una lingua o dialetto, una manifestazione del folklore o persino una ricetta culinaria.\nAl di l\u00e0 della generica definizione, i beni culturali hanno trovato, nel tempo, pi\u00f9 precise classificazioni, in specie da parte del diritto internazionale pubblico. In particolare hanno provveduto alla definizione dei beni culturali:\nLa convenzione dell'Aja (1954) identifica i seguenti beni culturali materiali:\nLa convenzione per la salvaguardia del patrimonio culturale Immateriale (2003) conclusa nella sua trentaduesima sessione, come citato nel suo art. 1, ebbe lo scopo di:\nAi fini della precedente convenzione, venne definita la definizione di \"patrimonio culturale immateriale\" intendendo:\nIl \"patrimonio culturale immateriale\" come sopra definito si manifesta tra l'altro nei seguenti settori:\nQuesta convenzione considera suscettibile di protezione soltanto il \"patrimonio culturale immateriale\" compatibile con gli strumenti internazionali esistenti sui diritti umani, con le esigenze di mutuo rispetto fra le comunit\u00e0, gruppi ed individui e con lo sviluppo sostenibile.\nNazionale.\nAl fine di tutelare i beni culturali lo stato italiano ha emanato una serie di norme che attribuiscono allo stato e ad alcuni enti pubblici preposti la custodia di enti culturali, il diritto esclusivo di autorizzare la riproduzione di questi beni sottoposti alla loro custodia e pretendere un pagamento di un canone. Secondo tali norme \u00e8 vietato fare foto a beni culturali sottoposti a custodia degli enti territoriali, tuttavia la possibilit\u00e0 di fare foto viene concessa se l'atto prevede finalit\u00e0 di promozione della cultura o per manifestazione del pensiero ai sensi dell'art.108 del Codice dei Beni culturali . \nUn po\u2019 di storia \nNel 1986 il giurista Merryman propone la suddivisione dei paesi, in relazione ai beni culturali presenti, tra \"source nations\", ossia paesi in cui l'offerta di beni culturali supera la domanda, e \"market nations\", in cui la domanda di beni culturali supera l'offerta. Tra le \"source nations\" l'Italia, la Spagna e la Grecia, tra le \"market nations\", i paesi scandinavi e gli Stati Uniti d'America.\nNel mondo.\nItalia.\nDopo un settantennio di attivit\u00e0 amministrativa regolata dalle leggi Bottai del 1939, il 22 gennaio 2004 venne emanato il codice dei beni culturali e del paesaggio (decreto legislativo 22 gennaio 2004 n. 42, ai sensi dell'articolo 10 della legge 6 luglio 2002 n. 137) che ha sostituito la precedente normativa. Secondo l'art. 10 del succitato codice sono sempre beni culturali:\n\u00able cose immobili e mobili appartenenti allo Stato, alle Regioni, agli altri enti pubblici territoriali, nonch\u00e9 ad ogni altro ente ed istituto pubblico e a persone giuridiche private senza fine di lucro, ivi compresi gli enti ecclesiastici\ncivilmente riconosciuti, che presentano interesse artistico, storico, archeologico o etnoantropologico\u00bb.\nSono inoltre beni culturali altri tipi di documenti e raccolte nonch\u00e9 i beni posseduti da privati se dichiarati tali dalle locali soprintendenze con apposita dichiarazione e non esclusi esplicitamente mediante l'apposita procedura mentre tale dichiarazione non \u00e8 necessaria per i beni prima elencati.\nPer legge \u00e8 costituito il catalogo nazionale dei beni culturali (in diverse articolazioni), dove dovrebbero confluire tutte le informazioni sui beni culturali: il catalogo non \u00e8 pubblicamente accessibile a tutti; l'accesso a tali informazioni \u00e8 disciplinato dalla normativa sul diritto di accesso ai documenti amministrativi.\nIl codice dei beni culturali e del paesaggio \u00e8 servito a disciplinare lo sfruttamento commerciale dei beni culturali, riservandolo alle soprintendenze e ai privati da esse autorizzati dietro pagamento di appositi corrispettivi. Tale sistema dovrebbe servire a finanziare la conservazione e gestione dei beni culturali e fa s\u00ec che in Italia siano presenti restrizioni ignote in altri paesi, come ad esempio il sostanziale annullamento della libert\u00e0 di panorama."}
{"id": "291169", "revid": "1013865", "url": "https://it.wikipedia.org/wiki?curid=291169", "title": "Provincia di Kom\u00e1rom-Esztergom", "text": "Kom\u00e1rom-Esztergom \u00e8 una provincia dell'Ungheria settentrionale al confine con la Slovacchia.\nConfina con le altre province di Gy\u0151r-Moson-Sopron, Veszpr\u00e9m, Fej\u00e9r e Pest; suo capoluogo \u00e8 Tatab\u00e1nya.\nStruttura della provincia.\nLa provincia \u00e8 la seconda dell'Ungheria in termini di densita di popolazione. Il 66% degli abitanti vive nelle citt\u00e0."}
{"id": "291170", "revid": "1318658", "url": "https://it.wikipedia.org/wiki?curid=291170", "title": "Cavan", "text": "Ci sono quattro localit\u00e0 col nome Cavan:"}
{"id": "291172", "revid": "438678", "url": "https://it.wikipedia.org/wiki?curid=291172", "title": "La finestra della camera da letto", "text": "La finestra della camera da letto (\"The Bedroom Window\") \u00e8 un film del 1987 diretto da Curtis Hanson.\nTrama.\nUn uomo si finge testimone dell'aggressione a una donna per non compromettere la sua amante che ha visto la scena dell'aggressione dalla sua camera da letto. Ma, al processo, la sua miopia lo smaschera facilmente mentre il maniaco, unico e vero colpevole dell'aggressione, tenter\u00e0 di ucciderlo. Sar\u00e0 la stessa vittima dell'aggressione, attratta da lui, ad aiutarlo e a far cadere in trappola il colpevole."}
{"id": "291174", "revid": "767487", "url": "https://it.wikipedia.org/wiki?curid=291174", "title": "Le furie", "text": "Le furie (\"The Furies\") \u00e8 un film del 1950 diretto da Anthony Mann.\nTrama.\nIl proprietario terriero T.C. si scontra con l'adorata figlia Vance quando le annuncia di voler sposare Flo, interessata solo ai soldi. Tempo prima aveva allontanato con il denaro un suo pretendente e adesso sta lottando con la famiglia Herrera per il possesso del Ranch LE FURIE."}
{"id": "291175", "revid": "287204", "url": "https://it.wikipedia.org/wiki?curid=291175", "title": "Luciano Chailly", "text": "Note biografiche.\nAutore di lavori teatrali, sinfonici e cameristici, Luciano Chailly si \u00e8 diplomato in violino a Ferrara nel 1941, ed in composizione a Milano nel 1945; si \u00e8 inoltre laureato in Lettere presso l'universit\u00e0 di Bologna nel 1943. Nel 1948 segu\u00ec un corso di perfezionamento a Salisburgo con Paul Hindemith.\nDal 1951 al 1967 \u00e8 stato impegnato presso la RAI, in qualit\u00e0 di consulente e programmista, mentre in seguito ha svolto attivit\u00e0 di direttore artistico presso vari enti lirici italiani, tra cui il Teatro alla Scala di Milano (dal 1968 al 1971), l'Arena di Verona (dal 1975 al 1976) ed il Teatro Carlo Felice di Genova dal 1983 al 1985; nel 1987 \u00e8 stato eletto presidente della Feniarco, ha inoltre svolto attivit\u00e0 di critico musicale e di docente di composizione presso diversi conservatori italiani (Milano, Perugia, Cremona, ecc.).\nNel 1954 ha iniziato un importante sodalizio con lo scrittore Dino Buzzati, il quale ha scritto per Chailly quattro libretti d'opera, ed ha spesso curato gli allestimenti scenografici dei loro lavori.\n\u00c8 padre del celebre direttore d'orchestra Riccardo Chailly, dell'arpista compositrice e scrittrice Cecilia Chailly e della giornalista e regista Floriana Chailly.\n\u00c8 zio del pianista, compositore, direttore d'orchestra e didatta Michele Fedrigotti, figlio di Silvana, sua sorella.\nLo stile.\nChailly fu un compositore dal gusto eclettico, partito da posizioni vicine al neoclassicismo, utilizz\u00f2 per breve tempo la dodecafonia per poi indirizzarsi verso uno stile liberamente atonale e molto contrappuntistico.Compositore che non si \u00e8 mai schierato con un movimento preciso, Luciano Chailly ha sempre mantenuto le distanze dallo sperimentalismo, pur non rifiutando di inglobare nel suo stile alcune particolari tecniche che si andavano a sviluppare nella sua epoca.\nOltre alle tredici opere ed ai cinque balletti, Chailly ha composto musica solistica, cameristica, particolarmente importante fu l'attenzione dedicata da Chailly alla musica corale (assieme a numerosi mottetti ed elaborazioni di canti popolari \u00e8 da ricordare la \"Missa Papae Pauli\", dedicata a Paolo VI), e vari lavori sinfonici."}
{"id": "291176", "revid": "810736", "url": "https://it.wikipedia.org/wiki?curid=291176", "title": "Ithkuil", "text": "L'Ithkuil (nome nativo I\u0163ku\u00eel) \u00e8 una lingua artificiale umana estremamente complicata creata dal linguista statunitense John Quijada tra il 1978 e il 2004.\nSecondo la descrizione dell'autore, l'Ithkuil \u00e8 \"un progetto filosofico per una lingua ipotetica\", che appare come un incrocio tra una lingua filosofica a priori ed una lingua logica. Tra gli obiettivi di Quijada vi era il tentativo di mostrare come le lingue umane potrebbero funzionare. L'Ithkuil \u00e8 progettato per condensare grandi quantit\u00e0 di informazioni linguistiche usando meno parole e pi\u00f9 brevi rispetto a quelle presenti nelle lingue evolutesi naturalmente; la maggior parte delle espressioni in altre lingue appaiono molto pi\u00f9 brevi quando tradotte in Ithkuil.\nPossibili vantaggi.\nL'ipotesi di Sapir-Whorf postula l'esistenza di una connessione tra le caratteristiche della lingua nativa di una persona e le capacit\u00e0 cognitive della persona stessa e, di conseguenza, tra la velocit\u00e0 di locuzione e la velocit\u00e0 del pensiero umano. Stanislav Kozlovsky ritiene che un parlante nativo di Ithkuil possa pensare ad una velocit\u00e0 oltre cinque volte maggiore rispetto ad un parlante di una tipica lingua naturale.\nTuttavia non esiste nessuno al mondo che sia in grado di parlare l'Ithkuil fluentemente, incluso il suo stesso creatore: \u00abNon parlo Ithkuil, non l'ho mai fatto, mai lo far\u00f2, n\u00e9 mai l'ho sostenuto.\u00bb \nDopo la pubblicazione di un articolo sull'Ithkuil sulla rivista russa \"Komp'juterra\" (\"Velocit\u00e0 del pensiero\" di Stanislav Kozlovsky, \u00ab\u041a\u043e\u043c\u043f\u044c\u044e\u0442\u0435\u0440\u0440\u0430\u00bb, N\u00b026-27, 20 giugno 2004), molti russi ed ucraini contattarono Quijada ed espressero il loro interesse nell'apprendere la lingua. Quijada ha recentemente affermato di aver lavorato ad una completa revisione della morfofonologia della lingua per semplificarne la pronuncia (come richiesto da molte persone interessate ad apprendere la lingua) riducendo il numero dei fonemi da 82 a 62, ma ha anche detto che, ancora per qualche anno, non avr\u00e0 tempo di revisionare la grammatica di riferimento presente sul sito web ufficiale."}
{"id": "291177", "revid": "1318658", "url": "https://it.wikipedia.org/wiki?curid=291177", "title": "Squadro", "text": "Squadro \u00e8 un termine con diversi significati:"}
{"id": "291182", "revid": "124836306", "url": "https://it.wikipedia.org/wiki?curid=291182", "title": "Hockey su ghiaccio ai IX Giochi olimpici invernali", "text": "Il torneo di hockey su ghiaccio dei IX Giochi olimpici invernali del 1964, svoltosi per la prima volta in Austria, fu considerato valido anche come 31\u00ba campionato del mondo di hockey su ghiaccio e 42\u00ba campionato europeo organizzato dalla International Ice Hockey Federation. Le partite si svolsero presso la Olympiahalle Innsbruck e la Messehalle di Innsbruck. Il torneo si svolse dal 27 gennaio al 9 febbraio 1964.\nAl torneo presero parte sedici squadre. Titolate a partecipare erano le sette squadre del gruppo A dei mondiali del 1963 (le due Germanie si affrontarono per determinare quale avrebbe rappresentato la Squadra unificata tedesca), le migliori cinque del gruppo B e la vincitrice del gruppo C. A queste si aggiunsero l'Austria in quanto paese ospite, l'Italia grazie a una wild card e una rappresentante dell'Estremo Oriente, che venne determinata con una qualificazione separata. Essendo l'Austria, oltre che paese ospitante, anche la vincitrice del gruppo C, venne ripescata l'Ungheria giunta seconda. Il torneo inizi\u00f2 con una serie di scontri diretti dove le squadre del gruppo A pi\u00f9 l'Austria, affrontarono le squadre di seconda fascia.\nLe vincenti di questi incontri disputarono il girone per l'assegnazione dei posti dal primo all'ottavo (gruppo A), mentre le perdenti disputarono il girone che assegnava i posti dal nono al sedicesimo (gruppo B). Non ci furono grandi sorprese nel torneo. Per la seconda volta a vincere fu l'Unione Sovietica, mentre il Canada rimase per la prima volta senza una medaglia olimpica. Originariamente il Canada giunse in terza posizione per la miglior differenza reti nel girone finale, tuttavia prima delle cerimonie di premiazione il regolamento fu modificato in favore della , grazie alla miglior differenza reti nel corso di tutte le rassegne olimpiche disputate fino ad allora. Nel 2005 la IIHF rigett\u00f2 il ricorso del Canada attribuendo la medaglia di bronzo alla Cecoslovacchia.\nPartecipanti.\nParteciparono al torneo olimpico sedici rappresentative nazionali provenienti da tre continenti, con un numero variabile di giocatori.\nQualificazioni.\nQualificazione intertedesca.\nLa si qualific\u00f2 come rappresentante della Squadra Unificata Tedesca.\nQualificazione asiatica.\nIl si qualific\u00f2 come rappresentante dell'area asiatico-oceanica.\nGraduatoria finale.\nRiconoscimenti.\nRiconoscimenti individuali\nAll-Star Team\nCampionato europeo.\nIl torneo fu valido anche per il 42\u00ba campionato europeo e venne utilizzata la graduatoria finale dell'evento olimpico per determinare le posizioni in classifica; a trionfare fu per l'ottava la , medaglia d'oro olimpica."}
{"id": "291198", "revid": "438678", "url": "https://it.wikipedia.org/wiki?curid=291198", "title": "L'amaro t\u00e8 del generale Yen", "text": "L'amaro t\u00e8 del generale Yen (\"The Bitter Tea of General Yen\") \u00e8 un film del 1933 diretto da Frank Capra.\nTrama.\nShanghai: i Jackson, una coppia di anziani missionari, accolgono gli ospiti alle nozze di Robert Strike, un altro missionario, e Megan Davis, la sua fidanzata che lui non vede ormai da tre anni, dopo essere stato mandato in Cina. Ma il matrimonio non ha luogo perch\u00e9, poco prima della cerimonia, Bob giunge con delle terribili notizie provocate dalla guerra civile. Il missionario si prepara a partire per portare in salvo alcuni orfani. Mentre l'uomo si incontra con il generale cinese Yen per perorare la sua causa e chiedergli un lasciapassare, Megan lo aspetta in macchina. Il generale, disprezzando le idee del missionario, gli d\u00e0 un documento inutile, dove descrive Strike come uno stolto. Giunti all'orfanotrofio, Megan e Bob provocano l'ilarit\u00e0 dei soldati cinesi che leggono il \"lasciapassare\" e che rubano loro anche la macchina, quando stanno per caricare a bordo i bambini. Nel trambusto che ne segue, quando sono alla stazione, i due restano divisi e vengono separati dalla folla in preda al caos.\nMegan, che era svenuta, quando rinviene si trova nel vagone privato del generale Yen, dove la bella concubina Mah-Li si prende cura di lei. Arrivati al palazzo estivo del generale, vengono accolti da Jones, il consulente americano di Yen, che lo aspetta per dirgli che \u00e8 riuscito a mettere insieme sei milioni di dollari, nascosti in un carro merci, soldi che gli servono per sostenere le spese di guerra. Yen resta sempre pi\u00f9 affascinato dalla bella e briosa americana che si ritrova come ospite e si dimostra poco propenso a rispedirla a Shanghai, in zona di guerra. Cos\u00ec la invita a restare.\nCi vuole poco a capire che Mah-Li, la concubina, ha una relazione con il capitano Li, uno dei sottoposti del generale. Finita la cena, Yen la fa arrestare come spia. Megan interviene e Yen allora la sfida a provare il suo zelo cristiano prendendo sotto la sua protezione Mah-Li e a mettere in gioco la sua vita se verr\u00e0 provato un altro tradimento della donna. Megan accetta e, ingenuamente, aiuta Mah-Li a tradire nuovamente Yen, passando informazioni al nemico sul tesoro nascosto che viene cos\u00ec rubato. Il generale, senza il denaro che serviva a pagare i suoi soldati, viene abbandonato da tutti, dai servi e dai militari. Ma non si vendica di Megan, che ora \u00e8 diventata troppo preziosa per lui. Dopo che si \u00e8 preparato un t\u00e8 avvelenato con cui vuole suicidarsi, Megan gli compare davanti vestita alla cinese, con un abito che le aveva dato Mah-Li. Mentre vezzeggia il generale, confidandogli che non lo abbandoner\u00e0 mai, lui sorridendo beve il t\u00e8.\nSu un'imbarcazione che la sta portando verso Shanghai insieme a Jones, il consulente finanziario, Megan pensa alla vita piena di contraddizioni del generale Yen, alla bellezza che lo ha circondato e alla sua tragedia. Jones la conforta dicendole che un giorno loro due saranno di nuovo riuniti.\nProduzione.\nIl film fu prodotto dalla Columbia Pictures Corporation.\nVenne girato nella San Fernando Valley\nDistribuzione.\nDistribuito dalla Columbia Pictures, il film usc\u00ec in sala il 6 gennaio 1933. A New York, venne presentato l'11 gennaio 1933. Nello stesso anno venne distribuito in tutto il mondo: nel Regno Unito (22 maggio), in Finlandia (21 ottobre), in Danimarca (23 ottobre), in Messico (17 novembre). In Francia e in Portogallo, usc\u00ec rispettivamente il 12 e il 31 gennaio 1934. Il 16 settembre 1977 fu proiettato nell'ambito del Toronto International Film Festival."}
{"id": "291199", "revid": "1013865", "url": "https://it.wikipedia.org/wiki?curid=291199", "title": "Provincia di Veszpr\u00e9m", "text": "Veszpr\u00e9m (pronuncia: [\u02c8v\u025bspre\u02d0m]) \u00e8 una provincia dell'Ungheria centroccidentale che prende il nome dall'omonima citt\u00e0.\nConfina con le altre province di Gy\u0151r-Moson-Sopron, Kom\u00e1rom-Esztergom, Fej\u00e9r, Somogy, Zala e Vas; suo capoluogo \u00e8 la citt\u00e0 di Veszpr\u00e9m."}
{"id": "291200", "revid": "1632387", "url": "https://it.wikipedia.org/wiki?curid=291200", "title": "La vendetta del mostro", "text": "La vendetta del mostro (\"Revenge of the Creature\") \u00e8 un film del 1955 diretto da Jack Arnold.\nIl film, girato in 3D, \u00e8 un fanta-horror, seguito del pi\u00f9 celebre \"Il mostro della laguna nera\", diretto sempre da Arnold nel 1954. In Italia il film fu distribuito per la prima volta da Universal International nel 1959. Ebbe a sua volta un seguito, \"Il terrore sul mondo\" (\"The Creature Walks Among Us\") del 1956.\nTrama.\nUn gruppo di scienziati ritorna nella laguna per catturare il mostro. Nella prima immersione viene aggredito uno studioso che si riesce a salvare. Per catturare la creatura decidono di utilizzare la dinamite; l'operazione riesce e il corpo della creatura viene a galla privo di sensi ma ancora in vita. Il mostro viene portato in un parco marino dove verr\u00e0 studiato e usato come attrazione turistica. Si sveglia nel bacino provvisorio, dove crea alcuni problemi, ma gli inservienti riescono comunque a trasferirlo nella vasca d\u2019esposizione e ad incatenarlo. Vengono effettuati dei test su di lui per capire quanto sia sviluppato il suo cervello, ma durante uno di questi si riesce a liberare dalla catena e a scappare. La sua furia provocher\u00e0 alcune vittime e rapir\u00e0 anche una scienziata della quale si \u00e8 invaghito. Un altro degli scienziati che lo aveva studiato fino al momento della sua fuga, nonch\u00e9 fidanzato della ragazza rapita, fa sapere che il mostro non pu\u00f2 resister fuori dall'acqua pi\u00f9 di pochi minuti, quindi il campo di ricerca si restringe a pochi metri oltre la costa. Allora la polizia pi\u00f9 alcuni volontari si dividono in gruppi e quando uno di questi avvista il mostro lancia un segnale che attira l'attenzione di tutti gli altri. La ragazza viene tratta in salvo mentre il mostro viene ucciso.\nProduzione.\nLe riprese di questo sequel cominciarono gi\u00e0 nel giugno del 1954, quando era chiaro ai dirigenti della Universal che il successo de \"Il mostro della laguna nera\" sarebbe stato formidabile.\nNel film appare l'attore Clint Eastwood, alla sua prima comparsa cinematografica. Interpretava un assistente di laboratorio con un topolino in tasca. L'attore Ricou Browling, che indossa i panni dell'uomo pesce, compare a sua volta in un piccolo cameo: \u00e8 il tecnico che preleva il sangue ad uno squalo insieme a John Agar.\nDistribuzione.\nPur essendo stato ripreso per esser proiettato con la tecnica speciale delle tre dimensioni, per via della noncuranza degli operatori dei cinema nel far confluire le immagini simultaneamente nello schermo, il film fu distribuito in questa versione in poche sale.\nSequel.\nIl film del 1956 \"Il terrore sul mondo\" (\"The Creature Walks Among Us\") costituisce il seguito della pellicola, concludendo la serie iniziata con \"Il mostro della laguna nera\"."}
{"id": "291201", "revid": "1719392", "url": "https://it.wikipedia.org/wiki?curid=291201", "title": "Resistenza agli antibiotici", "text": "La resistenza agli antibiotici, o antibiotico-resistenza, \u00e8 un fenomeno per il quale un batterio risulta resistente all'attivit\u00e0 di un farmaco antimicrobico.\nStoria.\nNel 1952 \u00e8 stato isolato un ceppo di Shigella multi-resistente (tetracicline, streptomicina e sulfamidici) isolati ceppi multi-resistenti fino a 5 antibiotici.\nNel 1959 la resistenza multipla era trasferibile da Shigella ad E. coli per trasmissione genica.\nNegli anni, l'antibiotico-resistenza \u00e8 diventata sempre pi\u00f9 importante, soprattutto per quanto riguarda ceppi batterici la cui sensibilit\u00e0 a certi farmaci sembrava indiscussa (ad esempio \"Salmonella\" e cloramfenicolo); una delle principali cause di questa tendenza \u00e8 un uso improprio degli antibiotici.\nDistinzioni.\nLa resistenza pu\u00f2 essere naturale o acquisita:\nLe farmaco-resistenze che si instaurano in seguito a modificazioni genetiche possono essere distinte in:\nAbuso degli antibiotici.\nL'abuso e l'utilizzo inappropriato degli antibiotici hanno contribuito alla comparsa di batteri resistenti. Il problema \u00e8 ulteriormente aggravato dalla auto-prescrizione di antibiotici da parte di individui che ne assumono senza la prescrizione di un medico qualificato, e dall'uso sistematico degli antibiotici come promotori della crescita in zootecnia. Gli antibiotici vengono spesso prescritti per situazioni in cui il loro uso non \u00e8 giustificato (per esempio nei casi in cui le infezioni possono risolversi senza trattamento). L'uso eccessivo di antibiotici come la penicillina e l'eritromicina, che un tempo erano considerate \"cure miracolose\", sono state associate con la resistenza emergenti dal 1950. L'uso terapeutico degli antibiotici negli ospedali si \u00e8 visto essere associato ad un aumento di multi-batteri resistenti agli antibiotici.\nForme comuni di uso improprio di antibiotici comprendono: l'uso eccessivo di antibiotici nella profilassi dei viaggiatori; in caso di prescrizione medica, la mancata presa in considerazione del peso del paziente e della storia del precedente uso di antibiotici, dal momento che entrambi i fattori possono influenzare fortemente l'efficacia di una prescrizione di cura per antibiotici; il mancato rispetto dell'intero corso prescritto di antibiotico, l'omissione nel prescrivere o nel seguire il corso del trattamento secondo precisi intervalli giornalieri (ad esempio, \"ogni 8 ore\" o semplicemente \"3 volte al giorno\"), o il mancato riposo per il recupero sufficiente a consentire la liquidazione dell'organismo infettante. Tutte queste pratiche citate possono facilitare lo sviluppo delle popolazioni batteriche resistenti agli antibiotici. Un inappropriato trattamento antibiotico costituisce un'altra comune forma di abuso di antibiotici.\nUn esempio comune di errore \u00e8 la prescrizione e l'assunzione di antibiotici per trattare le infezioni virali come il raffreddore comune, su cui non hanno alcun effetto. Uno studio sulle infezioni del tratto respiratorio ha trovato che \"i medici erano pi\u00f9 inclini a prescrivere antibiotici ai pazienti che hanno creduto se lo aspettassero, anche se correttamente identificandone la necessit\u00e0 solo per circa 1 su 4 di questi pazienti\". Interventi multifattoriali rivolti sia a medici e pazienti possono ridurre l'inappropriata prescrizione di antibiotici. Il ritardo nella somministrazione di antibiotici per 48 ore nell'attesa di una risoluzione spontanea delle infezioni del tratto respiratorio pu\u00f2 ridurre l'utilizzo di antibiotici; tuttavia, questa strategia pu\u00f2 ridurre la soddisfazione dei pazienti.\nPrincipali meccanismi di antibiotico-resistenza.\nUn esempio importante e attuale di antibiotico-resistenza \u00e8 la meticillino-resistenza relativa agli stafilococchi e, in particolare, \"Staphylococcus aureus\". Gli stafilococchi meticillino-resistenti rappresentano una delle principali cause di infezioni nosocomiali. Tali batteri presentano una proteina, definita PBP 2a, che presenta scarsa affinit\u00e0 a tutti gli antibiotici \u03b2-lattamici, cio\u00e8 le penicilline e le cefalosporine, rispetto alla normale forma della proteina PBP 2.\nUn altro importante esempio di antibiotico-resistenza \u00e8 la vancomicino-resistenza degli enterococchi. La vancomicina \u00e8 una molecola ad alto peso molecolare che impedisce la produzione del peptidoglicano, la principale componente della parete cellulare batterica (l'inibizione della produzione del peptidoglicano determina l'incapacit\u00e0 della cellula di mantenere la propria forma per la forte pressione osmotica tra interno ed esterno della cellula; di conseguenza la cellula tende ad incamerare acqua, scoppia e muore). Questa antibiotico-resistenza prevede l'acquisizione di un trasposone, costituito da nove geni. Una delle proteine codificate da questi geni, detta Van S, si colloca all'esterno della cellula batterica, e, in presenza della vancomicina, \u00e8 in grado di legarsi ad essa, determinando la nascita di un segnale intracellulare. Tale segnale provoca la produzione di altre proteine che, attraverso un meccanismo complesso, sostituiscono il bersaglio della Vancomicina con un'altra molecola che l'antibiotico non \u00e8 in grado di riconoscere. In questo modo, la Vancomicina \u00e8 resa totalmente inattiva.\nL'antibiogramma.\n\u00c8 particolarmente importante, specialmente in ambito clinico, eseguire l'antibiogramma, vale a dire la valutazione \"in vitro\" della sensibilit\u00e0 batterica ai chemio-antibiotici.\nL'antibiogramma \u00e8 un metodo che consente di valutare l'entit\u00e0 dell'efficacia di un antibiotico su microorganismi isolati, cio\u00e8 tolti dal loro ambiente di infezione e portati in terreno di coltura. Ecco elencati i principali procedimenti dell'antibiogramma:\nDal punto di vista strettamente biologico, i termini sensibile e resistente esprimono la capacit\u00e0 o meno di un microrganismo di moltiplicarsi in presenza di una data concentrazione del farmaco.\nDa un punto di vista clinico, un microrganismo pu\u00f2 essere considerato sensibile ad un antibiotico se indagini condotte \"in vitro\" suggeriscono che un paziente infettato da quel microrganismo ha, probabilmente, la capacit\u00e0 di rispondere favorevolmente al farmaco, se somministrato in quantit\u00e0 appropriata. Il termine resistente pertanto implica che l'infezione, probabilmente, non risponde a tale terapia.\nNella pratica, il grado di sensibilit\u00e0 viene spesso definito quantitativamente come la pi\u00f9 bassa concentrazione di antibiotico capace di inibire la crescita di un microrganismo. Tale concentrazione \u00e8 nota come \"Concentrazione Minima Inibente\" (MIC) cio\u00e8 la minima concentrazione di un antibiotico che permette la completa inibizione, o quasi, della crescita batterica in determinate condizioni.\nIn genere gli antibiotici, inibendo la riproduzione batterica per un periodo abbastanza lungo, permettono all'ospite di rimuovere, mediante i suoi meccanismi naturali di difesa, il microrganismo infettante dalla sede d'infezione. Se tali meccanismi dell'ospite non funzionano in maniera ottimale (ad esempio in soggetti immunocompromessi) l'infezione potrebbe non essere influenzata dalla terapia o potrebbe rispondere temporaneamente e ricomparire dopo la sua sospensione.\nIn questi casi potrebbe essere pi\u00f9 opportuno valutare la concentrazione minima battericida (MBC) vale a dire la minima concentrazione di un antibiotico in grado di uccidere il 99.9% della popolazione batterica iniziale, quindi di sopperire alle funzioni normalmente svolte dai meccanismi di difesa dell'ospite (ad esempio dal sistema immunitario).\nIniziative contro lo sviluppo delle resistenze.\nDiverse organizzazioni interessate al tema della resistenza agli antibiotici sono attive nell'esercitare pressioni per un miglioramento del contesto normativo. Approcci alla risoluzione dei problemi di abuso o di uso eccessivo di antibiotici vengono fatti per la creazione degli Stati Uniti di una Interagency Task Force sulla resistenza antimicrobica che intende affrontare attivamente il problema della resistenza agli antimicrobici. Tali attivit\u00e0 vengono organizzate e coordinate dal Centro statunitense per il controllo e la prevenzione delle malattie, la Food and Drug Administration (FDA), e il National Institutes of Health (NIH), e coinvolgono anche diverse altre agenzie federali. Un gruppo di campagne delle ONG \u00e8 Keep Antibiotics Working. In Francia, a partire dal 2002 una campagna del Governo dal titolo \"Gli Antibiotici Non Sono Automatici\" ha portato ad una significativa riduzione delle prescrizioni superflue di antibiotici, specialmente nei bambini. Nel Regno Unito, ci sono manifesti in molti ambulatori indicando che purtroppo nessuna quantit\u00e0 di antibiotici consente di sbarazzarsi del raffreddore, a seguito della richiesta rivolta da molti pazienti al proprio medico, in particolare la prescrizione inappropriata di antibiotici, nella convinzione che potessero aiutare nel trattamento di infezioni virali.\nNel settore agricolo, la resistenza agli antibiotici associati con l'uso non terapeutico degli antibiotici come promotori della crescita negli animali ha portato ad un loro uso limitato nel Regno Unito nel 1970 (relazione Swann 1969). Attualmente vi \u00e8 un divieto su scala UE dell'uso non terapeutico degli antibiotici come promotori della crescita. Si stima che pi\u00f9 del 70% degli antibiotici usati negli Stati Uniti sono impiegati per alimentare gli animali (ad esempio, polli, suini e bovini) in assenza di malattia. L'uso degli antibiotici negli animali da produzione alimentare \u00e8 stato associato alla comparsa di ceppi resistenti all'antibiotico - Escherichia coli di batteri compresi Salmonella spp., Campylobacter spp., ed Enterococcus spp. Studi statunitensi e studi europei suggeriscono che questi batteri resistenti possano causare infezioni nell'uomo che non rispondono agli antibiotici comunemente prescritti. In risposta a queste pratiche e ai problemi che ne conseguono, diverse organizzazioni (ad esempio la American Society for Microbiology (ASM), American Public Health Association (APHA) e l'American Medical Association (AMA)) hanno chiesto che fossero poste restrizioni sull'uso di antibiotici negli animali da produzione alimentare e che sia posto un limite a tutti gli usi non terapeutici. [citazione necessaria] Tuttavia, i ritardi nelle azioni normative e legislative per limitare l'uso di antibiotici sono comuni, e possono includere la resistenza a questi cambiamenti da parte delle industrie, cos\u00ec come il tempo dedicato alla ricerca per stabilire un collegamento causale tra l'uso di antibiotici e comparsa di malattie incurabili batteriche. Due disegni di legge federale (S.742 e HR 2562), volti a eliminare gradualmente gli antibiotici non-terapeutici dalla produzione degli alimenti di origine animale negli Stati Uniti sono stati proposti, ma non hanno ottenuto grandi consensi. L'Unione europea ha vietato l'uso di antibiotici come agenti di promozione della crescita dal 2003.\nI principali luoghi di diffusione nell'ambiente di antibiotici resistenti sono i reflui delle stalle industriali e dei depuratori urbani .\nRicerca.\nTra le iniziative per fronteggiare il fenomeno, vi \u00e8 la ricerca di nuovi farmaci che incontrano minore resistenza. Si tratta di un campo che richiede forti investimenti, che le case farmaceutiche si sono mostrate riluttanti a fare, perch\u00e9 prevedono che dei nuovi antibiotici sar\u00e0 scoraggiata la prescrizione su vasta scala al fine di ritardare lo sviluppo di farmacoresistenze, un'eventualit\u00e0 considerata quasi inevitabile.\nTra gli antibiotici sviluppati in tal senso, vi sono alcuni antibiotici polipeptidici, tra i quali Tirotricina e Polimixina B, o il Teixobactin, quest'ultimo scoperto nel 2015 e in attesa di trial clinici.\nProcalcitonina.\n\u00c8 stato dimostrato che l'utilizzo di algoritmi di diagnosi delle infezioni batteriche e somministrazione della terapia antibiotica (Antibiotic Stewardship) guidati da procalcitonina pu\u00f2 ridurre sensibilmente l'esposizione agli antibiotici. \u00c8 possibile quindi supporre un beneficio indiretto in termini di riduzione dell'antibioticoresistenza derivante dall'utilizzo della PCT."}
{"id": "291202", "revid": "1226", "url": "https://it.wikipedia.org/wiki?curid=291202", "title": "San Nicola di Myra", "text": ""}
{"id": "291207", "revid": "1013865", "url": "https://it.wikipedia.org/wiki?curid=291207", "title": "Provincia di Vas", "text": "Vas \u00e8 una provincia dell'Ungheria occidentale al confine con l'Austria e la Slovenia.\nConfina con le altre province di Gy\u0151r-Moson-Sopron, Veszpr\u00e9m e Zala; suo capoluogo \u00e8 la citt\u00e0 di Szombath\u00e9ly.\nGeografia fisica.\nLa Provincia di Vas si trova in Ungheria occidentale. Confina con l'Austria e la Slovenia e le contee ungheresi di Gy\u0151r-Moson-Sopron, Veszpr\u00e9m e Zala. La sua superficie \u00e8 3.336\u00a0km\u00b2."}
{"id": "291208", "revid": "438678", "url": "https://it.wikipedia.org/wiki?curid=291208", "title": "Horla - Diario segreto di un pazzo", "text": "Horla - Diario segreto di un pazzo (\"Diary of a Madman\") \u00e8 un film del 1963 diretto da Reginald Le Borg.\nIl soggetto \u00e8 ispirato alla novella \"Le Horla\" di Guy de Maupassant.\nTrama.\n1886, Parigi: il giudice e vedovo, Simon Cordier, dopo aver ucciso, per legittima difesa, un condannato a morte (Louis Girot) posseduto da un'entit\u00e0 demoniaca, l'Horla, viene perseguitato dalla medesima. Pur di liberarsene, decide di rivolgersi ad un medico che gli consiglia di dedicarsi ad un hobby per evitare i dialoghi con l'entit\u00e0. Cos\u00ec Cordier decide di ricominciare a scolpire la creta.\nDopo aver lasciato lo studio del medico, Simon, sulla strada di ritorno, si imbatte in una galleria d'arte dove conosce una giovane donna, Odette Mallotte DuClasse, moglie del pittore dei vari quadri esposti nella galleria. Affascinato dalla bellezza della donna, Cordier le propone di posare per lui. Cordier, inoltre, acquister\u00e0 un quadro che raffigura la donna in una graziosa posa di danza classica. La donna accetta ed appena comprende che Cordier \u00e8 un ricco uomo d'affari prova ad instaurare una relazione con lui tentando di lasciare il marito, Paul DuClasse.\nNel frattempo, l'entit\u00e0 cerca di far notare a Cordier che in realt\u00e0 Odette non \u00e8 la donna che crede che sia ma \u00e8 desiderosa solamente del suo danaro. Cordier non dar\u00e0 retta a l'Horla e quest\u2019ultima decide di vendicarsi facendogli, inizialmente, notare che le Horla possono muoversi nel piano della vita umana solo quando gli umani lo rendono possibile tramite il male. Il giudice sostiene di aver combattuto il male per tutto l\u2019arco della sua vita ma in realt\u00e0 \u00e8 un assassino poich\u00e9 aveva istigato la moglie al suicidio accusandola di aver fatto morire il loro bambino. L\u2019Horla decider\u00e0, successivamente, di impossessarsi del giudice facendogli compiere vari crimini.\nSimon propone ad Odette di trasferirsi in Svizzera e sposarlo. La donna decide di accettare ma mentre prepara le valigie per poter partire, prima ha una lite con il marito e poco dopo perder\u00e0 la vita a causa dell'entit\u00e0 che istigher\u00e0 Cordier ad assassinare la modella ed a far ricadere la colpa sul marito di lei. Per non destare sospetti, l\u2019Horla propone a Simon di bruciare il quadro che raffigura la giovane Odette e di seppellire il busto della donna.\nL'unica persona a favore allo scagionamento di Paul risulta essere Jeanne D'Arville, proprietaria della galleria d\u2019arte e venditrice del quadro raffigurante Odette, acquistato da Simon. Per liberarsi della donna, che conosce le varie vicende precedentemente avvenute, l\u2019Horla istiga il giudice ad ucciderla ma l\u2019entit\u00e0 non riuscir\u00e0 nel proprio intento poich\u00e9 verr\u00e0 bloccata da un crocifisso riflesso sull\u2019arma del delitto.\nCordier passa cos\u00ec da essere schiavo ad essere nemico dell\u2019entit\u00e0.\nComprendendo la vera paura dell\u2019entit\u00e0, Cordier, prima di potersene liberare, lascer\u00e0 il suo diario a Jeanne per far s\u00ec che Paul venga scagionato.\nSimon comprende che l\u2019unica possibilit\u00e0 per sconfiggere l\u2019entit\u00e0 sia utilizzare il fuoco, unico e vero nemico delle Horla. Il giudice si rinchiuder\u00e0 all'interno della propria biblioteca cospargendo la stanza di benzina ed appiccando il fuoco una volta che l\u2019Horla si sia fatta viva. Purtroppo non sar\u00e0 solo l\u2019entit\u00e0 a perdere la vita.\nIl film si chiude con la lettura del diario di Simon e con la frase: \u201covunque alligna il male, nel cuore umano, l\u00e0 esiste Horla\u201d.\nProduzione.\nIl film fu prodotto dalla Robert E. Kent Productions (con il nome Admiral Pictures).\nDistribuzione.\nDistribuito dall'United Artists, usc\u00ec nelle sale cinematografiche USA il 6 marzo 1963."}
{"id": "291210", "revid": "181699", "url": "https://it.wikipedia.org/wiki?curid=291210", "title": "Provincia di Zala", "text": " \nZala \u00e8 una provincia dell'Ungheria occidentale al confine con la Slovenia e la Croazia.\nConfina con le altre province di Vas, Veszpr\u00e9m e Somogy; suo capoluogo \u00e8 la citt\u00e0 di Zalaegerszeg.\nStruttura della provincia.\nPudgfuabui"}
{"id": "291212", "revid": "1305772", "url": "https://it.wikipedia.org/wiki?curid=291212", "title": "Henry's House", "text": "Henry's House \u00e8 un videogioco platform del 1984 per Atari 8 bit e Commodore 64, creato da Chris Murray per English Software, simile a \"Jet Set Willy\".\nIl gioco, prodotto nel Regno Unito, \u00e8 vagamente basato sul principe Henry del Galles che era nato di recente. La \"casa di Henry\" del titolo, in cui si svolge l'azione, ha infatti alcuni particolari di una casa regale.\nModalit\u00e0 di gioco.\nLo scopo del gioco \u00e8 esplorare la casa del protagonista (Henry appunto), che si \u00e8 rimpicciolito, attraversandone le otto stanze a schermata fissa, formate da un complesso intrico di piattaforme, scale verticali e oggetti mobili.\nLa colonna sonora iniziale \u00e8 \"Rule, Britannia!\" e le stanze sono nell'ordine: l'ingresso, il bagno, la cucina, il soggiorno, la stanza dei giochi, la stanza da letto del piccolo Henry, la cucina padronale e per finire la cantina con la vistosa bara di Dracula.\nPer passare da una stanza alla successiva \u00e8 necessario raccogliere tutti gli oggetti piccoli e raggiungere l'uscita, evitando gli oggetti grossi e pericolosi della casa e le cadute da altezze eccessive.\nTra gli oggetti da recuperare in ogni livello c'\u00e8 una chiave, che appare solo dopo aver compiuto qualche particolare azione.\nProduzione.\nSecondo un commento sul sito \"Lemon64\" di un utente che afferma di essere Chris Murray, l'autore aveva solo 16 anni quando ha programmato il gioco per Commodore 64, che doveva inizialmente intitolarsi \"Home Sweet Home\", poi l'editore English Software decise di approfittare della nascita del principe per dargli una tematica celebre (come fece anche Bad Taste Software con il meno riuscito \"Di's Baby\").\nLo stesso Murray svilupp\u00f2 la conversione per Atari del 1987, edita da Mastertronic."}
{"id": "291218", "revid": "181699", "url": "https://it.wikipedia.org/wiki?curid=291218", "title": "Provincia di Somogy", "text": "Somogy \u00e8 una provincia dell'Ungheria sudoccidentale al confine con la Croazia.\nConfina con le altre province di Zala, Veszpr\u00e9m, Fej\u00e9r, Tolna e Baranya; suo capoluogo \u00e8 la citt\u00e0 di Kaposv\u00e1r."}
{"id": "291219", "revid": "3368", "url": "https://it.wikipedia.org/wiki?curid=291219", "title": "5 forze di Porter", "text": ""}
{"id": "291220", "revid": "767487", "url": "https://it.wikipedia.org/wiki?curid=291220", "title": "Criminale di turno", "text": "Criminale di turno \u00e8 un film diretto dal regista Richard Quine.\nTrama.\nDue banditi svaligiano una banca, ma nel corso della rapina viene ucciso un agente. La polizia avendo scoperto che uno dei rapitori \u00e8 Willers, fa pedinare la sua ragazza, Lone. Il compito viene affidato a Paul Sheridan, un agente che finisce per subire il fascino della bella bionda. Costei ne approfitta per indurre Paul ad uccidere Willers in modo da entrare in possesso del bottino, ma al momento di agire, per\u00f2, un collega manda a monte il piano. Sheridan uccide ugualmente il delinquente e cerca di portare a termine il piano, ma si trova in una situazione senza via di uscite."}
{"id": "291222", "revid": "767487", "url": "https://it.wikipedia.org/wiki?curid=291222", "title": "Pugni, pupe e pepite", "text": "Pugni, pupe e pepite (\"North to Alaska\") \u00e8 un film western del 1960 diretto da Henry Hathaway.\nColonna sonora.\nJohnny Horton canta la canzone \"North to Alaska\" nei titoli di testa.\nTrama.\nIn Alaska agli inizi del '900, \u00e8 scoppiata la corsa all'oro e sorgono come funghi le citt\u00e0 minerarie, popolate solo da uomini. In una di queste vive Sam McCord, che ha trovato una vena aurifera insieme ai fratelli George e Billy Pratt.\nUn giorno Sam si reca a Seattle, incaricato da George di portargli in Alaska la fidanzata che lo aspettava in attesa che facesse fortuna, ma in citt\u00e0 scopre che questa si \u00e8 sposata con un altro. Allora, pur di non tornare a mani vuote, porta con s\u00e9 Michelle, una prostituta francese chiamata \"Angelo\". Tuttavia questa \u00e8 convinta che sia Sam l'uomo con cui dovr\u00e0 vivere e non la prende bene quando scopre di essere trattata come un \"regalo\" per George. La donna deve mettere anche a freno gli assalti del fratello di George, il giovane Billy, stanco di vivere senza una ragazza in un campo di minatori.\nAnche la miniera d\u00e0 dei problemi a Sam e ai due fratelli, quando Frankie Canon cerca di rubar loro la concessione. Michelle decide di lasciare l'Alaska, chiedendo un passaggio al capitano di una nave: Sam sceso in citt\u00e0 per contrastare i maneggi di Canon, dopo una furibonda rissa che coinvolge tutti gli abitanti, finalmente dichiara a Michelle il suo amore davanti a tutti, convincendola a restare.\nProduzione.\nL'Alaska fu ammessa agli Stati Uniti come 49 \u00b0 stato nel 1959 e all'epoca era molto in voga, per questo furono girati altri film ivi ambientati. Il film trascorse molto tempo in pre-produzione (durante il quale era conosciuto anche come Go North) e fu ritardato dallo sciopero degli sceneggiatori e dal coinvolgimento di Wayne nel realizzare il film Alamo (1960) Le riprese sul Nord dell'Alaska non iniziarono prima del maggio 1960.\nLa maggior parte del film \u00e8 stata girata a Point Mugu, in California. La produzione \u00e8 iniziata senza una sceneggiatura completa e il film \u00e8 stato ampiamente improvvisato dal regista e dagli attori.\nI testi della canzone North to Alaska, durante i titoli di apertura forniscono una retrospettiva per spiegare il punto in cui il film inizia. Una versione strumentale della canzone viene anche suonata al saloon su un pianoforte quando Sam e Angel arrivano in Nome. I testi della canzone sono scritti da Mike Phillips e sono stati un successo nelle classifiche nazionali di Billboard. Tuttavia, Horton non visse per vedere il suo successo, in quanto mor\u00ec in un incidente d'auto il 5 novembre 1960 (otto giorni prima dell'uscita del film).\nUsc\u00ec nelle sale il 13 novembre 1960. e ottenne un buon successo di pubblico."}
{"id": "291223", "revid": "100676", "url": "https://it.wikipedia.org/wiki?curid=291223", "title": "Cyperus alternifolius", "text": "Il falso papiro (Cyperus alternifolius ) \u00e8 una pianta palustre, perenne, appartenente alla famiglia delle Cyperaceae, ampiamente diffusa nelle zone umide dell'Africa subsahariana. \u00c8 imparentata con il papiro vero e proprio (\"Cyperus papyrus\").\nDescrizione.\nSi presenta con fusti alti e sottili che portano foglie a raggiera simili alle bacchette di un ombrello aperto.\nUso.\n\u00c8 usata come pianta ornamentale.\nVeniva utilizzato dagli antichi Egizi per fabbricare barche, corde, cestini e sandali\nColtivazione.\nLa pianta pu\u00f2 sopravvivere e vegetare in una posizione di mezz'ombra, ma per garantire una corretta crescita \u00e8 preferibile che venga messa in una posizione molto luminosa (anche soleggiata). Da evitare zone troppo ventilate che potrebbero spezzare gli steli.\nIl substrato deve essere mantenuto molto umido, con annaffiature estive giornaliere, in accordo alle temperature ambientali cui \u00e8 soggetta. Se coltivata in vaso, e se nel caso esso non fosse impermeabile, nel sottovaso deve sempre esserci un poco d'acqua. Essendo comunque una pianta palustre, pu\u00f2 anche essere coltivata in idrocoltura o inserita all'interno di acquari o terrari, che in tal caso devono necessariamente essere privi di coperchio.\nDel resto, il consumo di acqua \u00e8 notevole: la pianta pu\u00f2 contribuire ad aumentare l'umidit\u00e0 dell'aria negli ambienti da appartamento.\nMoltiplicazione.\nSi moltiplica via talea in maniera molto semplice: si accorcia uno stelo tolto dalla pianta alla lunghezza di 10\u201320\u00a0cm. Questo viene capovolto e immerso in un contenitore d'acqua, avendo l'accortezza di dimezzare anche la lunghezza del fogliame. Dall'attaccatura delle foglie cresceranno prima delle radici e poi dei germogli. Pi\u00f9 tardi, il tutto potr\u00e0 essere piantato in terra.\n\u00c8 anche possibile mettere lo stelo a radicare in acqua senza capovolgerlo; deve essere abbastanza corto in modo che l'attaccatura delle foglie stia coperta dall'acqua; in questo caso non occorre accorciare le foglie. Questo metodo presenta il vantaggio che la talea pu\u00f2 usare le foglie per la fotosintesi, perch\u00e9 non seccano finch\u00e9 la pianta non \u00e8 cresciuta."}
{"id": "291224", "revid": "438678", "url": "https://it.wikipedia.org/wiki?curid=291224", "title": "Il cerchio si chiude", "text": "Il cerchio si chiude (\"Framed\") \u00e8 un film diretto dal regista Richard Wallace e interpretato da Glenn Ford, Barry Sullivan e Janis Carter.\nTrama.\nMike Lambert \u00e8 un ingegnere minerario disoccupato che si mette nei guai con la legge in una cittadina dov'\u00e8 arrivato a bordo di un camion dai freni guasti. Un'avvenente sconosciuta paga la sua cauzione e si offre di aiutarlo per far ottenere un prestito al proprietario d'una miniera che vorrebbe assumerlo. La donna, in realt\u00e0, sta organizzando un finto incidente nel quale Mike dovrebbe morire al posto del suo amante, che in tal modo assumerebbe una nuova identit\u00e0 e potrebbe fuggire con lei e col denaro della moglie. Al momento cruciale gli eventi prenderanno per\u00f2 una svolta imprevista.\nDistribuzione.\nIl film \u00e8 stato distribuito a partire dal 25 maggio 1947 negli Stati Uniti, dal 6 agosto 1947 in Francia e dal 29 agosto 1947 in Finlandia."}
{"id": "291225", "revid": "767487", "url": "https://it.wikipedia.org/wiki?curid=291225", "title": "Baciami, stupido", "text": "Baciami, stupido (\"Kiss Me, Stupid\") \u00e8 un film del 1964 diretto dal regista Billy Wilder.\nTrama.\nOrville J. Spooner, pianista di professione, campa in una piccola cittadina del Nevada, dando in casa lezioni di pianoforte, suonando a matrimoni e funerali e facendo l'organista per la parrocchia locale. Inoltre compone canzoni insieme al \"paroliere\" Barney, unico benzinaio e meccanico per auto del paese, che manda regolarmente le canzoni composte con Orville a tutte le case editrici musicali pi\u00f9 importanti degli Stati Uniti d'America, senza tuttavia averne risposta.\nOrville \u00e8 sposato da cinque anni, senza figli, con una bella donna, Zelda, che contribuisce al mantenimento della famiglia facendo la sarta per signore e della quale \u00e8 gelosissimo fino alla paranoia.\nUn giorno, proprio quello del quinto anniversario di matrimonio di Orville e Zelda, capita in paese il famoso cantante italo-americano (e noto \"tombeur de femmes\") Dino, il quale, diretto a Las Vegas con la sua potente cabriolet, \u00e8 stato costretto ad una deviazione a causa di un incidente che ha bloccato la strada statale.\nFermatosi al distributore di Barney per fare il pieno ed andare alla toilette, viene subito riconosciuto dal benzinaio, che intravede un'opportunit\u00e0 unica per riuscire a far pubblicare qualcuna delle canzoni scritte da lui e Orville.\nCon la scusa del controllo dell'olio, Barney manomette l'alimentazione del motore e quando, dopo un centinaio di metri, Dino \u00e8 costretto a fermarsi ed a telefonargli, si inventa un guasto per riparare il quale, a suo dire, ci vuole un giorno intero. Dino viene cos\u00ec ospitato, su istigazione di Barney, da Orville, che gli mette a disposizione la camera degli ospiti. Barney ha un piano: convincere la moglie di Orville a trasferirsi per la notte presso i propri genitori, far venire a casa di Orville, pagando il giusto, una bionda \"entraineuse\" (e anche qualcosa di pi\u00f9) del malfamato locale da ballo e bar del paese, Polly, detta \"la Bomba\" (nella versione originale Polly \"la pistola\": ecco il motivo del gesto finale, quando la ragazza passa davanti ai personaggi riuniti di fronte alla vetrina), spacciandola con Dino per Zelda.\nOrville dovr\u00e0 cos\u00ec ingraziarsi Dino spingendogli fra le braccia la finta moglie durante la cena e approfittarne per sottoporgli le canzoni scritte da loro, sperando che Dino ne acquisti almeno un paio. Il problema \u00e8 fare allontanare la vera Zelda, che non sa ancora che Dino \u00e8 suo ospite pur avendolo visto passare in auto nel paese. Orville ci riesce a fatica montando, dietro suggerimento di Barney, un violento litigio dopo il quale Zelda se ne ritorna dai suoi. Intanto Barney, con il consenso della \"ma\u00eetresse\" del locale ove lavora Polly, gliela porta in casa.\nPolly, costretta per campare a fare il mestiere che fa, vivendo nella roulotte dove tempo prima il fidanzato l'aveva abbandonata rubandole persino l'auto, sogna segretamente di comprarsi una nuova auto, lasciare il paese e trovarsi un marito che le faccia fare una vita decente.\nCos\u00ec, affascinata dalla casa e dalla vita che intravede nel comportamento dello stralunato Orville, si innamora di lui, pur stando di malavoglia al gioco. Durante la cena Dino fa numerose, pesanti \"avances\" a Polly / Zelda, incoraggiato da Orville che si mette al piano per cantare le canzoni che lui e Barney vogliono rifilargli. Ma Polly non d\u00e0 a Dino molta corda anzi, ad un certo momento, si lancia in una sfrenata danza con il finto marito mentre Dino in un angolo li osserva bevendo. Ed \u00e8 proprio in quel momento che ritorna la vera Zelda, che ha lasciato i suoi dopo aver litigato con la madre. Stupita dal gran chiasso e dalla presenza di Barney che osserva la scena attraverso una finestra, Zelda vede il marito danzare con la formosa e curvodotata Polly ma non Dino e crede di capire tutto: si dirige al malfamato locale e vi si sbronza fino a sentirsi male.\nLa \"maitresse\", per non avere grane, si fa aiutare da una cameriera ad accompagnare Zelda alla chetichella nella roulotte di Polly, libera, secondo lei, fino all'indomani. Intanto Orville trova una scusa per lasciare la finta moglie sola con Dino per qualche ora ma, appena fuori di casa, ha uno scatto d'orgoglio: non \u00e8 giusto che i bellimbusti ricconi come Dino approfittino della loro posizione per sedurre le mogli altrui. Cos\u00ec rientra in casa e caccia Dino in malo modo, rimproverato blandamente da Polly che non pare per niente dispiaciuta di passare la notte con Orville.\nDino carica tutti i suoi effetti sulla macchina e va al locale malfamato di cui ha sentito parlare da Orville. Qui chiede al barista di incontrare un\"'entraineuse\" disponibile che sia un po' pi\u00f9 sexy di quelle che al momento girano per il locale e il barista, ignaro della presenza di Zelda, lo indirizza alla roulotte. Ecco quindi che, nella commedia degli inganni, i ruoli di Zelda e Polly si scambiano: Polly \u00e8 diventata Zelda e Zelda \u00e8 diventata Polly.\nL'indomani mattina presto Dino riparte per Las Vegas, non prima di aver lasciato accanto al letto dell'ancora addormentata Zelda / Polly, una lauta ricompensa per la notte d'amore: 500 dollari.\nAppena partito Dino, giunge alla roulotte la vera Polly, accompagnata da Orville con il carro-attrezzi di Barney. Le due donne si incontrano e Polly fa all'altra l'elogio di Orville invitando Zelda a perdonarlo. Questa, passata a Polly la lauta ricompensa di Dino, torna temporaneamente dai suoi.\nPochi giorni dopo, al depresso Orville si presenta Barney invitandolo a recarsi l'indomani sera presso lo studio di un avvocato ove incontrer\u00e0 Zelda, decisa a chiedere il divorzio e alla quale Barney far\u00e0 da testimone. I tre si incontrano cos\u00ec davanti al portoncino d'ingresso dello studio dell'avvocato, vicino al quale si \u00e8 radunata una piccola folla che segue sui dodici schermi del negozio di elettrodomestici del piano terra l'esibizione di Dino che canta una delle canzoni di Orville e Barney.\nAl termine, il famoso cantante cita gli autori della canzone e la folla si accalca attorno ai due chiedendo i loro autografi mentre Polly, alla guida di un'auto Fiat 600, sul parabrezza della quale \u00e8 ancora visibile il prezzo del rivenditore d'auto usate: 495 dollari, al traino vi \u00e8 la sua roulotte, e passando sorride salutandoli.\nZelda ed Orville parlano, Zelda mostra di non essere estranea alla decisione di Dino di cantare la canzone del marito e del suo \"paroliere\", infine i due decidono di tornare alla vita di prima senza farsi domande su ci\u00f2 che \u00e8 accaduto quella notte. Il film termina con Zelda che si rivolge al marito pronunciando la frase del titolo del film.\nProduzione.\nIl soggetto fu tratto da una pi\u00e8ce italiana degli anni quaranta, \"L'ora della fantasia\" di Anna Bonacci, e venne portato sullo schermo nel 1952 da Mario Camerini in \"Moglie per una notte\".\nIl film fu iniziato da Peter Sellers che poi rinunci\u00f2 alla partecipazione per problemi cardiaci. Al suo posto venne chiamato Ray Walston.\nVersione teatrale.\nUn adattamento teatrale del film, realizzato in Italia alla fine del secolo scorso, vede la partecipazione dell'attrice italiana Marina Occhiena (ex-cantante del gruppo vocale Ricchi e Poveri, del quale la Occhiena ha fatto parte per tutti gli anni settanta)."}
{"id": "291230", "revid": "767487", "url": "https://it.wikipedia.org/wiki?curid=291230", "title": "Dove la terra scotta", "text": "Dove la terra scotta (\"Man of the West\") \u00e8 un film diretto dal regista Anthony Mann nel 1958.\nTrama.\nLink Jones, un ex fuorilegge oggi onesto cittadino, prende il treno per recarsi in citt\u00e0, per trovare ed assumere un'insegnante per la scuola del lontano paesino dove abita. I suoi concittadini gli hanno affidato i loro risparmi perch\u00e9 paghi un anno anticipato il maestro, in modo da convincerlo ad accettare il lavoro. Sul treno si trovano tra gli altri passeggeri, anche Sam Beasley (un baro) e miss Billie Ellis (una ragazza di saloon). Il treno si ferma a una piccola stazione di rifornimento per caricarsi di legna. Gli uomini in grado di lavorare vanno a dare una mano e anche Sam e Billie scendono dal treno per sgranchirsi le gambe. In quel momento un gruppo di tre banditi assalta il treno, mentre un quarto scende con la borsa di Link (con dentro i soldi per l'insegnante). Nello scontro a fuoco che segue il quarto bandito viene ferito a morte e il treno riparte lasciando a terra Link, Sam e Billie. Nel tentativo di trovare un riparo per la notte Jones conduce gli altri a una fattoria vicina. Purtroppo la casa \u00e8 abitata dai banditi del treno e comandata da Dock Tobin. Ironia della sorte, Dock \u00e8 il capo della banda di cui faceva parte Link, oltre a essere quello che ha materialmente allevato l'uomo. Per salvarsi la vita, Jones finge che Billie sia la sua donna (anche se in realt\u00e0 ha una famiglia al paese), e che \u00e8 tornato con la banda. Sviato da questa notizia, Dock decide di assaltare la banca di Larum e, in attesa di un altro membro della banda, inizia a predisporre un piano. In un crescendo di tensione e pazzia (e qualche morto) si arriva all'obiettivo e si scopre che \u00e8 una citt\u00e0 fantasma. Nella successiva resa dei conti, Link riuscir\u00e0 a salvarsi la vita e a liberare Billie, l'unica sopravvissuta."}
{"id": "291233", "revid": "767487", "url": "https://it.wikipedia.org/wiki?curid=291233", "title": "Lo stato dell'Unione", "text": "Lo stato dell'Unione (\"State of the Union\") \u00e8 un film del 1948 diretto da Frank Capra.\nTrama.\nL'industriale Grant Matthews viene convinto dalla sua amante Kay Thorndyke, subdola e ambiziosa proprietaria di un quotidiano, a candidarsi per il partito repubblicano nelle elezioni primarie per la presidenza degli Stati Uniti.\nDurante la campagna elettorale l'uomo viene accompagnato da sua moglie Mary, cos\u00ec come richiede la tradizione. Mary sa di lui e di Kay e soffre per il matrimonio compromesso. Tuttavia ha deciso di stare vicina a suo marito e di aiutarlo perch\u00e9 lo stima e sa che potrebbe essere un buon presidente.\nGrant non \u00e8 un ingenuo: \u00e8 un abile imprenditore e un uomo d'azione (\u00e8 anche pilota). Ma \u00e8 anche un idealista, portatore di una visione politica nuova, oltre gli schieramenti, che guarda ai pi\u00f9 deboli e agli emarginati pur muovendo dalle posizioni repubblicane. Per guadagnarsi la candidatura alle elezioni, deve per\u00f2 ottenere i voti della \"convention\" del partito e a tal fine si convince un po' alla volta a seguire le direttive di alcuni consiglieri politici messigli accanto dalla perfida Kay. Fra questi ci sono il navigato Jim Conover e il giovane e simpatico giornalista Spike MacManus.\nIn questo percorso Mary lo invita pi\u00f9 volte a restare fedele a tutti i suoi principi ma ogni volta lui finisce per cedere ai compromessi della politica e dell'interesse. Giunta al limite della sopportazione e del disgusto per le manovre a cui il marito \u00e8 ormai quasi costretto a partecipare, la donna gli toglie il suo supporto proprio la sera dello \"show\" tv che dovrebbe andare in onda da casa Matthews.\nGrant a questo punto si ravvede e, in diretta nazionale, getta la maschera scusandosi con tutti gli spettatori e chiedendo perdono alla moglie; smaschera i loschi traffici con 'venditori di voti' che lo sostenevano e, pur ritirando la propria candidatura alla presidenza, fa finalmente un discorso sincero e appassionato su come vede la politica e la nazione.\nDoppiaggio.\nIn Italia la pellicola era stata ridoppiata negli anni ottanta, ma il doppiaggio d'epoca \u00e8 stato recuperato e rimasterizzato in alta definizione. Nella versione originaria alcune sequenze sono in lingua inglese, poich\u00e9 vennero tagliate dalla censura di allora.\nProduzione.\nLa pellicola \u00e8 stata interamente prodotta dalla societ\u00e0 di Frank Capra, la Liberty Films. Spencer Tracy era sotto contratto con la Metro-Goldwyn-Mayer, che acquist\u00f2 i diritti dell'opera e forn\u00ec alcuni degli attori principali, tra cui Van Johnson e la Lansbury.\nRiprese.\nVenne girata nel Michigan, a Detroit e per gli interni nei Metro Goldwyn Mayer Studios al 10202 di W. Washington Blvd., a Culver City\n\"Cast\".\nPer il ruolo di Mary Matthews era stata inizialmente scritturata l'attrice Claudette Colbert, che abbandon\u00f2 il progetto in seguito a disaccordi con Capra. La scelta cadde allora su Katharine Hepburn (compagna di Tracy). Fu proprio la Hepburn a indicare Angela Lansbury al regista per affidarle la parte della cinica e spietata Kay Thorndyke.\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale cinematografiche USA il 30 aprile 1948."}
{"id": "291236", "revid": "2519", "url": "https://it.wikipedia.org/wiki?curid=291236", "title": "Sandnes", "text": "Sandnes \u00e8 un comune e una citt\u00e0 della contea di Rogaland, in Norvegia. Ha ricevuto lo status di citt\u00e0 nel 1860.\nNel 2020 \u00e8 stato incorporato a Sandnes l'ex comune di Forsand. \nGeografia fisica.\nLa citt\u00e0 \u00e8 situata 15\u00a0km a sud di Stavanger e grazie alla forte espansione edilizia, le citt\u00e0 formano ormai un unico centro urbano. Sandnes \u00e8 bagnata dal \"Gandsfjorden\" che termina a nordovest nel Mare di Norvegia.\nStoria.\nNella zona di Sandnes sono state trovate tracce umane vecchie di ben anni ma \u00e8 solo nel 1664 che si trovano tracce concrete del fatto che la zona fosse popolata. Nel 1860 Sandnes si costituisce comune e riceve lo status di citt\u00e0. Crebbe poi rapitamente con l'industria di laterizi. In un periodo pi\u00f9 recente Sandnes diventa la sede di molte industrie tessili, tra cui la catena norvegese di abbigliamento \"Cubus\". Ultimamente la citt\u00e0 ha acquistato importanza nell'industria informatica del petrolio oltre che ad essere diventata un centro per gli affari.\nSport.\nCalcio.\nLa squadra principale della citt\u00e0 \u00e8 il Sandnes Ulf.\nFootball americano.\nSandnes ha avuto diverse squadre di football americano:\nAtletica.\nI tre fratelli Ingebrigtsen (Henrik, Filip e Jakob), tutti professionisti nel mezzofondo e vincitori di medaglie ai mondiali ed agli europei di atletica, sono originari della citt\u00e0."}
{"id": "291237", "revid": "599013", "url": "https://it.wikipedia.org/wiki?curid=291237", "title": "Axel Konan", "text": "Biografia.\nIl 14 settembre 2012 acquisisce la cittadinanza italiana. \u00c8 sposato e ha due figlie.\nCarriera.\nLa sua carriera in Italia comincia nel 1999 nel Lecce, con cui debutta in Serie A all'et\u00e0 di sedici anni, nel campionato 2000-2001 in Lecce-Juventus (1-4, 17 dicembre 2000). Alla fine del torneo \u00e8 quella l'unica presenza in prima squadra.\nNel 2001-2002 ottiene 9 presenze e il primo gol nella massima serie, il 25 novembre 2001 in Venezia-Lecce 1-1.\nNel 2002-2003, in Serie B, gioca 16 partite e realizza 2 gol.\nL'anno dopo, in Serie A, in 32 presenze segna 6 gol, tra cui una doppietta nella vittoria del Lecce al delle Alpi contro la (3-4 il 25 aprile 2004).\nNel 2004-2005 contribuisce alle prestazioni della squadra con 20 presenze e 6 gol. Nella stagione 2005-2006, nonostante la retrocessione finale del Lecce in Serie B, Konan ha segnato 6 gol, tra cui quello che ha dato ai giallorossi la vittoria sul Milan in Lecce-Milan (1-0) del 1\u00ba aprile 2006 e la doppietta nell'ultima partita contro la (vittoria per 3-1 in trasferta). In totale in giallorosso colleziona, dal 1999 al 2006, 95 partite e 19 gol in Serie A, 16 e 2 in Serie B e 8 match e un gol in Coppa Italia.\nIl 31 agosto 2006, al termine della sessione estiva del calciomercato, passa in prestito al . Con i granata gioca poco a causa di un lungo infortunio. Nell'estate 2007 torna quindi al Lecce, proprietario del suo cartellino.\nNel gennaio 2008 risolve i suoi problemi fisici e rientra in campo. Il 16 febbraio 2008 torna ad indossare la maglia del Lecce nella gara casalinga vinta per 2-0 contro l'. Colleziona altre quattro presenze nel campionato conclusosi con la promozione dei salentini in Serie A via play-off. Nella stagione seguente, in Serie A, va in gol nuovamente contro la Juventus allo Stadio Olimpico di Torino (2-2). Alla fine della stagione si svincola e decide, per problemi familiari, di restare inattivo per l'intera stagione 2009/2010.\nRiparte nel novembre 2010 con gli svizzeri dell'AC Bellinzona, dove segna 2 gol in 17 partite con la squadra svizzera.\nIn seguito alla retrocessione del club si svincola.\nIl 5 febbraio 2013 trova l'accordo con il fino a fine stagione. Esordisce con la maglia dei costieri il 2 marzo in occasione del match Viareggio-, subentrando nei minuti finali.\nA fine stagione si ritira dal calcio all'et\u00e0 di 30 anni.\nStatistiche.\nClub.\n\"Statistiche aggiornate al 26 marzo 2013.\""}
{"id": "291238", "revid": "1534172", "url": "https://it.wikipedia.org/wiki?curid=291238", "title": "Burrhus Skinner", "text": "Fu anche scrittore, inventore, sostenitore di riforme sociali e poeta.\nBiografia.\n\u00c8 stato professore di Psicologia alla cattedra \"Edgar Pierce\" dell'Universit\u00e0 di Harvard dal 1958 sino al 1974, anno in cui and\u00f2 in pensione.\nFond\u00f2 la tradizione di ricerca psicologica dell'\"analisi sperimentale del comportamento\", in cui defin\u00ec e articol\u00f2 metodologicamente la frequenza di presentazione dei comportamenti manifesti come variabile dipendente nella ricerca psicologica, sviluppando cos\u00ec i contributi teorici e sperimentali precedenti del Comportamentismo classico di John Watson con particolare attenzione al \"Condizionamento Operante\".\nNel corso degli anni svilupp\u00f2 il proprio punto di vista in relazione alla filosofia della scienza, noto come comportamentismo radicale.\nLa sua analisi teorica del comportamento umano culmin\u00f2 con il lavoro interpretativo \"Verbal Behaviour\" (1957), focalizzato sul comportamento linguistico; il modello skinneriano di apprendimento \u00e8 stato fortemente criticato da Noam Chomsky.\nIn \"Verbal Behaviour\", Skinner espose dettagliatamente la metodologia basica sperimentale che condusse alle sue scoperte, che chiam\u00f2 l\u2019analisi sperimentale del comportamento (EAB). In seguito alle applicazioni di questa scienza dell\u2019educazione, e degli altri argomenti inerenti al comportamento sociale, dall\u2019analisi del comportamento, si arriv\u00f2 a quello che ora \u00e8 conosciuto come analisi comportamentale applicata (ABA).\nTra le innovazioni metodologiche che propose, invent\u00f2 la camera di condizionamento operante, nota anche come \"Skinner Box\", e il \"Cumulative Recorder\", uno strumento utilizzato per misurare la frequenza dei comportamenti durante la sua ricerca, ritenuta fondamentale in psicologia sperimentale e applicata, sulle \"schede di rinforzo\".\nIn un sondaggio del 2002 Skinner \u00e8 stato giudicato il pi\u00f9 influente psicologo del ventesimo secolo, anche se secondo alcuni, non cre\u00f2 tanto delle categorie e delle teorie psicologiche nuove, ma piuttosto diede dimostrazione del funzionamento di queste teorie, che aveva desunto principalmente da Ivan Pavlov ed Edward Lee Thorndike.\nLa gabbia di Skinner.\nSkinner riprese gli studi di Ivan Pavlov e di Edward Lee Thorndike e li approfond\u00ec. Cos\u00ec come Thorndike aveva messo un gatto nella cosiddetta \"Puzzle Box\" Skinner mise un topo oppure un piccione in una gabbia, nota come \"gabbia di Skinner\" o \"Skinner box\".\nNella gabbia di Skinner, il topo pu\u00f2 vedere due leve: una leva trasmette una scossa elettrica, mentre l'altra dava una piccola quantit\u00e0 di cibo. Inizialmente il topo esplor\u00f2 la gabbia e per caso premette la leva che dava la scossa poi quella che gli dava il cibo. Dopo vari tentativi cap\u00ec quale leva andava a suo favore (quella che dava il cibo) e cap\u00ec che non doveva pi\u00f9 premere quella che dava la scossa. Si parla di \"condizionamento operante\".\nCon i piccioni, Skinner dimostr\u00f2 che era possibile modellare (\"shape\") il loro comportamento con la tecnica del rinforzo: se il piccione accennava a un movimento di rotazione, questo veniva \"premiato\" con distribuzioni di crocchette, fino a ottenere una rotazione completa.\nNel 1948, Skinner colleg\u00f2 il dispensatore di cibo non a una leva bens\u00ec ad un timer. Dopo un certo periodo di permanenza nella gabbia, il piccione inizi\u00f2 a ripetere senza sosta un certo movimento che aveva fatto prima di ricevere cibo, probabilmente illudendosi che fosse stato quel particolare movimento ad aver azionato il dispensatore di cibo. Questo comportamento \u00e8 stato associato alla superstizione ed \u00e8 noto nella letteratura scientifica come \"superstizione del piccione\".\nIn alcuni esperimenti successivi, condotti da L. D. Devenport e F. A. Holloway, i ratti mostrarono di non cadere nello stesso tranello.\nIn altri esperimenti, ripresi da Thomas Zentall, Skinner inizi\u00f2 a variare in maniera imprevedibile la quantit\u00e0 di crocchette erogate dal dispensatore: il piccione nella gabbia inizi\u00f2 a premere compulsivamente la leva, fino a mostrare gravi segni di stress. Questo comportamento \u00e8 stato messo in relazione con la dipendenza da gioco d'azzardo e con la dipendenza da Internet"}
{"id": "291246", "revid": "125866239", "url": "https://it.wikipedia.org/wiki?curid=291246", "title": "Francesco Moriero", "text": "Caratteristiche tecniche.\nGiocatore.\nCentrocampista veloce e molto abile nel dribbling, Moriero possedeva un buon tiro dalla distanza ed eccelleva nel gioco acrobatico, come testimoniato da alcune reti realizzate in rovesciata. Pur essendo un esterno d'attacco, era piuttosto avvezzo alla fase difensiva; non brillava invece per continuit\u00e0 di rendimento.\nNel periodo pi\u00f9 luminoso della sua carriera, coinciso con l'esordio in nazionale e la convocazione per il , era ritenuto uno dei pochi giocatori italiani con caratteristiche equiparabili a quelle di Bruno Conti e Franco Causio, coi quali condivideva la posizione di ala destra.\nCarriera.\nGiocatore.\nClub.\nLecce.\nCresce nel club della propria citt\u00e0, il Lecce, con la cui prima squadra esordisce a 17 anni, il 15 marzo 1987, in -Lecce (2-0) del campionato di Serie B 1986-1987; sar\u00e0 la sua unica presenza stagionale in campionato. Nell'annata successiva, sempre in serie cadetta, totalizza 35 presenze e 3 gol e ottiene la promozione in Serie A. Nell'annata seguente segna il proprio primo gol in Serie A il 2 aprile 1989 in -Lecce (1-1) e si ripete una settimana pi\u00f9 tardi, nella prima vittoria dei salentini contro la al Via del Mare (2-0). Disputa 3 campionati di Serie A consecutivi con i giallorossi, giocando 86 gare e segnando 4 gol in massima serie. Nel 1991-1992 il Lecce gioca in Serie B e Moriero ottiene, in serie cadetta, il record personale di marcature in una stagione: 6 in 34 presenze.\nCagliari e Roma.\nNel 1992 passa al Cagliari, dove rimane per un biennio e esordisce nelle coppe europee.\nNel 1994 \u00e8 acquistato dalla per 8,5 miliardi di lire. Resta tre stagioni, per un totale di 88 presenze e 11 reti fra tutte le competizioni. Durante la sua militanza in maglia giallorossa, l'allenatore Carlo Mazzone svolge un ruolo importante per la maturazione del giocatore, che aumenta la propria propensione alla fase difensiva.\nInter e Napoli.\nA maggio 1997 si accorda col , ma a luglio firma per l'Inter nell'ambito di uno scambio con Andr\u00e9 Cruz, che aveva firmato un pre-contratto coi nerazzurri. I rossoneri prelevano Cruz, i nerazzurri acquistano Moriero pagandolo la cifra simbolica di un milione di lire. Vestendo la maglia numero 17, esordisce in nerazzurro il 31 agosto 1997 al Meazza col , e al suo debutto nel club milanese \u00e8 legato il caratteristico gesto dello \u00ab\"sciusci\u00e0\"\u00bb con cui omaggiava i compagni che avevano appena segnato un gol. La sua prima stagione all'Inter \u00e8 di ottimo livello e gli vale l'esordio in nazionale; totalizza 28 presenze e 3 reti, chiudendo il campionato al secondo posto e vincendo la Coppa UEFA, competizione in cui segna un gol in rovesciata agli svizzeri del Neuchatel Xamax. Nelle due annate seguenti gioca meno (28 presenze complessive con 3 reti), anche per via di alcuni infortuni.\nNel 2000 si trasferisce al , con cui gioca per due stagioni, la prima in Serie A e la seconda in B, prima di ritirarsi nel 2002.\nIn Serie A conta 287 presenze e 21 gol.\nNazionale.\nIl 7 febbraio 1990 disputa, contro la , la sua prima e unica partita con l'.\nDurante la sua militanza nell'Inter disputa otto gare con la nazionale maggiore. Convocato da Cesare Maldini, esordisce il 28 gennaio 1998 in un'amichevole contro la , in cui contribuisce con due assist al 3-0 finale. In maglia azzurra \u00e8 autore di due reti, entrambe realizzate nel corso della sua seconda apparizione, un'amichevole del 22 aprile 1998 contro il : nell'occasione, Moriero va a segno dapprima in rovesciata e poi con un tiro da lontano.\nIn seguito prende parte al : alternandosi con Angelo Di Livio sulla fascia destra, disputa quattro partite su cinque, compreso il quarto di finale contro la padrona di casa, che elimina l'Italia ai tiri di rigore. Disputa l'ultima gara in azzurro l'anno successivo, durante la gestione di Dino Zoff: la partita \u00e8 -Italia del 9 ottobre 1999, valida per le qualificazioni al e conclusasi 0-0.\nAllenatore.\nA novembre 2006 allena l'Africa Sports National, in Costa d'Avorio. Rientrato in Italia nel 2007, diviene allenatore del Lanciano, Serie C1. L'esperienza dura solo un anno: la squadra abruzzese, penalizzata di 8 punti, finisce in zona play-out.\nIl 9 giugno 2008 diventa allenatore del Crotone, Lega Pro Prima Divisione, con cui il 21 giugno 2009 ottiene la promozione in Serie B.\nIl 24 giugno 2009 diventa allenatore al Frosinone, con contratto biennale. Viene esonerato a 4 partite dalla fine del campionato, dove comunque il Frosinone riesce a salvarsi. Coi laziali si avvale della collaborazione del conterraneo Luigi Garzya come allenatore in seconda. La squadra si trova in lotta per evitare la retrocessione; il 25 aprile 2010, a seguito della pesante sconfitta per 4-1 subita a Bergamo dall'AlbinoLeffe che manda il Frosinone ai margini della zona retrocessione, \u00e8 esonerato.\nIl 27 settembre 2010 \u00e8 ingaggiato dal , sostituendo l'esonerato Luigi Apolloni, nella speranza di risollevare la squadra del presidente Camilli dai bassifondi in classifica. Il 13 gennaio 2011, a seguito della sconfitta esterna con l'Atalanta 2-0, col Grosseto a un punto dalla zona retrocessione, \u00e8 esonerato.\nIl 27 settembre 2011 \u00e8 chiamato al Lugano per sostituire Alessandro Pane; chiude la stagione al 5\u00ba posto, non ottenendo la promozione in Super League.\nIl 27 giugno 2012 torna al , con contratto annuale. Il 1\u00ba ottobre 2012 \u00e8 esonerato. Con Moriero il Grosseto parte con -7 in classifica per una penalizzazione subita dalla societ\u00e0, ottenendo in 7 gare una sola vittoria, 4 pari, 2 sconfitte. L'11 febbraio 2013 \u00e8 richiamato sulla panchina toscana, arrivando a fine campionato ultimo in classifica, retrocedono in Lega Pro. Il 30 maggio rescinde il contratto.\nIl 30 giugno 2013 \u00e8 ingaggiato dal Lecce, squadra della sua citt\u00e0 natale, con contratto di un anno e opzione per il secondo in caso di promozione in Serie B. Debutta il 4 agosto 2013 in Lecce-Santhi\u00e0 3-0, 1\u00ba turno di Coppa Italia; sei giorni dopo la squadra, che schiera vari elementi del settore giovanile, \u00e8 eliminata dalla competizione dopo la sconfitta per 4-0 contro il . In campionato l'inizio \u00e8 molto negativo, dato che le prime quattro gare si concludono con altrettante sconfitte: battuti (2-1) dalla fuori casa, i giallorossi cadono anche in casa contro l'Aquila (1-2), fuori casa contro il Benevento (4-1) e in casa contro il Catanzaro (2-1). A seguito di questi risultati, il tecnico \u00e8 esonerato il 24 settembre e sostituito dal rientrante Franco Lerda.\nIl 1\u00ba luglio 2014 \u00e8 ingaggiato dalla squadra che nel precedente campionato aveva sancito il suo esonero, il .. Il Catanzaro parte benissimo, restando sempre tra le prime tre della classifica per lungo tempo ed esprimendo un gioco offensivo ed efficace, ma il 9 novembre Moriero \u00e8 esonerato dal presidente Giuseppe Cosentino dopo una partita persa in modo rocambolesco (2-1) all'Arechi contro la .\nL'11 novembre 2015 diventa l'allenatore del Martina, ultimo in classifica, sostituendo l'esonerato Giuseppe Incocciati.. Il 13 novembre decide di abbandonare immediatamente l'incarico a causa delle vicissitudini societarie della societ\u00e0 pugliese.\nIl 1\u00ba marzo 2016 viene scelto come nuovo allenatore del Catania al posto dell'esonerato Giuseppe Pancaro. Moriero prende la squadra terzultima e in 10 partite riesce nell\u2019impresa di salvarla.\nIl 31 maggio 2017 diventa il nuovo tecnico della Sambenedettese. Dopo alcune vittorie la squadra entra in una spirale negativa: la squadra pareggia in casa con il , squadra ultima in classifica, si fa rimontare due gol negli ultimi 10 minuti di gioco sul campo del e perde in casa con il . Alla fine della partita Moriero annuncia le dimissioni, poi ritirate, ed \u00e8 esonerato. Gli subentra Ezio Capuano. Il 30 aprile 2018 \u00e8 richiamato sulla panchina marchigiana alla vigilia dell'ultima giornata, per difendere il secondo posto in classifica di Serie C in vista dei play-off. La squadra si piazza terza nel campionato 2017-2018 ed elimina il agli ottavi di finale dei play-off, prima di essere eliminata ai quarti di finale dal , che poi vincer\u00e0 le eliminatorie.\nIl 3 giugno 2019 \u00e8 nominato allenatore della . Il 16 settembre, dopo sole quattro partite di Serie C (e una di Coppa Italia) senza vittorie, \u00e8 esonerato.\nIl 29 dicembre 2020 viene ingaggiato dalla insieme al conterraneo Fabrizio Miccoli, nominato suo vice. Il 1\u00ba marzo 2021 annuncia le proprie dimissioni, congiuntamente a quelle di Miccoli, lasciando la squadra al primo posto della classifica della Kategoria e Par\u00eb. \nIl 19 ottobre 2021, grazie all'intercessione di Nuno Gomes, diventa il commissario tecnico della nazionale maldiviana con un contratto annuale e con l'obiettivo della qualificazione alla Coppa d'Asia.\nPolitica.\nNell'aprile 2015 viene candidato da Forza Italia Puglia alle regionali a sostegno della candidata Adriana Poli Bortone.\nStatistiche.\nStatistiche da allenatore.\n\"Statistiche aggiornate al 15 settembre 2019.\""}
{"id": "291250", "revid": "599013", "url": "https://it.wikipedia.org/wiki?curid=291250", "title": "Rovesciata", "text": "La rovesciata \u00e8 un gesto tecnico proprio del calcio, utilizzato per colpire il pallone al volo.\nEsecuzione.\nNell'eseguire la rovesciata, il calciatore che riceve la palla per via aerea \u2014 ad esempio tramite un cross \u2014 capovolge con una rotazione il suo corpo per poi colpire la sfera con il piede. Il ricorso alla rovesciata pu\u00f2 porsi in contrasto col regolamento, qualora l'esecuzione della stessa comporti un rischio per l'incolumit\u00e0 di compagni o avversari (\u00abgioco pericoloso\u00bb).\nOltre che per concludere a rete nel tentativo di realizzare un gol, la rovesciata pu\u00f2 essere eseguita per servire il pallone ad un compagno di squadra.\nStoria.\nLa nascita del gesto atletico \u00e8 storicamente ricondotta al brasiliano Pel\u00e9, malgrado la rovesciata fosse stata documentata gi\u00e0 negli anni 1920.\nAlla fama del gesto contribu\u00ec inoltre l'italiano Carlo Parola, autore di una rovesciata nella gara tra Fiorentina e Juventus del 15 gennaio 1950 che venne ripresa dai fotografi divenendo l'icona delle figurine Panini."}
{"id": "291251", "revid": "1318658", "url": "https://it.wikipedia.org/wiki?curid=291251", "title": "Sforbiciata", "text": "Sforbiciata \u00e8 sinonimo di:"}
{"id": "291253", "revid": "2225", "url": "https://it.wikipedia.org/wiki?curid=291253", "title": "Ettore Maiorana", "text": ""}
{"id": "291257", "revid": "1318658", "url": "https://it.wikipedia.org/wiki?curid=291257", "title": "Elettroforo", "text": "Il termine elettroforo significa, letteralmente, \"portatore di corrente\". Questo termine pu\u00f2 indicare:"}
{"id": "291260", "revid": "767487", "url": "https://it.wikipedia.org/wiki?curid=291260", "title": "Modern Talking", "text": "Modern Talking \u00e8 stato un gruppo musicale tedesco composto da Dieter Bohlen e Thomas Anders.\nAlcuni tra i loro brani pi\u00f9 celebri sono \"You're My Heart, You're My Soul\", \"Cheri, Cheri Lady\", \"Atlantis Is Calling (S.O.S. for Love)\", \"Brother Louie\", tutti raccolti nei primi tre album della loro produzione. A questi seguirono altre hit come \"Geronimo's Cadillac\", \"Jet Airliner\" e \"In 100 Years...\". Testi e suoni delle canzoni vengono scritti tutti da Bohlen che affida una ritmica studiata alla maggior parte dei suoi brani, mentre la voce \u00e8 di Anders. Il loro successo si configura soprattutto in Germania, in Russia e in molti Paesi dell'est europeo ma anche in Ungheria, Francia, Spagna e Giappone. In Inghilterra entrano in classifica solo una volta con il singolo \"Brother Louie\". In Italia il loro successo \u00e8 legato soprattutto ai singoli \"You're My Heart, You're My Soul\", \"Cheri Cheri Lady\" e \"Atlantis is Calling\", ma anche i dischi che seguono hanno comunque riscosso un discreto successo di vendite.\nTerminato questo breve triennio (dal '84 al '87) di successi internazionali, il duo si scioglie, e Bohlen si dedica ad un progetto tutto suo, i Blue System, con risultati notevoli in termini di notoriet\u00e0 in tutta Europa anche se in Italia rimane pressoch\u00e9 sconosciuto. Anders riprende la carriera da solista con risultati meno importanti rispetto ai Blue System in termini di vendita, ma dimostrando di sapersi staccare dal pop/dance dei Modern Talking confermando doti vocali anche in altri generi.\nDopo dieci anni dedicati ai rispettivi progetti solisti e a molte produzioni discografiche per altri artisti, Bohlen e Anders ritornano a formare i Modern Talking, pubblicando nel 1998 l'album \"Back for Good\", massimo successo nella storia del gruppo. L'album contiene i pi\u00f9 grandi successi del duo riletti in chiave moderna pi\u00f9 quattro inediti: \"I Will Follow You\", \"Don't Play with My Heart\", \"We Take a Chance\" e \"Anything is Possible\".\nFino al 2003 producono un disco all'anno, quando annunciano il nuovo e definitivo scioglimento del gruppo.\nBohlen si \u00e8 in seguito dedicato all'attivit\u00e0 di produttore discografico per Sony/BMG scoprendo numerosi giovani talenti tra cui Alexander, Mark Medlock, Daniel Schuhmacher, cantanti di successo in Germania e tutti usciti dai \"talent show\" tedeschi in onda sul canale tv RTL, a cui Bohlen partecipa come giudice e \"talent scout\".\nAnders \u00e8 tornato alla sua carriera da solista producendo alcuni album pop, tra cui \"This Time\" (2004) e \"Songs Forever\" (2006). Il suo nuovo album \"Strong\" \u00e8 uscito il 16 febbraio 2010 solo sul mercato russo."}
{"id": "291262", "revid": "219110", "url": "https://it.wikipedia.org/wiki?curid=291262", "title": "Torre di Blosenberg", "text": "La Torre di Blosenberg (\"Blosenbergturm\" in tedesco) \u00e8 una torre di trasmissione situata a Berom\u00fcnster, Canton Lucerna, Svizzera, costruita nel 1937 per la stazione radiofonica della Svizzera tedesca Schweizer Radio DRS e che trasmette ad una frequenza di 531 kHz. La Blosenbergturm ha un'altezza di 217 m ed \u00e8 una torre auto-irradiante isolata da terra, cio\u00e8 l'intera struttura della torre \u00e8 usata come antenna. Ha una cabina ad un'altezza di 150 m, contenente il materiale elettrico per fornire alla torretta l'alimentazione ad alta frequenza.\nIl trasmettitore Blosenberg \u00e8 stato spento alla mezzanotte (CET) del 28 dicembre 2008, nonostante alcune proteste contro il provvedimento. La torre di riserva del 1931 \u00e8 stata smantellata nel 2011; la stessa torre di Blosenberg \u00e8 stata dichiarata monumento del patrimonio e potrebbe diventare parte di un museo in loco."}
{"id": "291263", "revid": "110157", "url": "https://it.wikipedia.org/wiki?curid=291263", "title": "Ris\u00f8r", "text": " \nRis\u00f8r \u00e8 un comune e una citt\u00e0 della contea di Agder, in Norvegia. Ha ricevuto lo status di citt\u00e0 nel 1630. Conosciuta come \"Den hvite by ved Skagerrak\" (\"La citt\u00e0 bianca sullo Skagerrak\") \u00e8 tra le citt\u00e0 in legno meglio conservate d'Europa.\nGeografia fisica.\nRis\u00f8r \u00e8 situata nella parte meridionale del paese, affacciata sullo Skagerrak, un tratto di Mare del Nord tra Danimarca, Norvegia e Svezia.\nStoria.\nRis\u00f8r \u00e8 una delle citt\u00e0 pi\u00f9 antiche del sud della Norvegia. La citt\u00e0 si svilupp\u00f2 tra il XV e il XVI secolo grazie al commercio con i Paesi Bassi. Quando venne fondata Kristiansand agli abitati di Ris\u00f8r venne ordinato di trasferirsi nella nuova citt\u00e0 ma nessuno lo fece mai. Nel corso del XIX secolo si svilupparono molti cantieri navali ma con l'avvento dei battelli a vapore l'industria dei velieri sub\u00ec una forte frenata. Nel 1861, proprio nel mezzo dell'era d'oro di Ris\u00f8r, un incendio bruci\u00f2 gran parte della citt\u00e0 che venne per\u00f2 ricostruita in seguito.\nNel 1999, in citt\u00e0 viene inaugurato l'Acquario di Ris\u00f8r."}
{"id": "291266", "revid": "33751", "url": "https://it.wikipedia.org/wiki?curid=291266", "title": "Salvatore Toma", "text": "Biografia.\nNacque a Maglie, in provincia di Lecce, in una famiglia di fiorai. Frequent\u00f2 il liceo classico, ma non volle proseguire gli studi, anche se da solo continu\u00f2 a studiare intensamente i poeti che amava. \nIn vita pubblic\u00f2 sei raccolte di poesie, dal 1970 al 1983: \"Poesie\", \"Ad esempio una vacanza\", \"Poesie scelte\", \"Un anno in sospeso\", \"Ancora un anno\" e \"Forse ci siamo\". \nViveva in una casa di campagna nel rione \"Ciancole\" e possedeva un allevamento di alani. Mor\u00ec suicida nel 1987.\nLa sua fama \u00e8 stata accresciuta a livello nazionale dalla pubblicazione della raccolta di poesie \"Canzoniere della Morte\" (Einaudi, 1999), a cura della filologa Maria Corti. Le tematiche pi\u00f9 ricorrenti della sua poesia sono la morte, il suicidio e l'amore. Il volume \"Ancora un anno\", edito da Capone nel 1981, contiene molti dei testi raccolti dalla stessa Corti. \nNel 2020 vengono pubblicate nella loro interezza, in un volume edito da Musicaos Editore, le sei raccolte dell'autore."}
{"id": "291270", "revid": "121345778", "url": "https://it.wikipedia.org/wiki?curid=291270", "title": "Torre a caduta libera", "text": "La torre a caduta libera (in inglese \"free fall tower\") \u00e8 un tipo di struttura ingegneristica utilizzata all'interno dei parchi divertimenti di medio-grandi dimensioni.\nNel gergo tecnico dei parchi divertimento s'intende una struttura a traliccio verticale, oppure a pilone, sul quale scorre un carrello a cui sono agganciati dei seggiolini dove prendono posto i passeggeri. \nL'emozione che si vuole far vivere a chi vi sale \u00e8 alternativamente:\nL'altezza della struttura \u00e8 normalmente superiore ai per consentire un effetto adeguato. La torre pi\u00f9 alta del mondo \u00e8 la \"Zumanjaro: Drop of Doom\" del parco \"[(Six Flags Great Adventure)]\" a Jacksonville Nel New Jersey ed \u00e8 alta pi\u00f9 di .\nIn Italia esempi di questo tipo di attrazione sono presenti a Mirabilandia (primo parco italiano ad installare una torre a caduta libera, nel 1997 con \"Discovery\" e \"Columbia\" 60\u00a0m), nel 2016 ribattezzate in \"Oil Towers\"; a Rainbow Magicland (\"Mystika\", attualmente la pi\u00f9 alta d'Italia con i suoi 70\u00a0m), a Gameland (Brivido 50\u00a0m), a Gardaland (\"Space Vertigo\" 40\u00a0m), al Cavallino Matto (\"Shocking Tower\"), ad Edenlandia (\"La torre\"), a Etnaland (\"Tower\"), alta 60 metri, a Cinecitt\u00e0 World (\"Indiana Adventure\"), a Leolandia (\"La donna cannone\") e a Movieland (\"Space: Mission orbit\") alta 60 metri.\nEsistono inoltre varianti delle torri a caduta libera, alcuni esemplari addirittura presenti in Italia come \"The Hollywood Action Tower\" a Movieland Park. La variazione rispetto alle normali torri \u00e8 la struttura, che vede dei binari alla fine della caduta cos\u00ec da far scorrere la navetta in orizzontale sdraiando i passeggeri invece di frenare verso il basso. Questo tipo di torre a caduta libera \u00e8 stata ideata e creata dall'azienda svizzera Intamin, famosa anche per aver creato roller coaster da record come il Kingda Ka, il pi\u00f9 alto del mondo a Six Flags Great Adventure, precedentemente indicato con i suoi 139 m."}
{"id": "291275", "revid": "93556", "url": "https://it.wikipedia.org/wiki?curid=291275", "title": "Riserva naturale guidata Gole di S. Venanzio", "text": "La riserva naturale guidata Gole di S. Venanzio \u00e8 un'area naturale protetta situata nel comune di Raiano, in provincia dell'Aquila, istituita con legge regionale Abruzzo n\u00b0 84 del 1998, su un'estensione di 1072 ettari.\nDescrizione.\nLa Riserva coincide in larga parte con l'omonimo sito di interesse comunitario e costituisce un corridoio ecologico di primaria importanza tra il Parco nazionale della Majella e il Parco naturale regionale Sirente-Velino, ospitando un ricco ed importante patrimonio di biodiversit\u00e0.\nL'uscita del fiume Aterno dalle gole, contraddistinta dallo spettacolare e suggestivo eremo di San Venanzio, segna il passaggio alla fertile e verdeggiante pianura alluvionale, caratterizzata da terreni coltivati e da zone boscose di natura ripariale.\nPunti di interesse.\nLa riserva \u00e8 visitabile con una rete di sentieri, che percorre tutti i punti di interesse. Oltre il centro storico del comune di Raiano, e le varie sorgenti sparse, la denominazione degli altri punti di interesse sono:\nEremo medievale di San Venanzio.\nL'eremo di San Venanzio \u00e8 un eremo che si trova lungo il fiume Aterno, a 501 m s.l.m. nel comune di Raiano ((AQ), all'interno della riserva naturale guidata Gole di S. Venanzio.\nAmbiente.\nFlora.\nIl paesaggio vegetale comprende aspetti di elevato valore floristico e fitogeografico. Le formazioni sono costituite da boschi, macchia ed arbusteti, pascoli e garighe, vegetazione ripariale e vegetazione rupestre.\nFauna.\nLa profonda e stretta gola del fiume Aterno rappresenta un ambiente perfettamente conservato dove pareti calcaree a strapiombo costituiscono l'habitat ideale per l'aquila reale, il falco lanario, il falco pellegrino e il gracchio corallino."}
{"id": "291277", "revid": "1431409", "url": "https://it.wikipedia.org/wiki?curid=291277", "title": "Fabio Boccanera", "text": "Biografia.\nFratello della doppiatrice Laura e cugino dei doppiatori Massimo, Emanuela e Riccardo Rossi, nel 1968, ad appena 4 anni, diede voce a Tamburino nel ridoppiaggio del film d'animazione della Disney \"Bambi\".\n\u00c8 noto soprattutto per essere la voce, tra gli altri, di Johnny Depp. \nTra gli altri attori doppiati troviamo Colin Farrell, Clive Owen, Ben Affleck (il cui doppiaggio \u00e8 condiviso con il cugino Riccardo Rossi), Joaquin Phoenix, River Phoenix e molti altri. \nPer il campo televisivo \u00e8 noto per aver doppiato Josh Holloway nell\u2019acclamata serie tv \"Lost\" , ma anche in \"Colony\" e \"Intelligence\", James Marsters nella serie \"Buffy l'ammazzavampiri\". Ha doppiato \"Senza Nome\" nel film d'animazione \"Sword of the Stranger\" e Pedro Pascal nella serie televisiva \"Il Trono di Spade\". Inoltre \u00e8 stato il doppiatore di Ranma Saotome nella seconda parte dell'anime omonimo Ranma 1/2. \nHa vinto il premio \"Voce maschile dell'anno\" attribuito dal pubblico al Gran Gal\u00e0 del Doppiaggio Romics DD edizioni 2005 e 2007, e il \"Premio Ferruccio Amendola\" nell'edizione del 2008. Nel 2011 ha vinto il Premio della Critica e un riconoscimento per la \"Migliore interpretazione maschile\" all'ottava edizione del Leggio d'oro."}
{"id": "291304", "revid": "124300089", "url": "https://it.wikipedia.org/wiki?curid=291304", "title": "Superordine", "text": "Nella tassonomia, il sistema scientifico di classificazione gerarchica degli organismi viventi, il superordine \u00e8 la categoria sistematica, gerarchicamente inferiore al Magnordine e superiore all'ordine"}
{"id": "291305", "revid": "125492472", "url": "https://it.wikipedia.org/wiki?curid=291305", "title": "Mirabilandia", "text": "Mirabilandia \u00e8 un parco divertimenti di tipo tematico e acquatico dell'Emilia-Romagna, situato nel quartiere Savio del comune di Ravenna (RA). L'area si trova nei pressi della pineta di Classe, al chilometro 162 della Strada statale 16 Adriatica, e d\u00e0 il nome anche alla zona stessa, indicata come localit\u00e0 \"Mirabilandia\" nella toponomastica del comune di Ravenna.\nCon una superficie complessiva di , dei quali occupati dal parco tematico, dalla area acquatica e i restanti dai parcheggi, \u00e8 il parco di divertimenti pi\u00f9 grande d'Italia.\nStoria.\nLa struttura, inaugurata il 4 luglio 1992, viene concepita sul finire degli anni ottanta. I promotori furono \"Situr-Finbrescia\", facente capo a Mario Dora (46%), \"San Paolo Finance\" (44%) e \"Publitalia '80\" (10%).\nA differenza di altre realt\u00e0 italiane ed europee simili, che agli inizi degli anni novanta risultano gi\u00e0 operative da qualche decennio e che hanno uno sviluppo graduale partendo in generale da una piccola area pensata per bambini, Mirabilandia viene concepita immediatamente come una grande area che intende rivolgersi a un pubblico prevalentemente giovanile e strettamente legata all'immagine della riviera romagnola e al suo bacino di utenza estivo.\nL'impresa riunisce sotto un solo \"tetto\" per la prima volta al mondo la progettazione (Tecnopark) l'esecuzione (IRCES 55) e la gestione (Parco della Standiana). Per la sua realizzazione vengono costruite anche nuove infrastrutture stradali, quali lo svincolo a raso sulla Statale Adriatica e la strada che congiunge lo svincolo dalla E55 con la Statale Standiana, a Ovest del parco.\nTuttavia, il parco non ottiene il successo previsto: nel primo anno di esercizio i visitatori risultano solamente , arrivando a presenze nel 1993, mentre le aspettative sono di di visitatori annui. In effetti, le attrazioni degne di nota con cui il parco debutt\u00f2 erano solamente due: \"Sierra Tonante\" e \"Rio Bravo\", rispettivamente l'ottovolante in legno (al tempo struttura rara in Europa) e il percorso acquatico tra le rapide a bordo di gommoni rotondi (fino ad allora unico in Italia). Nonostante la pubblicizzazione del parco come nuova attrazione turistica nazionale con lo showman Fiorello come testimonial ripreso a bordo di \"Sierra tonante\", \"Autosplash\", \"Rio Bravo\" e in discoteca, l'anno dopo i visitatori diminuiscono e, nel 1996, la societ\u00e0 che gestisce il parco rischia il fallimento. Dal 1994 al 1996 le presenze annuali crollano a .\nNel 1997, il parco viene ceduto al gruppo Loeffelhardt-Casoli (joint venture tra l'azienda proprietaria di Phantasialand e l'italiano Casoli) e, nel giro di quattro anni, le presenze annuali superano il milione e mezzo di visitatori. La nuova gestione, a maggioranza tedesca, investe in nuove attrazioni dai grandi numeri e porta il parco al successo: tra il 1997 e il 1999 vengono installate le due \"torri\", la ruota panoramica Eurowheel, il \"Niagara\", il \"Pakal\", l\"'Hurricane\", ma soprattutto, nel 2000, il \"Katun\", oltre a varie altre attrazioni. Si aggiunge a questi anche lo spettacolo \"Scuola di Polizia\". Mirabilandia, dopo anni d'indifferenza del pubblico, in quel periodo torna a essere molto popolare e inizia a essere conosciuta anche all'estero.\nNel 2003, con l'inaugurazione dell'area acquatica realizzata esternamente al parco e raggiungibile dalla \"Sierra tonante\", il parco incrementa notevolmente le proprie dimensioni.\nInoltre, tra il 2003 e il 2006, vengono installate \"24 ore di Mirabilandia\", \"Katapult\" a nord del parco, \"Monosauro\" sul laghetto centrale, \"Colazione da papere\", \"Flying Arturo\", \"Balena Amica,\" \"Leprotto Express\" nell'area tematica Bimbopoli e l'horror house \"Ghostville\", vicino alle torri Columbia e Discovery.\nA seguito del successo, nel 2006, la societ\u00e0 spagnola Parques Reunidos, una delle aziende leader nel settore del divertimento e proprietaria di molte altre strutture analoghe situate non solo in Europa, s'interessa all'acquisto della struttura ravennate. L'accordo va a buon fine e la gestione del parco romagnolo cambia per la seconda volta. Nello stesso periodo, la popolarit\u00e0 raggiunta permette a Mirabilandia di concedere l'utilizzo del proprio marchio e delle proprie mascotte a un parco divertimenti brasiliano: Mirabilandia Pernambuco. Esso per\u00f2 non \u00e8 una succursale estera del parco italiano.\nNel 2007 viene costruita la novit\u00e0 dell'anno \"Raratonga\", costituita da un fiume che scorre intorno ad un vulcano.\nNel gennaio del 2008, il parco proclama lo smantellamento del \"roller coaster\" in legno \"Sierra Tonante\", dopo sedici stagioni di attivit\u00e0 e suo emblema degli anni novanta. Parimenti annuncia la sua sostituzione con un nuovo ottovolante, questa volta in acciaio: l\"'iSpeed\". Nello stesso anno viene anche inaugurata \"Reset\", una \"dark ride\" interattiva. Trovandosi quest'ultima in una zona esterna al perimetro originale, precisamente dentro l'ex Studio Uno di Mirabilandia, ed essendo fortemente tematizzata a s\u00e9, il nuovo gioco risulta sconnesso ed esterno all'esistente morfologia urbanistica del parco, il quale si espande nuovamente.\nNel giugno 2009, Mirabilandia inaugura ufficialmente la nuova attrazione di punta, annunciata a inizio del 2008: la montagna russa a lancio magnetico \"iSpeed\". Si tratta del primo investimento cospicuo realizzato dalla nuova gestione. Inoltre, il parco mette a disposizione dei propri ospiti il sistema \"V Pass\", innovazione utile soprattutto nei giorni di massimo affollamento per \"saltare\" le code delle attrazioni.\nDal primo cambio di gestione al 2009, Mirabilandia registra una costante crescita degli utili e del numero di visitatori, arrivando a circa un milione nel 2008 e a due milioni nel 2009.\nNel 2011, per la costruzione di \"Master Thai\" a nord-est del parco, dietro la stazione di \"Katun\", Mirabilandia si espande ulteriormente. Grazie alla formazioni di nuovi viali per accedere all'attrazione, che sbucano davanti alla \"Night show arena\", il parco \u00e8 finalmente percorribile a cerchio.\nNello stesso anno viene inaugurata anche l'attrazione \"Phobia\", che va a sostituire la precedente \"Ghostville\", anche se ha la stessa struttura dell'attrazione precedente.\nNel 2012, con l'installazione di \"Divertical\" a sud-ovest del parco nello spazio vuoto tra Mirabeach e \"Reset\", Mirabilandia si evolve consistentemente.\nNel 2014 viene inaugurata l'area tematica per bambini \"Dinoland\", sul tema dei dinosauri. Sorge vicino alla monorotaia \"Monosauro\" e i nomi e le scenografie delle attrazioni circostanti vengono cambiate per renderli pi\u00f9 attinenti al tema; infatti \"Delirium\" diventa \"Reptilium\", \"Pentole stregate\" diventa \"RaptoTana\" ed \"Explorer\" diventa \"Rexplorer\". Inoltre, vengono inaugurate due attrazioni del tutto nuove: \"Bicisauro\" e \"Brontocars\". L'attrazione \"Monosauro\" non viene cambiata, essendo gi\u00e0 attinente al tema dei dinosauri.\nNel 2015, il famoso stunt show \"\"Scuola di Polizia\" \"subisce un restyling chiamandosi \"Grosso Guaio a Stunt City\", sponsorizzato dalla Hot Wheels. Infatti utilizza il loop pi\u00f9 alto al mondo.\nNel giugno 2016, Mirabilandia inaugura la nuova area tematizzata \"Far West Valley\", che comprende le seguenti modifiche: Columbia e Discovery diventano le \"Oil Towers\", Pakal diventa \"Gold Digger\", Niagara diventa \"El Dorado falls\", Phobia diventa \"Legends of Dead Town\" (si tratta della Horror House pi\u00f9 grande d'Europa). Vengono installate anche quattro attrazioni del tutto nuove: \"Buffalo Bill Rodeo\", un disk'o coaster lungo 80 metri con un'altezza di 13 metri, \"Aquila Tonante\", un Kite Flyer a due posti, \"Geronimo\", due torri interattive alte 9 metri e \"Campo Sioux\", un playground per bambini.\nLa novit\u00e0 della stagione 2017 \u00e8 la Virtual Reality (realt\u00e0 virtuale) sul Master Thai, il primo roller coaster a binario doppio in Italia; \u00e8 sufficiente indossare gli appositi visori VR per vivere un'avventura nella giungla thailandese.\nDurante la stagione del 2018 viene inaugurata un'espansione per mirabeach grande , con nuovi scivoli e una piscina a onde.\nIl 5 luglio 2018 \u00e8 stata presentata la collaborazione tra Mirabilandia e Ducati, infatti il 18 aprile 2019 la nuova area \u201cDucati world\u201d \u00e8 stata aperta al pubblico, ma con solo 2 delle attrazioni operative pi\u00f9 i simulatori a pagamento, poi diventati gratuiti.\nLa data per l'inizio della stagione 2020 fu fissata per il 4 aprile, inizialmente posticipata al primo maggio a causa della pandemia mondiale Covid-19, fino ad arrivare al 20 giugno 2020. La stagione non riusc\u00ec ad arrivare al termine a causa di un aumento dei contagi in autunno, cosi il parco fu costretto a chiudere il 25 ottobre 2020, una settimana prima di Halloween e dell'ultimo giorno di stagione. Il parco doveva riaprire secondo fonti attendibili il 2 aprile 2021, ma sempre per motivi causati alla pandemia l'apertura e l'ufficializzazione non ci furono mai state. L'11 maggio 2021 il parco si ritrova a manifestare a Roma in Piazza del Popolo, insieme agli altri parchi italiani, ad una manifestazione organizzata da Parchi Permanenti Italiani, per dire no all'apertura fissata dal governo per i parchi tematici e acquatici al 1 luglio 2021. Il parco riusc\u00ec cosi ad aprire il 15 giugno dello stesso anno e a concludere la stagione come previsto per il 1 novembre 2021.\nDescrizione.\nMirabilandia si compone di due zone principali: il parco tematico, suddiviso in sette aree, e il parco acquatico Mirabeach, inaugurato nel 2003, a cui si accede dal parco tematico o dall'ingresso esterno. Fino alla stagione 2011 si \u00e8 chiamato \"Mirabilandia beach\".\nIl parco tematico \u00e8 ricco di verde e al suo interno si trovano attrazioni meccaniche, acquatiche e tematiche e hanno luogo vari spettacoli. Il parco acquatico ospita piscine, acquascivoli e spiagge artificiali. Per accedervi bisogna pagare un supplemento al biglietto di Mirabilandia e passare dal parco tematico o acquistare un biglietto specifico a tariffa maggiorata e accedere direttamente e solo all\"'acquapark\".\nL'intera struttura si sviluppa intorno a tre piccoli laghi, uno centrale e due secondari, dove nidificano varie specie di uccelli anche migratori.\nIl sito era in origine una ex cava senza alcuna vegetazione. In seguito, l'attenzione mostrata per le specie animali e vegetali presenti ha fatto ottenere al parco il patrocinio del Ministero dell'ambiente.\nIl parco ha ricevuto anche il patrocinio della Tutela del Territorio, infatti all'interno di esso sono presenti numerosi alberi, fra i quali palme, pini e querce, circa fiori e numerosi animali in libert\u00e0, fra i quali oche canadesi, svassi e aironi.\nSviluppo.\nIl parco \u00e8 attualmente suddiviso in 6 aree tematiche:\nTuttavia, alcune attrazioni come \"Eurowheel\" o Reset fanno parte di un'area anonima.\nQuando il parco cambi\u00f2 gestione, nel 1997, si cerc\u00f2 di adeguare la struttura ravennate agli standard tipici dei parchi divertimento europei. Nel 2001, il logo, da rosso e giallo che era, divent\u00f2 blu e giallo. Nel 1998 appaiono le imponenti scenografie e le tematizzazioni raffiguranti mondi esotici e fantastici, per lo pi\u00f9 legati al mondo dell'avventura: la piazza d'ingresso viene tematizzata in stile piratesco e viene chiamata \"Baia dei Pirati\". Anche i ristoranti hanno una tematizzazione analoga (come la \"Locanda del Faro\"). Il 1999 vede la costruzione del nuovo \"roller coaster\" \"Katun\", con una circostante scenografia dal grande impatto visivo (la \"Citt\u00e0 di \"Sian Ka'an\"\", con architetture della civilt\u00e0 precolombiana Maya). Nel 2003 viene inaugurata \"Mirabeach\", area acquatica tematizzata in stile caraibico e con giochi idraulici. Nel 2006 viene allestita \"Ghostville\", il treno fantasma in stile horror/western. Nel 2007 prende posto l'attrazione \"Raratonga\" che, sebbene semplice come concezione ludica, esibisce una tematizzazione di rilievo. Nel 2008 arriva la grande \"shooting dark ride\" \"Reset\", assieme all'attiguo percorso pedonale esterno.\nSul fronte delle attrazioni il \"launched coaster\" \"iSpeed\" sostituisce \"Sierra tonante\" dal giugno 2009.\nIl 26 aprile 2011, per una scelta di marketing, viene eseguito l'ultimo giro su \"Ghostville\", che nel corso della stagione viene trasformato in un percorso a piedi invece che su vagoncini, con il nome di \"Phobia\". Successivamente, nel 2016 con la nuova tematizzazione \"Far West Valley\" subisce un restyling chiamandosi \"Legends of Dead Town\", oppure semplicemente \"Dead Town\", la Casa del Terrore pi\u00f9 Grande d'Europa.\nFlash Pass.\nIl sistema \"Flash Pass\" ha sostituito il sistema di prenotazione da remoto \"V-Pass\" dal 2013 e prevede la scelta di un servizio a scelta fra tre diverse categorie.\nTutti e tre sono utilizzabili solo per una giornata.\nLe Mascotte.\nLa prima mascotte fu una versione antropomorfa dell'elemento caratterizzante del primo logo: un grande volto sorridente e paffuto di nome Mirabilly decorato da triangoli verdi e azzurri. Dopo il primo avvicendamento, nacquero le due attuali legate alla fauna dell'ambiente circostante: prima il papero \"Mike\" (precisamente un Germano reale, specie ampiamente presente nell'area), poi affiancato da \"Otto Leprotto\" (\u00e8 facile osservare anche delle lepri europee in libert\u00e0 nei prati intorno al lago centrale). Nel 2000, \"Otto\" e \"Mike\" cambiarono look. In seguito sono presenti anche altre Mascotte del Parco, come Arturo, il canguro, Camillo, il coccodrillo, Fanny e l'ultima arrivata Mirabella nel 2017, per i 25 anni del Parco.\nDurante la Stagione 2020 e 2021 il parco lascia spazio solamente a 3 mascotte, Mike e Otto, le principali e Fanny mentre il resto dei personaggi non ha mai fatto un'apparizione al parco per il resto della stagione. \nSpettacoli.\nGli Show del 2021:\nIl Parco propone un nuovo palinsesto spettacoli per il periodo di Halloween:\nSpettacoli precedenti\nAttrazioni.\nParco tematico.\nDi seguito, le attrazioni di Mirabilandia.\nNel parco sono presenti in totale 56 attrazioni: 45 nel parco tematico e 11 nel parco acquatico.\nAquaqua.\n\u00c8 un playground acquatico per bambini, novit\u00e0 2013, nel quale i piccoli visitatori possono giocare con l'acqua bagnandosi con fontane e spruzzi d'acqua. Possono accedervi bambini fino a dodici anni, mentre quelli pi\u00f9 piccoli di tre anni devono essere accompagnati da un adulto. Per il suo inserimento \u00e8 stata semplicemente spostata la zona dei giochi a premio, che \u00e8 stata poi collocata nel punto in cui si trovava l'attrazione \"Mongolfiere\".\nAquila Tonante\nTipologia: \"kite flyer\"\nSi tratta di un kite flyer a due posti per tutta la famiglia,nel quale si potr\u00e0 volare come delle vere aquile stando comodamente sdraiati su un sostegno collegato ad un braccio meccanico che lo alza e abbassa.\nL'attrazione si trova nella nuova area Far West Walley adiacente all'horror house Phobia.\nAutosplash.\nTipologia: \"log flume\"\n\u00c8 presente ormai in ogni realt\u00e0 europea e mondiale ed \u00e8 la classica attrazione acquatica \"dei tronchi\", nella quale si percorrono vari percorsi tipo fiume con curve, ripide salite e discese, effetti speciali e ambientazioni schizzando leggermente gli occupanti. A Mirabilandia, tale gioco si presenta nell'inusuale versione automobilistica, essendo nata con un'ambientazione ricca di autolavaggi, gallerie e lavori stradali in corso; i \"tronchi\" sono canoe a forma di \"Cadillac\". Insieme a \"Sierra tonante\" e \"Rio Bravo\", era una delle attrazioni pi\u00f9 apprezzate negli anni iniziali del parco e l'inaugurazione di \"Niagara\", avvenuta nel 1998, non ne ha offuscato il suo potere attrattivo in qualunque fascia di et\u00e0. Essa fu la prima attrazione ad avere un sistema di fotografia istantanea per le immagini ricordo dei visitatori. Le due discese presenti nel percorso sono alte e : alla fine della prima c'\u00e8 la macchina che fotografa gli ospiti, mentre la seconda, con tanto di variazione di pendenza per aumentare la sensazione di caduta, li schizza.\nQuesto tipo di attrazione ha come carta fondamentale proprio la scenografia ricca e affascinante (come le \"dark ride\") che divertono ospiti di ogni et\u00e0. Purtroppo, nel corso degli anni i costi di manutenzione hanno costretto i gestori a eliminare gran parte della scenografia e degli effetti speciali nel percorso, ma essa continua a mantenere il suo fascino ai nuovi visitatori.\nL'impresa manifatturiera \u00e8 la svizzera \"Intamin\", la stessa che ha costruito \"iSpeed\", \"Divertical\" e \"Rio Bravo\".\nBicisauro.\nTipologia: \"Family ride\"\n\u00c8 una giostra dell'area tematica Dinoland nella quale ci si siede su navicelle, ispirate al tema dei dinosauri, che hanno collocati sopra degli pterodattili e sono sorrette da bracci, che ruotano attorno al centro. \u00c8 simile alla giostra \"Flying Arturo\" situata dall'altra parte del parco.\nBlu River.\nTipologia: \"scivolo\"\nSono quattro scivoli azzurri ondulati, dal quale si scende in coppia su dei piccoli gommoni. Dopo la discesa, essi risalgono automaticamente sulla piattaforma di lancio tramite un nastro trasportatore. A causa dell'acqua corrente, che rende gli scivoli scorrevoli, \u00e8 possibile schizzarsi leggermente. Dal 1992 al 1998 l'attrazione si \u00e8 chiamata \"Harakiri\" e dal 1999, oltre a prendere il nome attuale, venne anche spostata rispetto alla sua collocazione originale.\nBrontocars.\nGiostra simile a \"Scrumbler Run\"; situata a nord del parco. Consiste in due circuiti in cui ci si muove a bordo delle \"brontocars\". L'attrazione \u00e8 in stile \u201cantenati\u201d; in cui la scenografia \u00e8 composta dalla stazione di servizio, dal garage, dai segnali stradali e dalle caratteristiche macchinine sul tema della preistoria, per far imparare ai bambini come guidare in strada attraverso una lezione all\u2019inizio dell\u2019attrazione. Si pu\u00f2 comprare una patente al costo di 5\u20ac.\nBuffalo Bill Rodeo.\nTipologia: \"disk'o coaster\"\nSi tratta della novit\u00e0 pi\u00f9 importante del 2016, un disk'o coaster creato dalla Zamperla, posizionato nella nuova area Far West Valley.\nI visitatori si posizionano su un \"cappello western\" rotante a bordo di \"cavalli\" compiendo un percorso con sali e scendi ruotando anche su se stessi.\nCampo Sioux.\nTipologia: \"playground\"\nPlayground per bambini a tema west inaugurato e situato nell'area tematica Far West Valley.\nCarousel.\nTipologia: \"giostra cavalli\"\nTipica giostra carosello presente in molti\nparchi giochi e luna park, seconda in Italia solo a quella di Gardaland. Essa gode di due piani, dove \u00e8 possibile salire a bordo di cavalli, carrozze e dondoli interamente dipinti (fattore che rende prestigiosa l'attrazione in tutt'Italia).\nCasa Matta.\nSi prende posto dentro una casa colorata simile a un autobus, la quale si solleva a da terra, si inclina e rotea. All'interno una voce intrattiene gli ospiti mentre luci, fumo e altri effetti speciali emozionano i pi\u00f9 piccoli.\nColazione da Papere.\nTipologia: \"tazze\"\nClassica giostra delle tazze simile a \"RaptoTana\", ma in questo caso tematizzate come papere, che si abbassano e si alzano a comando. Inoltre i visitatori possono farla ruotare ulteriormente attraverso un tavolino presente al centro della tazza.\nDesmo Race.\nTipologia: dueling Spike Dragster\n\u00c8 il primo roller coaster mondiale di tipo Spike Dragster competitivo, un concetto su cui la Maurer AG ha lavorato per anni. Un prototipo a binario singolo \u00e8 stato installato a Skyline Park nel 2017, ma questa versione non \u00e8 un prototipo e ha due acceleratori paralleli molto pi\u00f9 lunghi.\nEntrambi i binari di Desmo Race sono lunghi 525 metri ed hanno un'altezza di picco di 22 metri. Ogni traccia pu\u00f2 ospitare fino a 500 corridori all'ora, ma dato il fatto che entrambe le piste gireranno contemporaneamente, viene stimata una capacit\u00e0 di 1.000 corridori all'ora.\nDesmo Race utilizza 12 auto tra le due piste, ognuna delle quali pu\u00f2 contenere fino a due passeggeri. Le auto sono dotate di acceleratore, cruscotto a LED, luci e persino di un sistema audio di bordo per ricreare l'esperienza di guida di una moto. I veicoli assomigliano alla futuristica serie di moto Panigale V4 della Ducati. I rider saranno in grado di utilizzare l'acceleratore e controllare la loro velocit\u00e0 e accelerazione.\nEntrambe le tracce presenteranno un layout tortuoso che include molti colpi di scena, curve a S, eliche, avvallamenti, valli e colline. L'area di carico / stazione si trova al centro del layout di andata e ritorno, proprio come il prototipo installato a Skyline Park, tranne che molto pi\u00f9 grande, estesa e complessa. Entrambe le tracce interagiscono costantemente e si intrecciano l'una con l'altra.\nL'attrazione , aperta ufficialmente il 25 luglio in segreto da Mirabilandia successivamente l'orario di chiusura (ore 23). L'attrazione \u00e8 rimasta operativa solamente fino al periodo di Halloween, aprendo per\u00f2 poche ore nel corso della giornata, anche se Mirabilandia comunicava gia dalla mattina che l'attrazione non sarebbe stata operativa. Verso il periodo di Halloween (Ottobre e Novembre) l'attrazione non \u00e8 mai stata operativa fino alla fine della stagione.\nDurante la stagione 2020 l'attrazione non \u00e8 mai stata operativa fino all'arrivo di Ottobre, nel quale ha aperto secondo il calendario del parco. Nel 2021 l'attrazione ha preso a funzionare con un ciclo migliore fino alla fine della stagione.\nDiVertical.\nTipologia: \"water coaster\"\n\u00c8 l'ottovolante acquatico pi\u00f9 alto del mondo e novit\u00e0 2012. Ha una tematizzazione sportiva ispirata all'offshore, l'altezza \u00e8 e la velocit\u00e0 di punta \u00e8 di . \u00c8 stato inaugurato ufficialmente il 16 giugno 2012 con una cerimonia presentata dalla conduttrice televisiva Federica Panicucci. Il percorso \u00e8 stato progettato e costruito dalla ditta svizzera Intamin ed \u00e8 concepito come unico al mondo.\nL'attrazione rimase chiusa per la maggior parte della stagione 2014 per guasti tecnici e a seguito la direzione di Mirabilandia comunic\u00f2 che sarebbe rimasta chiusa fino a fine luglio 2015.\nEl Dorado Falls.\nTipologia: \"shoot-the-chutes\".\nPrima attrazione di questo tipo installata in Italia e ancora la pi\u00f9 alta d'Europa nella sua categoria. \u00c8 un percorso acquatico che si affronta su dei barconi da 20 persone: si sale tramite cremagliera fino a un'altezza di circa , per poi ridiscendere, a , impattando in un lago artificiale e sollevando enormi quantit\u00e0 d'acqua. Nei pressi dell'attrazione sono presenti cabine asciugatrici e chioschi per acquistare impermeabili.\nLa tipologia di questa attrazione \u00e8 una delle pi\u00f9 antiche in assoluto: fu inventata nel 1895 da Paul Boyton e Thomas Polk e fu montata la prima volta nel luna park di Coney Island, a New York.\nL'attrazione \u00e8 stata costruita dalla ditta americana \"Hopkins\", specializzata proprio in questo tipo di attrazioni.\nEurowheel.\nTipologia: \"ruota panoramica\"\nCostruita nel 1998, aperta nel 1999, con i suoi d'altezza, era seconda per dimensioni solo al London Eye di Londra, oltre a essere citata nel \"Guinness dei Primati 1999\" come la \"struttura con il pi\u00f9 alto numero di lampadine (a cabochon)\": in totale, che la rendevano quindi la \"pi\u00f9 grande ruota panoramica illuminata del mondo\" ( di diametro, 26 in pi\u00f9 rispetto alla \"Riesenrad\" del parco Prater di Vienna e 25 in pi\u00f9 rispetto alla \"Ruota di Dallas\" negli Stati Uniti). La struttura \u00e8 composta di 50 cabine, le quali possono ospitare pi\u00f9 o meno persone l'ora. Un giro su \"Eurowheel\" dura circa e dal punto pi\u00f9 alto sono visibili l'intero parco e la vicina pineta.\nFino al 2003, al centro della struttura della ruota c'era il logo della Tamoil; dal 2004 al 2010 esso fu sostituito da quello della Motta; a partire dal 2011, il principale sponsor di Mirabilandia \u00e8 l'Algida, altra nota azienda produttrice di gelati, e in quell'anno il logo fu riadattato di conseguenza.\nLa struttura della ruota \u00e8 di produzione russa, mentre le cabine sono fatte in Italia dalla ditta \"Preston &amp; Barbieri\".\nFantasyland.\n\u00c8 un complesso a tema fantasia composto di scale, scivoli e ponti nel quale i bambini possono liberamente arrampicarsi ed esplorare. Fino al 1997 si chiam\u00f2 \"Eliporto\" e nel 1998 prese il nome attuale di \"Fantasyland\". Nel 2010 \u00e8 stata completamente rinnovata.\nFlying Arturo.\nTipologia: \"family ride\"\nPu\u00f2 essere considerata come una versione per i pi\u00f9 piccoli di \"Reptilium\". \u00c8 una semplice giostra nella quale si prende posto in navicelle ispirate alla mascotte del parco Arturo il canguro, sorrette da bracci e che ruotano attorno al centro.\nL'attrazione \u00e8 stata progettata e costruita dalla \"Preston &amp; Barbieri\".\nFort Alamo.\nTipologia: \"playground\"\nAltro piccolo playground a tema west situato nell'area tematica Far West Valley.\nGeronimo.\nDue mini drop towers.\nGold Digger.\nTipologia: \"wild mouse\".\nNel primo anno di vita, l'attrazione era chiamata col suo nome tecnico e le vetture erano a forma di topo. In seguito, dal 1999 al 2015, l'attrazione veniva chiamata \"Pakal\". \"Gold Digger\" \u00e8 una piccola, ma famosa, montagna russa per tutta la famiglia prodotta dalla ditta italiana L&amp;T Systems, dove si prende posto su vagoncini in simil-legno mascherati da carrelli per le miniere. Ha una velocit\u00e0 massima di e il percorso \u00e8 caratterizzato da una ripida salita iniziale a cremagliera, seguita quindi da una serie di curve strette in lieve pendenza che accelerano sempre pi\u00f9 i vagoni (percorso tipico chiamato \"wild mouse coaster\": percorso \"topo selvaggio\") e alcune discese, per poi finire con dei freni di blocco che si azionano di scatto e parcheggiano le carrozze. Ha un'altezza massima di circa e il tracciato \u00e8 lungo complessivamente circa .\niSpeed.\nTipologia: \"launched coaster\"\n\"iSpeed\" \u00e8 il roller coaster pi\u00f9 veloce d'Italia. Rientra nella tipologia dei \"launched coaster\" in quanto ha, come caratteristica principale, un lancio magnetico che rimpiazza la classica catena di traino lungo la prima salita. I magneti sono in grado di lanciare il treno con un'accelerazione da 0 a in soli , con una velocit\u00e0 massima di e un'altezza intorno ai . Il percorso, della lunghezza di circa , prevede due inversioni. L'ottovolante \u00e8 stato tematizzato in stile Formula 1, che ben si adatta sia al tipo di attrazione sia alla tradizione dei motori in Romagna. \"iSpeed\" \u00e8 stato eretto dalla ditta svizzera Intamin e i lavori di costruzione sono iniziati nel gennaio del 2009, per concludersi nei primi giorni del mese di aprile dello stesso anno. Ultimati i collaudi, l'attrazione avrebbe dovuto aprire i battenti il 13 giugno, ma la data fu spostata e confermata per il 20 giugno. I treni della montagna russa sono composti di 3 carrozze, ognuna delle quali con 6 file da 2 persone, per un totale di 12 persone per treno. La zona contenente l'attrazione e il binario sono tinti di color rosso acceso, con una tipica allusione al colore della casa automobilistica emiliana Ferrari. Il primo vagone del treno ha il muso di una vettura di Formula 1.\nKatun.\nTipologia: \"steel inverted coaster\".\n\"Katun\" \u00e8 l'\"inverted coaster\" pi\u00f9 lungo d'Europa ed \u00e8 stato, fino al 2002, anche il pi\u00f9 alto () e il pi\u00f9 veloce (velocit\u00e0 massima , ma i punti a gravit\u00e0 zero danno la sensazione di viaggiare a ben oltre questa velocit\u00e0). Il percorso si snoda tra la fedele riproduzione di rovine Maya. La montagna russa \u00e8 una delle attrazioni pi\u00f9 adrenaliniche e famose del parco. \u00c8 l'unica montagna russa europea presente nella classifica mondiale dei 10 \"inverted coaster\" pi\u00f9 lunghi, posizionata al 4\u00ba posto, con una lunghezza totale del percorso di . Essendo stata costruita dalla \"Bolliger &amp; Mabillard\", che nel settore dei parchi divertimento \u00e8 considerato un marchio di alta qualit\u00e0 e comfort, \"Katun\" ha attirato l'attenzione di molti appassionati di ottovolanti sia europei che statunitensi. A tal proposito, la struttura italiana \u00e8 stata pi\u00f9 volte ritenuta la \"gemella migliore\" (per altezza e velocit\u00e0) di uno degli \"inverted coaster\" statunitensi pi\u00f9 famosi: \"Raptor\", sito nel parco di Cedar Point, con cui condivide buona parte dell'andamento del percorso (la struttura USA \u00e8 sempre della ditta \"Bolliger &amp; Mabillard\" ed \u00e8 stata aperta nel 1994). L'ottovolante ha contribuito notevolmente a rilanciare Mirabilandia dopo la crisi del 1996.\n\"Katun\" inizialmente doveva chiamarsi \"Stargate\", ma poi si \u00e8 optato per il nome odierno. Esso deriva da \"k'atun\", termine che indica un ciclo di 7200 giorni nel calendario maya.\nLa struttura \u00e8, come gi\u00e0 detto, un progetto originale della ditta svizzera \"Bolliger &amp; Mabillard\" \"(B&amp;M)\" ed \u00e8 stata dimensionata esclusivamente per Mirabilandia dallo studio tedesco d'ingegneria Ingenieur B\u00fcro Stengel GmbH.\nLeprotto Express.\nTipologia: \"junior coaster\"\n\u00c8 una piccola montagna russa ispirata alla mascotte del parco Otto leprotto e concepita per i pi\u00f9 piccoli. Il percorso ha un'altezza massima di e una velocit\u00e0 massima di . La tematizzazione comprende frutta e ortaggi. Dall'anno 2005, con l'introduzione di questa attrazione, il parco dispone di montagne russe per qualsiasi et\u00e0 e \"Leprotto express\" \u00e8 ormai diventato il simbolo dell'area per bambini \"Bimbopoli\". L'attrazione \u00e8 stata costruita dalla \"L&amp;T System\", quindi \u00e8 di produzione emiliana.\nMax Adventures Master Thai &amp; Max Thai VR.\nTipologia: \"racing coaster\"\n\"Roller coaster\" a target familiare con doppio tracciato aperto il 5 agosto 2011.\nIn realt\u00e0 il tracciato \u00e8 unico, ma esegue lo stesso percorso due volte affiancato a se stesso. I treni dell'attrazione, mascherati da fuoristrada, corrono speculari l'uno con l'altro dando agli ospiti la sensazione di gara. Visto il tipo di tracciato, un giro comprende due \"gare\", ognuna su un lato diverso e interpretando un ruolo differente. La montagna russa ha una tematizzazione thailandese e i tracciati si snodano attraverso templi perduti. Come beniamino dell'attrazione, Mirabilandia ha introdotto nel 2011 un nuovo personaggio mascotte: il leone \"Max\". Dal 2017 \u00e8 stata abilitata la Realt\u00e0 Virtuale che consente alle persone di vivere un'esperienza nella giungla thailandese. L'attrazione vera e propria senza visore rimarr\u00e0 comunque, infatti sono state create due file separate. Non si pu\u00f2 usufruire della realt\u00e0 virtuale se non si hanno almeno e di altezza.\nMini Rapide.\nTipologia: \"log fIume\"\n\u00c8 un percorso acquatico a bordo di battellini a forma di tronchetti, con una rapida salita e uno \"splash\" finale emozionante per i bambini. Pu\u00f2 essere considerato come una versione per i pi\u00f9 piccoli di \"Niagara\" o \"Autosplash\".\nMirabilandia Express.\nTipologia: \"monorotaia\"\n\u00c8 una monorotaia sopraelevata con due treni elettrici in servizio che costituisce, assieme a \"Eurowheel\", una delle due attrazioni panoramiche di Mirabilandia. Il percorso \u00e8 lungo approssimativamente e un giro dura circa. Il piano terra della stazione ha ospitato fino al 2006, il \"Museo della Motocicletta\" (o \"Motomuseum\") ed \u00e8 attualmente utilizzato per eventi speciali. L'attrazione \u00e8 stata realizzata dall'azienda inglese Severn Lamb e un sistema simile era la \"Sunway Monorail\", fino al 2007 a Kuala Lumpur.\nMonosauro.\nTipologia: \"monorotaia\"\n\u00c8 una monorotaia lenta e semplice che conduce gli ospiti, a bordo di uova di dinosauro, attraverso uno scenario ricco di animatronic di dinosauri che impressionano i pi\u00f9 piccoli costituito sul lago principale del parco in una folta vegetazione.\nOil Towers.\nTipologia: \"space shot e turbo drop\"\nSono due torri alte 60 m di colore verde scuro collegate fisicamente nel punto pi\u00f9 alto e si suddividono in due \"attrazioni\". La \"space shot\" viene chiamata Oil Tower 1, mentre la \"turbo drop\" viene chiamata Oil Tower 2. Risultano le prime e le pi\u00f9 alte free fall tower installate in Italia, ora seconde per altezza solo alla torre di Rainbow Magicland di Valmontone, a Roma. Furono tra le primissime installazioni europee di questo genere e, nell'anno 1997, furono l'attrazione pi\u00f9 alta d'Europa in assoluto. Insieme allo show \"Scuola di polizia\" costituiscono le prime grandi attrazioni installate a Mirabilandia dopo il primo cambio di gestione e con le quali il parco \u00e8 tornato a far parlare di s\u00e9. Dalla stagione 2016, le torri sono site nella cosiddetta \"Far West Valley\", area tematizzata in stile Far West. Inizialmente conosciute coi loro nomi tecnici (fino al 2001 anche come le \"Torri Gemelle\") e poi chiamate \"Columbia\" e \"Discovery\" dal 2002 al 2015 (in seguito all'attentato alle Torri Gemelle di New York dell'11 settembre 2001), le \"Oil Towers\" sono un prodotto originale della ditta statunitense S&amp;S Power, la stessa che ha realizzato, nel 1998, la \"Power Tower\" del parco statunitense Cedar Point.\n\"Oil Tower 1\": \u00c8 la torre sulla quale scorre un ascensore pneumatico che accelera improvvisamente dal basso verso l'alto. Dopo la salita, l'ascensore esegue delle oscillazioni prima di ritornare a terra. Gli ospiti si siedono sui 4 lati della torre restando con le gambe penzoloni per un massimo di 3 ospiti per lato. Dal 2002 al 2015, prima della tematizzazione a tema western, questa torre si chiamava \"Columbia\".\n\"Oil Tower 2\": L'ascensore sale lentamente fino in cima agganciandosi e stazionando per qualche secondo per poi venire improvvisamente trascinato gi\u00f9 tre volte pi\u00f9 velocemente della normale caduta libera (3g). Quando gli ospiti giungono nella parte pi\u00f9 bassa eseguono delle oscillazioni prima di tornare a terra. Dal 2002 al 2015, prima della tematizzazione dell'area western, questa torre si chiamava \"Discovery\".\nOttoland.\nEra, fino al 2011, un complesso di aree dove i piccoli visitatori possono giocare in tranquillit\u00e0 e sicurezza nuotando in un mare di palline colorate e divertirsi dentro gli enormi gonfiabili. Fino al 1997 si chiamava \"Mercato e Banca\". Dal 1998, con l'arrivo di Otto Leprotto, ha preso il nome attuale \"Ottoland\". Nel 2011 l'attrazione fu soggetta a un completo restyling: i gonfiabili furono sostituiti da due nuovi playground per diverse fasce di et\u00e0 (uno per bambini dai 3 ai 5 anni, l'altro per bambini dai 6 ai 10 anni).\nRaptotana.\nTipologia: t\"azze\"\nSu una grande piattaforma circolare rotante, ruotano altre 4 piattaforme pi\u00f9 piccole in senso opposto. Sono presenti, a loro volta, 3 pentole giganti su ogni piattaforma, per un totale di 12 pentole, ove prendono posto i visitatori. I pentoloni possono essere messi ulteriormente in rotazione sul loro asse per mezzo di un timone a bordo. Fino alla stagione 2013 l'attrazione si chiamava \"Pentole stregate\"; dal 2014, con l'inaugurazione dell'area \"Dinoland\", essa venne rinominata per renderla attinente alla tematizzazione.\nLegends of Dead Town.\nTipologia: 'horror house'\nInaugurato la sera del 13 luglio 2011, la vecchia Phobia si presenta come un percorso a piedi attraverso varie scene ispirate a celebri film horror, senza un preciso filo conduttore fra loro. L'attrazione \u00e8 a pagamento di 5\u20ac e non inclusa nel biglietto di ingresso al parco.\"Phobia\" ha sostituito nella stagione 2011 \"Ghostville\", percorso su vagoncini, del quale si \u00e8 mantenuto il tema ma con un'ambientazione migliorata. Gran parte degli elementi di \"Ghostville\" sono stati lasciati intatti (animatronics, ambientazioni e manichini). Sono sempre presenti, lungo il percorso, sette attori veri in costume che spaventano gli ospiti. Il giro completo dura .\nPer accedervi, diversamente da quanto accade per tutte le altre attrazioni nel parco, bisogna pagare un extra di . A causa dei temi impressionabili l'accesso all'\"horror house\" \u00e8 vietato ai minori di 12 anni e richiede la presenza di un adulto per et\u00e0 fra i 12 e i 14 anni.\nIl passaggio da \"Ghostville\" a \"Phobia\" ha determinato un passaggio da una \"dark ride\" efficace, ma concepita per tutta la famiglia, a un'attrazione dai toni decisamente pi\u00f9 seri e competitiva con le altre realt\u00e0 europee.\nNel 2016 l'area viene tematizzata a tema Far West, chiamandosi \"Far West Valley\" dunque l'attrazione diventa Legends of Dead Town ed \u00e8 la Casa dell'orrore pi\u00f9 Grande d'Europa. Rimane il biglietto a tariffa di 5\u20ac escluso dal biglietto di ingresso al Parco.\nNel periodo di Halloween, in giro per il parco sono allestite altre 4 strutture horror, ognuno con un tema e storia diversa. Inoltre in occasione del \"Halloween Horror Festival\" vengono allestite due aree a tema horror all'esterno, dove i visitaori sotto indicazioni e requisiti possono attraversare un percorso tra attori horror in preda alla paura.\nRaratonga.\nTipologia: \"splash battle\"\n\u00c8 un lento percorso acquatico fra le rovine di statue Moai e un vulcano in eruzione, nominato \"Raratonga\", al centro dell'attrazione. Il percorso si affronta su delle barche vincolate, dotate di cannoni ad acqua azionabili a manovella. I cannoni servono per centrare dei bersagli disposti lungo il percorso che fermano o attivano a sorpresa getti d'acqua rivolti verso le scialuppe.\nUn ulteriore divertimento di questo tipo di gioco sta nello schizzare coi cannoni anche gli ospiti delle barche successive e precedenti mentre attraversano le curve.\nQuesta attrazione \u00e8 stata progettata e realizzata interamente in Italia, dalla ditta \"Preston &amp; Barbieri\".\nReptilium.\nGiostra in cui delle navicelle, sollevate da gigantesche mani scheletriche, in grado di ospitare ognuna due persone, ruotano vorticosamente e si innalzano da terra fino a , inclinandosi anche di 15\u00b0 rispetto l'orizzonte. Contemporaneamente, le navicelle sono libere di sollevarsi e abbassarsi singolarmente, a discrezione dei passeggeri, per mezzo di una leva a bordo. Fino alla stagione 2013, prima dell'apertura dell'area Dinoland, l'attrazione si chiamava \"Delirium\".\nL'impresa costruttrice \u00e8 la Zamperla.\nReset.\nTipologia: \"dark ride interattiva\"\nPrima \"shooting dark ride\" aperta in Italia. Si descrive come un lungo percorso al chiuso, costituito di un nastro trasportatore a cui sono ancorate navicelle da 2 persone, libere di ruotare sul loro asse e dotate di pistole laser.\nGli ospiti hanno l'obiettivo di colpire i bersagli luminosi che disseminano la scenografia (centinaia di LED fotosensibili blu, verdi e arancioni) e che vogliono rappresentare i corpuscoli infestanti che hanno contribuito alla distruzione di New York City in un misterioso cataclisma utilizzando pistole laser e controllando la rotazione del vagone tramite joystick. La scenografia \u00e8 incentrata sul tema catastrofistico di un futuro remoto (anno 2017) in cui la societ\u00e0 umana \u00e8 giunta al collasso a causa di un esperimento mal riuscito di uno scienziato, che ha aperto una falla quadri-dimensionale nel suo laboratorio.\nColpendo i bersagli, ogni giocatore totalizza un proprio punteggio visibile su un display a sette segmenti nella navicella. Rispettando alcuni criteri nel colpire i LED, come sparare solo a un colore o non ricolpire lo stesso bersaglio due volte, si determina un incremento o una perdita di punti. Il tutto \u00e8 gestito da un potente calcolatore, il quale, per mantenere il gioco sempre avvincente e vario, \u00e8 riprogrammato anche pi\u00f9 volte al giorno. Uscendo dall'attrazione gli schermi che mostrano le foto scattate agli ospiti danno in sovraimpressione anche il punteggio di entrambi i giocatori ed \u00e8 presente anche una classifica che espone le foto dei visitatori che hanno totalizzato il punteggio pi\u00f9 alto in assoluto nell'arco della giornata. Sono stati assegnati dal parco dei viaggi-premio ai giocatori che avevano realizzato punteggi particolarmente elevati.\nAllestita all'interno della vecchia struttura dello Studio Uno di Mirabilandia (allora set di trasmissioni televisive RAI e Mediaset), l'attrazione risulta piuttosto distante dal resto del parco e viene collegata a esso tramite un lungo percorso pedonale esterno, tematizzato con grandi scenografie riproducenti rovine della Statua della Libert\u00e0, del Ponte di Brooklyn e di altre zone tipiche di New York City, assieme ad automobili distrutte e ai numerosissimi graffiti di Eron. L'attrazione, che era gi\u00e0 stata annunciata in via ufficiosa nel 2006 in occasione dell'inaugurazione di \"Ghostville\", ha richiesto un investimento di e il coinvolgimento di ben 30 imprese diverse. Essendo estranea dalla forma originaria del parco e godendo di una imponente scenografia a s\u00e9 stante, \"Reset\" \u00e8 vista e trattata come una zona a parte nel parco e sul sito di Mirabilandia \u00e8 stata creata una sezione dedicata con contenuti scaricabili e storia narrata.\nNell'inverno del 2008, l'attrazione fu soggetta a un piccolo incendio nella parte posteriore del suo edificio, che ne ha danneggiato in piccola misura la scenografia. Il fuoco venne subito domato dalla squadra intervento e l'attrazione non ha subito danni rilevanti.\nRexplorer.\nTipologia: \"powered coaster\"\n\u00c8 un trenino elettrico con velocit\u00e0 fino a , i cui binari, lunghi complessivamente , si snodano attraverso speroni di rocce e gallerie seguendo un percorso a due \"8\" incrociati. Il treno esegue due giri del tracciato e la corsa totale ha una durata di . La capacit\u00e0 dell'attrazione \u00e8 di 900 persone l'ora. \u00c8 rimasta per anni l'unica attrazione tematizzata del parco. Fino alla stagione 2013 l'attrazione si chiamava Explorer, mentre dal 2014, con l'inaugurazione dell'area tematica Dinoland, essa venne rinominata in Rexplorer.\nLa casa costruttrice \u00e8 la \"Mack Rides\".\nRio Bravo.\nTipologia: \"raft ride\"\nPrimo percorso acquatico su gommoni aperto in Italia, gemello del \"Jungle Rapids\" di \"Gardaland\". L'idea \u00e8 quella di affrontare le rapide di un fiume, il \"Rio Bravo\", a bordo di grossi gommoni circolari che ruotano per effetto delle rapide e delle curve presenti nel percorso. Anche questa \u00e8 un'attrazione ormai rintracciabile in ogni realt\u00e0 europea. Nel caso di Mirabilandia, l'attrazione non \u00e8 particolarmente tematizzata; si passa attraverso una fitta vegetazione e si possono notare qua e l\u00e0 dei coccodrilli finti.\nNel 2003, l'attrazione sub\u00ec un rinnovamento generale, che previde il cambio di tutti i gommoni con dei nuovi modelli pi\u00f9 confortevoli e sicuri.\nSanta F\u00e8 Express.\nTipologia: \"trenino\"\nSemplice trenino per bambini che segue un percorso su binari intersecati con \"Fantasyland\". Durante il percorso si pu\u00f2 esplorare un paesaggio caratterizzato da un bosco e da animali da fattoria. Fino al 1996 l'attrazione si chiamava \"Marameo express\" e il trenino era diverso.\nScrambler Run\nHa sostituito le vecchie 24 Ore di Mirabilandia , \u00e8 possibile \"guidare\" delle moto Ducati (poco realistiche), senza pero un tocco di tematizzazione , infatti tutto il verde che era presente negli anni precedenti con le 24 Ore \u00e8 stato tolto.\nMirabeach.\nLe attrazioni dell'area acquatica si trovano in due distinte lagune artificiali. Di seguito, le attrazioni di \"Mirabeach\".\nEl Castillo.\n\u00c8 una grande struttura in acciaio che, in via generale, richiama i classici castelli in legno per bambini con ponti, scale e scivoli presenti nei parchi urbani di ogni citt\u00e0. Nel caso di Mirabilandia, la struttura si descrive come una serie di tubazioni idrauliche (i nodi trave-pilastro richiamano le giunzioni a flangia degli acquedotti) dalla quale escono acquascivoli ed enormi cascate. Dalla sommit\u00e0, inoltre, un grande secchio rovescia su tutta la struttura a intervalli regolari grandi quantit\u00e0 d'acqua.\nLaguna del Sol.\nPiscina posizionata nei pressi di \"El Castillo\", adibita al relax e alla classica balneazione. Dispone di idromassaggi disposti sui bordi.\nRio Angel.\nClassica piscina torrente (fiume lento) presente in molti \"aquapark\".\nRio Diablo.\nPrimo \"water coaster\" di White Water West in Europa: su un gommone biposto si affronta un acquascivolo lungo , la cui principale caratteristica \u00e8 quella di riuscire a spingere gli ospiti anche in tratti in salita del percorso, attraverso getti d'acqua ad alta pressione. Il percorso comprende tratti chiusi e aperti. La fine dell'acquascivolo \u00e8 nel sottostante fiume lento \"Rio Angel\".\nSalto del Caribe.\nAcquascivolo tubolare di colore giallo intrecciato al compagno \"Salto Tropical\", con la caratteristica di avere il tubo componente l'acquascivolo aperto per quasi tutto il percorso. \u00c8 affrontato su gommoni monoposto.\nSalto Tropical.\nAcquascivolo tubolare di colore verde/grigio intrecciato al compagno \"Salto del Caribe\", con la caratteristica di avere il tubo componente l'acquascivolo chiuso per quasi tutto il percorso, quindi quasi tutto al buio. \u00c8 affrontato su gommoni monoposto.\nVuelta Vertigo.\n\u00c8 una rampa a \"V\" alta dalla quale si scende oscillando su un gommone biposto. La discesa dall'attrazione \u00e8 disposta nell'attrazione stessa e non nell'acqua.\nGiochi di abilit\u00e0.\nMirabilandia, oltre alle attrazioni classiche, dispone anche punti di svago a pagamento:\nAttrazioni rimosse.\nUn fatto rilevante \u00e8 che non tutte le altre attrazioni rimosse e sostituite erano disapprezzate dagli ospiti oppure richiedevano costi troppo alti da mantenere: alcune godevano di veri e propri record. Quelle invece a basso livello furono considerate tali poich\u00e9 non ritenute adatte, nel corso delle stagioni, a un parco tematico, facendolo quasi assomigliare a un gigantesco luna park. A questo proposito, va evidenziato che le giostre che hanno avuto vita breve appartenevano quasi tutte alla categoria delle \"thrill ride\" (in gergo anglosassone), ovvero basate sulle sollecitazioni rotative. Contrariamente ai luoghi comuni, sono proprio le giostre rotative le pi\u00f9 responsabili di nausea negli ospiti invece che le montagne russe. In queste, le sollecitazioni sono s\u00ec intense, ma basate maggiormente sulle accelerazioni verticali, a lungo termine molto meno fastidiose per il corpo umano. \u00c8 per questo motivo che le giostre rotative stanno pian piano scomparendo dal \"parco tematico tipo\" europeo, dove gli ospiti permangono intere giornate e non qualche ora, come invece accade nei luna park. La differenza tra parco tematico e luna park \u00e8 che nei primi, l'obiettivo \u00e8 principalmente quello di offrire ai visitatori di tutte le et\u00e0 un divertimento non troppo esagerato, che invogli a ripetere un'attrazione anche varie volte di seguito; qui malori e nausea sono considerati fattori anomali e creano insoddisfazione nei clienti. Nei luna park, invece, \u00e8 pi\u00f9 normale trovare persone indirizzate esclusivamente a cercare divertimento estremo in attrazioni di breve durata ma molto intense.\nDi seguito, le attrazioni rimosse dal parco.\nSierra Tonante.\nTipologia: \"wooden coaster\"\nSierra Tonante fu la quarta montagna russa in legno italiana dopo le montagne russe dei parchi \"Eden Park\" \"Lido di Milano\" e \"Esposizione d'Arte Decorativa Moderna\" e ultima montagna russa in legno mai esistita in Italia e, almeno fino al 2002, la pi\u00f9 alta d'Europa nel suo genere.\nNei primi anni era l'unica attrazione degna di nota e per questo motivo era considerata il simbolo del parco.\nL'ottovolante era alto , aveva una lunghezza di e raggiungeva la velocit\u00e0 di . A oggi, in Europa resta il secondo ottovolante in legno pi\u00f9 veloce mai costruito. Si trattava di uno dei sei progetti originali della ditta statunitense \"William Cobb\" e il progetto strutturale fu curato dallo studio d'ingegneria tedesco Ingenieur B\u00fcro Stengel GmbH; per questo, non ce n'era alcuna attrazione \"gemella\" nel resto del mondo.\nDopo attente valutazioni, da parte degli ingegneri del parco, sull'usura strutturale dovuta al tempo e alle intemperie, \"Sierra tonante\" fu demolita nel corso del 2008. L'adeguamento e un ulteriore restauro del legno avrebbero avuto costi altissimi, quasi pari a quelli necessari per costruire una nuova grande attrazione.\nCos\u00ec, al suo posto \u00e8 subentrato iSpeed.\nHurricane.\nTipologia: \"ranger\"\nQuesta attrazione era costituita di due bracci, fissati allo stesso perno e rotanti in senso opposto sul piano verticale, alle quali estremit\u00e0 erano fissate due grandi piattaforme con sedili analoghi a quelli di un inverted coaster. L'attrazione fu inventata nei primi anni ottanta col nome di \"Ranger\", ma divenne celebre solo negli anni novanta col nome de \"i martelli\" (nel gergo giovanile). Era presente a Mirabilandia in versione gigante, tanto da risultare la pi\u00f9 grande del mondo nel suo genere. Ci\u00f2 che pi\u00f9 caratterizzava \"Hurricane\" era il fatto che, essendo i sedili come quelli di una montagna russa invertita ed essendo le piattaforme esposte all'aria, invece che chiuse a cabina, i visitatori rimanevano con le gambe a penzoloni nel vuoto. Si \u00e8 optato per la rimozione dell'attrazione poich\u00e9 essa non risultava pi\u00f9 a norma e il costo di manutenzione sarebbe stato troppo alto.\n\"Hurricane\" sostitu\u00ec la \"Ruota panoramica VideoVip\" nella \"Piazza della Fama\", nell'area \"Dolce vita studios\", sopra una grossa fontana rettangolare. In seguito, anche la fontana fu rimossa.\nGhostville.\nTipologia: \"dark ride\".\nPrima \"dark ride\" costruita nel parco.\nSi sviluppava su una superficie complessiva di oltre mille metri quadrati ed era tematizzata in stile horror/western, storicamente nel 1800. Fu allestita all'interno della struttura dell'ex \"Teatro Atlantide\" e ne conservava la volumetria esterna.\nL'attrazione era un percorso al buio che si affrontava a bordo di vagoni da 4 persone, che avanzavano lentamente su un binario. A bordo dei vagoncini si attraversavano varie scene animate a tema spettrale (in ordine: la chiesa, il cimitero, la miniera, la giungla, il campo base di una trib\u00f9 e l'ufficio dello sceriffo). Era a tutti gli effetti un omaggio ai classici treni fantasma dei primi luna park.\nAspetto che rendeva interessante l'attrazione erano le ricchissime ambientazioni, le animatronics con varie e profonde sonorizzazioni e gli effetti speciali, che facevano s\u00ec che i visitatori fossero invogliati a ripetere il giro pi\u00f9 volte per cogliere ogni aspetto. Altra caratteristica singolare del gioco era la presenza di attori veri in costume, dislocati lungo il percorso, con il compito di spaventare lo spettatore di passaggio. Il giro durava circa cinque minuti.\n\"Ghostville\" venne chiusa ufficialmente il 26 aprile 2011 per permettere la realizzazione di \"Phobia\", attrazione con la stessa tematica, ma di altra tipologia.\nFamily adventure.\nTipologia: \"family coaster\".\nEra un progetto originale e, oltre a non essere tematizzata, possedeva un nome proprio di fabbrica: \"Junior coaster ()\". Vi si poteva accedere a ogni et\u00e0. Era caratterizzata da una salita per mezzo di ruote di gomma (al posto della normale cremagliera) e da un treno mascherato in locomotiva a vapore. La prima discesa non era eccessivamente ripida, ma essendo a elica risultava emozionante non solo per i pi\u00f9 piccoli. Un giro sul percorso, lungo , alto e con velocit\u00e0 massima di , durava e e si concludeva con una brusca frenata per divertire gli ospiti.\nEra una montagna russa di produzione seriale della ditta \"Vekoma\", che \u00e8 facile ritrovare anche in altri parchi europei.\nNel febbraio 2012 l'attrazione fu trasferita nel parco Tusenfryd in Norvegia, dove verr\u00e0 rinominata \"Western Expressen\".\n24 Ore di Mirabilandia.\nIspirata alle 24 Ore di Le Mans, la \"24 Ore di Mirabilandia\" \u00e8 un'attrazione posizionata sotto la ruota panoramica e adatta a ogni fascia d'et\u00e0 e consiste nell'eseguire un percorso automobilistico a bordo di piccole autovetture tipo Gran Turismo dotate di veri motori a scoppio (fortemente limitati) e con le carrozzerie semi-vincolate al tracciato. Gli unici comandi sono un acceleratore e un freno azionabile a leva. Nel 2006, grazie all'acquisto di uno sponsor, l'attrazione si chiamava \"Nissan Grand Prix\", ma dall'anno successivo \u00e8 tornata al nome originale.\nAl suo posto ora sorge Scrambler Run. Lo scopo \u00e8 sempre lo stesso , ma invece delle macchine si trovano delle moto Ducati e inoltre \u00e8 stato tolto tutto il verde che era presente , che tematizzava l'attrazione."}
{"id": "291306", "revid": "1711941", "url": "https://it.wikipedia.org/wiki?curid=291306", "title": "Teleri", "text": ""}
{"id": "291314", "revid": "1543377", "url": "https://it.wikipedia.org/wiki?curid=291314", "title": "Tron (hacker)", "text": "Biografia.\nDivenne famoso a causa delle oscure circostanze della sua morte, circondate da diverse teorie del complotto. Tron, tra le altre cose, riusc\u00ec a produrre dei cloni funzionanti delle carte telefoniche tedesche. Pi\u00f9 tardi fu condannato a quindici mesi di reclusione per aver rubato un telefono pubblico (a scopo di farci del reverse engineering), ma la sentenza fu sospesa. Tron \u00e8 conosciuto anche per la sua tesi di laurea, nella quale present\u00f2 il Cryptophone da lui creato: una delle prime implementazioni pubbliche di un telefono con integrata crittazione della voce.\nMa probabilmente il suo reverse engineering pi\u00f9 famoso risale alla fine del 1997-inizio 1998, quando produsse un software chiamato \"irdeto98\" che era in grado in pochi secondi di modificare le carte fornite di accesso condizionato irdeto e poter in questo modo vedere in chiaro tutta la programmazione offerta dalle emittenti satellitari (in special modo Emittenti Tedesche e Italiane) che usavano questo tipo di accesso condizionato. Verso la fine del 2005 e l'inizio del 2006, Tron suscit\u00f2 di nuovo l'attenzione dei media quando i suoi genitori e Andy M\u00fcller-Maguhn (un portavoce del tedesco Chaos Computer Club ma in questo caso agendo per proprio conto) intentarono causa contro la Wikimedia Foundation e il suo capitolo tedesco, dopo aver ripetutamente richiesto invano agli amministratori la rimozione del suo nome proprio. Questa azione port\u00f2 all'interdizione contro l'uso del dominio tedesco wikipedia.de come redirect per la relativa Wikipedia (dunque disattivato dal 18 gennaio 2006). La sentenza della corte fu ribaltata poco dopo quando un accordo temporaneo fu raggiunto con la corte a Berlino: gli utenti avrebbero potuto usare il link alla versione tedesca di Wikipedia, ospitato negli Stati Uniti.\nMorte.\nTron scomparve il 17 ottobre 1998 e fu trovato morto in un parco nel quartiere di Britz a Berlino il 22 ottobre 1998, impiccato a una cintura. La causa della morte fu ufficialmente registrata come \"suicidio\", ma alcuni dei suoi compagni al Chaos Computer Club, come anche i membri della sua famiglia e alcuni commentatori esterni, hanno sempre ritenuto che Tron fosse stato assassinato.\n Essi sostengono che le sue attivit\u00e0 nell'area del crackare la Pay TV, e il criptare segnali vocali, pu\u00f2 aver disturbato gli affari di un'agenzia di spionaggio o del crimine organizzato abbastanza da fornire un movente.\nIl giornalista tedesco Burkhard Schr\u00f6der pubblic\u00f2 un libro sull'argomento (\"Tron - Tod eines Hackers\", in italiano \"Tron - La morte di un hacker\") nel 1999, nel quale present\u00f2 il caso in questione. Dato che concluse che Tron si fosse suicidato, l'autore fu aspramente criticato sia dai membri del Chaos Computer Club, che dai genitori del ragazzo. Si sono diffusi una serie di miti e di teorie di complotto riguardo alla sua morte, e il caso fu anche usato come spunto per diverse opere di narrativa."}
{"id": "291315", "revid": "47767", "url": "https://it.wikipedia.org/wiki?curid=291315", "title": "Eldar", "text": " "}
{"id": "291317", "revid": "1711941", "url": "https://it.wikipedia.org/wiki?curid=291317", "title": "Sindar", "text": ""}
{"id": "291318", "revid": "11684", "url": "https://it.wikipedia.org/wiki?curid=291318", "title": "Maupassant", "text": ""}
{"id": "291322", "revid": "74801", "url": "https://it.wikipedia.org/wiki?curid=291322", "title": "Giovanni Zantedeschi", "text": "Figlio di Giambattista Zantedeschi e Margherita Bacilieri di Breonio (frazione di Fumane), studioso, medico e appassionato di botanica comp\u00ec i suoi studi in Medicina e Chirurgia dapprima a Verona e quindi a Padova, dove si laure\u00f2 con sommo onore.\nCompiuto il tirocinio a Verona, esercit\u00f2 la sua professione di medico condotto per qualche tempo a Tremosine e successivamente, nel 1804 per circa quarantadue anni, fino alla sua morte avvenuta nel 1846, a Bovegno in Valtrompia. Il 7 novembre 1810 a trentasette anni si sposa a Bovegno con una giovane diciassettenne del paese, di nome Benvenuta, figlia di Lorenzo Berlendi e Benvenuta Amadini, entrambi possidenti di Bovegno.\nDa studioso di botanica, pubblic\u00f2 una decina di opere sulla flora della provincia di Brescia.\nEra legato da un rapporto di amicizia al prof. Ciro Pollini (1782\u20131833), botanico veronese autore della poderosa \"Flora Veronensis\". Intratteneva inoltre una fitta corrispondenza scientifica con il botanico tedesco Kurt Sprengel (1766 - 1833) il quale, come riconoscimento per i suoi studi, gli dedic\u00f2 un genere della famiglia delle Araceae, chiamandolo \"Zantedeschia\".\nFu inoltre anche anatomo patologo, approfondendo i suoi studi attraverso l'autopsia sui cadaveri presenti nell'Ospedale San Giovanni di Bovegno, dove esercitava come medico. Ebbe \"esperienze cliniche varie e molteplici, si dedic\u00f2 alla cura di complicate malattie, a gravi patologici casi..che debell\u00f2 con l'acqua marziale del suo paese\" (l'acqua ferruginosa di B\u00f2vegno e nello specifico della fonte di Sant'Antonio di Graticelle e del Monte Trovina, \"n.d.r.\").\nZantedeschi scopr\u00ec e descrisse per primo il \"Laserpitium nitidum\" noto con il nome comune di laserpizio insubrico, della famiglia delle Apiaceae. Inoltre fu il primo botanico a descrivere la sassifraga ragnatelosa (\"Saxifraga arachnoidea\"), della famiglia delle Saxifragaceae, scoperta nel 1804 dal botanico ceco Kaspar Maria von Sternberg (1761\u20131838).\nMolina, il suo borgo natale, gli ha dedicato il Museo Botanico della Lessinia di Molina di Fumane che ospita oltre trecento specie della flora dell'altopiano lessinico tra le quali vari esemplari di orchidee."}
{"id": "291326", "revid": "110157", "url": "https://it.wikipedia.org/wiki?curid=291326", "title": "Mustang Sally", "text": "Mustang Sally \u00e8 una canzone rhythm and blues scritta ed eseguita da Mack Rice, ma nota soprattutto nell'esecuzione di Wilson Pickett, inclusa nell'album \"The Wicked Pickett\" (1966).\nSecondo lo storico musicale Tom Shannon, Mack scrisse la canzone per scherzo, nel 1965, quando il direttore della band di Della Reese espresse il desiderio di acquistare una nuova Ford Mustang. Dapprima Mack intitol\u00f2 la canzone \"Mustang Mama\", per cambiare poi il titolo in \"Mustang Sally\" come suggeritogli da Aretha Franklin.\nLa versione di Rice raggiunse il 15\u00ba posto nella classifica americana di R&amp;B. La celebre versione di Wilson Pickett arriv\u00f2 al 23\u00ba posto nel 1966.\nLa canzone fa parte della colonna sonora del film di Alan Parker \"The Commitments\", ed \u00e8 stata incisa da numerosi artisti, tra i quali Buddy Guy (nell'album Damn Right, I've Got the Blues del 1991), Los Lobos, The Rascals, Hootie and the Blowfish, Rufus Thomas e Andy Taylor ex chitarrista dei Duran Duran.\nPresente in \"Homecoming\", il secondo episodio della Sesta Stagione del telefilm Glee. \u00c8 cantata da Roderick con Quinn Fabray, Brittany Pierce e Santana Lopez."}
{"id": "291330", "revid": "599013", "url": "https://it.wikipedia.org/wiki?curid=291330", "title": "141 Lumen", "text": "141 Lumen \u00e8 un asteroide della fascia principale del sistema solare; relativamente scuro, di dimensioni notevoli, orbita presso il margine interno della fascia.\nL'asteroide si trova ad orbitare all'interno della famiglia di asteroidi Eunomia, pur non essendo fisicamente correlato ai membri di tale famiglia.\nStoria.\nLumen fu scoperto il 13 gennaio 1875 da Paul-Pierre Henry, in collaborazione con il fratello Prosper Mathieu Henry, dall'Osservatorio di Parigi. La loro intesa fu tale che rispettarono una stretta imparzialit\u00e0 nell'annunciare alternativamente la paternit\u00e0 della scoperta di ogni asteroide da loro individuato. Fu battezzato cos\u00ec in onore di un'opera dell'astronomo Camille Flammarion, \"Lumen, histoire d'une com\u00e8te\" (1872)."}
{"id": "291335", "revid": "1543377", "url": "https://it.wikipedia.org/wiki?curid=291335", "title": "William Mulholland", "text": "Biografia.\nNato a Belfast, in Irlanda e immigrato a New York negli anni 1870, si rec\u00f2 a San Francisco nel 1877, lavor\u00f2 come minatore in Arizona e infine si insedi\u00f2 nella citt\u00e0 dove si sarebbe fatto una reputazione Los Angeles. Ingegnere autodidatta, inizi\u00f2 a realizzare canali nella cittadina californiana di San Pedro per conto del Los Angeles Department of Water and Power, in cui fu poi assunto da Frederick Eaton e di cui divenne infine il capo. Sotto la sua guida Los Angeles, che era un deserto coperto di chapparal (vegetazione cespugliosa affine alla macchia mediterranea), venne completamente trasformata. Gli uffici di Mulholland erano situati nell'ultimo piano del Million-Dollar Theatre a Broadway.\nMulholland condivideva la visione di una Los Angeles molto pi\u00f9 grande con il suo amico Frederick Eaton, che divenne sindaco della citt\u00e0 dal 1898 fino al 1900. I due si conoscevano bene, avendo lavorato insieme nella Los Angeles Water Company, l'azienda privata che gestiva i servizi idrici di Los Angeles, durante gli anni 1880. Negli anni successivi, gli sforzi congiunti di Eaton e Mulholland portarono prima all'acquisto della Water Company da parte della citt\u00e0 di Los Angeles e poi alla sua trasformazione nel Los Angeles Department of Water and Power (1902), di cui Mulholland rimase il capo in virt\u00f9 della sua profonda conoscenza del sistema idrico della citt\u00e0.\nIl principale ostacolo ai progetti di espansione di Eaton e Mulholland per Los Angeles era l'insufficienza dell'approvvigionamento idrico rispetto ai fabbisogni attuali e futuri della citt\u00e0. Per superare questo ostacolo, Eaton e Mulholland si rivolsero alla valle di Owens, essendosi resi conto che la notevole quantit\u00e0 di acqua di ruscellamento che affluiva nella valle dalla Sierra Nevada poteva essere trasportata a Los Angeles attraverso un acquedotto alimentato a gravit\u00e0.\nLungo circa 360 chilometri, l'acquedotto di Los Angeles, completato nel novembre del 1913, captava l'acqua della valle di Owens nella California centrale, nel quadro di un imponente progetto di lavori pubblici che richiese oltre 2.000 lavoratori e 164 tunnel. L'acqua che viaggiava tramite l'acquedotto dal fiume Owens raggiunse un bacino artificiale nella San Fernando Valley il 5 novembre. In una cerimonia tenutasi quel giorno Mulholland pronunci\u00f2 la sua frase pi\u00f9 famosa su questa monumentale impresa ingegneristica e sul fatto che l'acqua era stata portata a Los Angeles: \"\"There it is. Take it\" (ossia, \"Eccola. Prendetevela\"\").\nL'acquedotto prosciug\u00f2 completamente il lago Owens (la cui superficie era di ben 100 miglia quadrate) nel 1928. L'acquisizione dei diritti all'acqua era stata compiuta irregolarmente, tra imbrogli e corruzione (la storia \u00e8 raccontata, con qualche licenza, nel film del 1974 \"Chinatown\" di Roman Pola\u0144ski). Ci\u00f2 diede luogo a una serie di aspre contese (le cosiddette \"California Water Wars\") con gli agricoltori della valle di Owens, che opposero una resistenza riottosa, ricorrendo addirittura ad attentati dinamitardi contro l'acquedotto, come quello di Jawbone Canyon nel 1924, oppure aprendo le chiuse Alabama e deviando il corso d'acqua per quattro giorni, o aumentando i prezzi. La citt\u00e0 di Los Angeles fu obbligata a trattare, e si dice che Mulholland abbia dichiarato che gli \"dispiaceva quasi di aver fatto abbattere cos\u00ec tanti frutteti nella valle, perch\u00e9 adesso non ci sono pi\u00f9 abbastanza alberi per impiccare tutti i rompiscatole che abitano l\u00ec\".\nLa carriera di Mulholland termin\u00f2 tragicamente dopo quindici anni, il 12 marzo del 1928, quando la diga di St. Francis cedette poche ore dopo l'ispezione da parte dello stesso Mulholland, e scaric\u00f2 47 milioni di metri cubi d'acqua che inondarono la Santa Clara Valley, a nord di Los Angeles. Una muraglia d'acqua alta come un palazzo di dieci piani si precipit\u00f2 lungo il letto del fiume Santa Clara alla velocit\u00e0 di 30\u00a0km/h in direzione del mare che raggiunse all'altezza dell'abitato di Ventura, e la mattina dopo il sole sorse a illuminare uno scenario di catastrofe apocalittico. La citt\u00e0 di Santa Paula era stata sepolta da uno strato di sei metri di detriti e fango; altre parti della Contea di Ventura erano ricoperte anche da 20 metri di fango. Le squadre di soccorso lavorarono per giorni e giorni, e il conteggio finale delle vittime raggiunse la cifra di 450 morti, inclusi 42 bambini di una scuola elementare.\nMulholland si dimise, assumendosi la piena responsabilit\u00e0 del peggior disastro nell'ingegneria civile della storia degli Stati Uniti (che presenta diverse analogie con la tragedia italiana del Vajont). Lo stesso Mulholland, durante il processo, giunse a dire, in lacrime, \"invidio i morti\". L'inchiesta stabil\u00ec comunque che Mulholland non aveva possibilit\u00e0 di conoscere l'instabile situazione geologica, causa ultima del disastro.\nMor\u00ec nel 1935 ed \u00e8 sepolto al Forest Lawn Memorial Park Cemetery di Glendale in California."}
{"id": "291344", "revid": "108678", "url": "https://it.wikipedia.org/wiki?curid=291344", "title": "Rose DeWitt Bukater", "text": ""}
{"id": "291346", "revid": "1442080", "url": "https://it.wikipedia.org/wiki?curid=291346", "title": "Augustin Barruel", "text": "Biografia.\nAugustin Barruel nacque il 2 ottobre 1741, figlio di un luogotenente del podest\u00e0 di Vivarais. \nTerminati gli studi, entr\u00f2 a far parte della Compagnia di Ges\u00f9. \nNegli anni della persecuzione dei gesuiti si rec\u00f2 in Austria dove pronunci\u00f2 i primi voti, quindi alcuni anni in Boemia, poi in Moravia e quindi a Vienna, dove fu professore nel collegio Teresiano, e in Italia e a Roma. \nDopo la soppressione del suo Ordine ritorn\u00f2 in Francia, ove si dedic\u00f2 allo studio della filosofia e della storia, pubblicando opere che, sebbene di pi\u00f9 volumi, raggiunsero la quinta edizione.\nDal 1788 al 1792 diresse il Journal eccl\u00e9siastique. Nel prenderne la direzione, scrisse ai lettori: \n\"\"Noi sentiamo tutto il peso e tutta l'estensione dei doveri che c'imponiamo. Noi prevediamo con spavento tutta la assiduit\u00e0 che esigono e ci interdiciamo, d'ora innanzi, ogni occupazione che potesse distrarcene. Ma consacrati per vocazione al culto del vero Dio, alla difesa delle nostre sante verit\u00e0, oh! come questi medesimi doveri ci diventano cari! Si, questo aspetto sotto il quale ci piace considerare le nostre funzioni di giornalista cattolico, ce le rende preziose\".\" \nFu uno dei pi\u00f9 feroci oppositori dell'illuminismo e della massoneria, al punto che negli anni della Rivoluzione fu costretto a ripetuti cambi di domicilio per sfuggire al mandato d'arresto; dopo il 10 agosto 1792, all'epoca del Terrore, dovette sospendere la pubblicazione del suo giornale e fuggire in Normandia, e di l\u00ec in Inghilterra. \nA Londra compose alcune sue opere controrivoluzionarie, tra cui, nel 1794, una \"Storia del Clero di Francia durante la Rivoluzione\", e concep\u00ec il piano della sua grande opera, la famosa \"Memorie per la storia del giacobinismo\" (\"M\u00e9moires pour servir \u00e0 l'Histoire du Jacobinisme\"), di cui pubblic\u00f2 i primi due volumi nel 1796, dopo quattro anni di lavori preparatori. \nNel 1798 furono ristampati ad Amburgo accompagnati da un terzo volume intorno alla setta degli Illuminati. \nDell'8 luglio 1800 \u00e8 un suo avviso favorevole alla legittimit\u00e0 della promessa di fedelt\u00e0 alla Costituzione, che, con decreto 18 dicembre 1799, aveva sostituito i giuramenti anteriori di fedelt\u00e0. Successivamente anche il Moniteur, e poi il consiglio arcivescovile di Parigi si pronunciarono a favore. \nCi\u00f2 sembr\u00f2 ad alcuni un'adulazione di Napoleone, peraltro da Barruel additato come \"il flagello di Dio\", ma in realt\u00e0 egli non abbandon\u00f2 mai la posizione legittimista: \n\"Se tutti i principi d'Europa riconoscessero la Repubblica, io non voglio per questo che Luigi XVIII sia meno il vero erede di Luigi XVI. Io sono francese. Il consenso degli altri sovrani su questo oggetto \u00e8 per me tanto nullo quanto quello dei Giacobini; esso pu\u00f2 bens\u00ec diminuire la mia speranza, togliere i mezzi, ma non distrugge per nulla il diritto\"\nRientrato a Parigi nel 1802, diede vita a importanti imprese editoriali di matrice cattolica e legittimista. \nNel 1803 pubblic\u00f2, ad Amburgo, i due ultimi volumi della \"Storia del Giacobinismo\", e a Parigi il trattato in difesa del Concordato \"Il Papa e il suo diritto regale alla stipula del Concordato\". \nNel 1810 fu fatto incarcerare da Napoleone per il sospetto di aver propagato il Breve di Pio VII nell'affare del cardinale Maury. Fu nuovamente perseguitato durante i Cento Giorni. \nNel 1818, due anni prima della sua morte, pubblic\u00f2 a Lione, presso T\u00e8odoro Pitrat, una seconda edizione \"riveduta e corretta dall'autore\" della sua opera principale. Mor\u00ec nella casa paterna a Villanova de Bery il 5 ottobre 1820."}
{"id": "291350", "revid": "6923", "url": "https://it.wikipedia.org/wiki?curid=291350", "title": "Plexiglas", "text": ""}
{"id": "291355", "revid": "57342", "url": "https://it.wikipedia.org/wiki?curid=291355", "title": "Nastro d'argento al regista del miglior film", "text": "Il Nastro d'argento al regista del miglior film \u00e8 stato un riconoscimento cinematografico italiano assegnato annualmente dal Sindacato nazionale giornalisti cinematografici italiani a partire dal 1946 al 2017, anno in cui si divide in Nastro d'argento al miglior film e Nastro d'argento al miglior regista.\nIl regista che ha ricevuto questo premio il maggior numero di volte (sette) \u00e8 Federico Fellini (che \u00e8 anche l'unico ad averlo vinto in due edizioni consecutive, nel biennio 1954-55 per \"I vitelloni\" e \"La strada\"). Seguono Luchino Visconti, Gianni Amelio, Giuseppe Tornatore e Paolo Virz\u00ec, tutti vincitori quattro volte.\nAlbo d'oro.\nI vincitori sono indicati in grassetto, a seguire gli altri candidati."}
{"id": "291356", "revid": "297031", "url": "https://it.wikipedia.org/wiki?curid=291356", "title": "Content Delivery Network", "text": "In telecomunicazioni Content Delivery Network o Content Distribution Network (in sigla, CDN), \"Rete per la consegna di contenuti\" - chiamata anche \"Enterprise Content Delivery Network\" (in sigla, ECDN) - \u00e8 un termine coniato sul finire degli anni novanta per descrivere un sistema di computer collegati in rete attraverso Internet, che collaborano in maniera trasparente, sotto forma di sistema distribuito, per ripartire contenuti (specialmente contenuti multimediali di grandi dimensioni in termini di banda, come l'IPTV) agli utenti finali ed erogare servizi di streaming audio e video.\nDescrizione.\nI nodi CDN sono geograficamente distribuiti, spesso connessi a diverse dorsali; questi nodi collaborano vicendevolmente per soddisfare le richieste di contenuti, trasferendoli in maniera trasparente al fine di ottimizzarne il processo di consegna: un sistema centralizzato con unico server centrale non sarebbe in grado di soddisfare le molteplici richieste di servizio da parte di numerosi utenti. Le ottimizzazioni possono portare come vantaggi la riduzione dei costi per l'ampiezza di banda, o il miglioramento delle prestazioni, o entrambi. \u00c8 piuttosto comune, inoltre, che i servizi CDN siano utilizzati per snellire le chiamate HTTP a libreria JavaScript come jQuery: esse infatti forniscono un link da inserire nei siti, ospitato su un Content Delivery Network ad hoc.\nIl numero di nodi e di server che compongono una CDN pu\u00f2 variare molto, a seconda dell'architettura: in alcuni casi possono raggiungere l'ordine di grandezza di qualche migliaio di nodi (distribuiti su decine di migliaia di server).\nL'obiettivo di una CDN \u00e8 di instradare una richiesta di contenuto sul nodo che viene individuato come \"ottimale\". Se ottimizzate per le prestazioni, il nodo ottimale \u00e8 quello che pu\u00f2 soddisfare la richiesta nel minor tempo possibile: si pu\u00f2 determinare per esempio scegliendo quello geograficamente o topograficamente (nel contesto di rete, minor numero di hop o minor ping) pi\u00f9 vicino alla locazione del richiedente, oppure quello con un minor carico medio di lavoro (in inglese, \"load average\"). Se ottimizzate per il risparmio, vengono identificati i nodi \"meno costosi\" nel servire il richiedente, fra i disponibili; per esempio quelli che nel tragitto di connessione client-server non attraversano particolari tratti. Spesso i due traguardi coincidono, cosicch\u00e9 nodi pi\u00f9 vicini al richiedente hanno vantaggi dal punto di vista del costo di consegna.\nDiversi possono essere i provider di servizi CDN, che spesso non coincidono con i provider del servizio di origine o sorgente dei contenuti i quali dovranno dunque ricorrere ai provider CDN per diffondere i loro servizi.\nAlcuni indici per valutare la bont\u00e0 dei servizi offerti da una CDN sono il potere filtrante e il coefficiente di resilienza.\nStoria commerciale.\nSin dal 1995, la tecnologia di NEXUS-IBA - battezzata WorldDirector - \u00e8 stata usata per la distribuzione in streaming di documenti audio-video, cos\u00ec come per gli archivi web e ftp dei membri di NEXUS.\nAnche InterVU e Sandpiper Networks sono state pioniere nel campo delle CDN. Akamai Technologies, che acquis\u00ec InterVU nell'aprile 2000, \u00e8 pi\u00f9 comunemente conosciuta; Sandpiper venne acquisita da Digital Island, che a sua volta venne incorporata dalla Cable &amp; Wireless e ora \u00e8 di propriet\u00e0 della Savvis.\nL'ufficio brevetti e marchi registrati americano ha assegnato il brevetto Num. 6,108,703, \"Global Hosting System\" al MIT nelle persone di Tom Leighton, ricercatore capo di Akamai, e Danny Lewin, responsabile tecnologico capo di Akamai.\nDigital Island, attraverso l'acquisto di Sandpiper Networks, ha acquisito il brevetto U.S. Num. 6,185,598, \"Optimized network resource location\", basato sul lavoro di David Farber e del vicepresidente Andrew Swart."}
{"id": "291363", "revid": "4506", "url": "https://it.wikipedia.org/wiki?curid=291363", "title": "Ponte Cremenaga", "text": ""}
{"id": "291365", "revid": "4506", "url": "https://it.wikipedia.org/wiki?curid=291365", "title": "Creva", "text": ""}
{"id": "291368", "revid": "584834", "url": "https://it.wikipedia.org/wiki?curid=291368", "title": "Universit\u00e0 di Bari", "text": ""}
{"id": "291369", "revid": "580197", "url": "https://it.wikipedia.org/wiki?curid=291369", "title": "Damiano Tommasi", "text": "Tommasi \u00e8 stato uno dei centrocampisti di riferimento della tra la fine degli anni novanta e l'inizio degli anni duemila. Con i giallorossi vinse uno scudetto e una Supercoppa italiana.\nConta 25 presenze e 1 gol con la nazionale italiana, con cui ha partecipato al , conclusosi per gli azzurri agli ottavi di finale.\nNel 2001 ha ricevuto il premio nazionale \"Altropallone\" per il suo impegno sociale. Nel luglio 2015 viene inserito nella \"hall of fame\" della Roma.\nCaratteristiche tecniche.\nCentrale di centrocampo, poteva giocare come mezzala e ala. Era in grado di ricoprire tutte le posizioni del centrocampo e per questo Fabio Capello lo defin\u00ec \u00abatipico\u00bb, \u00abun interno che si muoveva in una zona del campo indefinita\u00bb. Possedeva inoltre una discreta tecnica in fase d'impostazione.\nAi tempi delle giovanili del Verona veniva impiegato come difensore centrale.\nCarriera.\nGiocatore.\nClub.\nVerona.\nTommasi inizia a giocare a calcio nel 1985. Dopo un paio d'anni nella squadra del suo paese, nel 1990 approda nelle giovanili del Verona, col quale esordir\u00e0 in Serie B nella stagione 1993-1994 al fianco di Pessotto e Inzaghi, suoi futuri compagni di squadra in Nazionale. Nella stagione 1995-1996 contribuisce alla promozione del Verona in Serie A prima di essere ceduto alla Roma.\nRoma.\nNel giugno 1996 viene acquistato dalla , diventando subito il centrocampista titolare della formazione allenata da Carlos Bianchi. Il 10 settembre realizza il sui primo gol in maglia giallorossa in Roma-Dinamo Mosca (3-0), gara di andata dei trentaduesimi di finale di Coppa UEFA. Si ripete nella gara di ritorno, il 24 settembre, realizzando il momentaneo 1-2 per i giallorossi (1-3 il finale). Questa marcatura, una magnifica girata al volo di destro, \u00e8 per Tommasi il gol pi\u00f9 bello della carriera. Il 29 settembre arriva invece il suo primo gol in campionato, il momentaneo 0-1 in -Roma (1-1). Mantiene il posto da titolare anche con Nils Liedholm e successivamente con il boemo Zden\u011bk Zeman, uno degli allenatori con cui Tommasi legher\u00e0 di pi\u00f9. Il 12 gennaio 1997 gioca da portiere gli ultimi minuti della partita vinta dai giallorossi 4-1 contro il Perugia, sostituendo l'espulso Cervone ed esibendosi in una brillante deviazione in angolo in tuffo su punizione di Allegri.\nNella stagione 2000-2001 contribuisce con 34 presenze e 3 gol alla conquista dello scudetto con Fabio Capello in panchina. L'anno seguente vince la Supercoppa italiana, ottenuta battendo la Fiorentina all'Olimpico per 3-0, e fa il suo esordio in UEFA Champions League nella trasferta pareggiata 0-0 contro l'Anderlecht. Il 26 febbraio 2002 realizza la sua prima marcatura nella massima competizione europea, il definitivo 3-0 nella vittoria casalinga contro il Barcellona. Questa stagione, pur al di sotto delle aspettative per la squadra giallorossa, si rivela fortunata per Tommasi che, a giugno, viene convocato in nazionale maggiore per disputare il .\nNell'annata 2002-2003 \u00e8 ancora titolare. Il 26 aprile 2003 contribuisce con un gol alla vittoria dei giallorossi sul (2-1 all'Olimpico). Sempre contro il Milan, nel frattempo laureatosi campione d'Europa, disputa da titolare entrambe le finali di Coppa Italia perse dalla formazione giallorossa.\nNell'estate del 2004, durante l'amichevole di precampionato Roma-Stoke City, rimedia una distorsione avvenuta a causa di un contrasto duro con Gerry Taggart, a cui segue la rottura del crociato anteriore, del crociato posteriore, del collaterale mediale esterno e interno, dei due menischi, infrazione dei condili e del piatto tibiale. Il ritorno all'attivit\u00e0 agonistica \u00e8 difficoltoso, tanto che il giocatore resta fermo per pi\u00f9 di una stagione. In seguito, per riconoscenza nei confronti della societ\u00e0 giallorossa che lo aveva seguito durante l'infortunio ed aspettato, chiede di rinegoziare il contratto e ne firma uno di un anno al minimo sindacale di 1.500\u20ac al mese, tornando a giocare il 30 ottobre 2005 contro l'Ascoli, subentrando per 20 minuti a Olivier Dacourt. Solo il 27 novembre 2005, a causa dei molti infortuni, Tommasi torna a giocare dal primo minuto: lo fa nel match Roma-Fiorentina, dove realizza il gol del momentaneo 1-0 per i giallorossi (1-1 nel finale). A fine stagione decide di lasciare la squadra giallorossa dopo ben dieci anni di militanza.\nLevante, QPR, Tianjin Teda.\nNel luglio 2006 firma un biennale con gli spagnoli del Levante divenendo un punto fermo per la sua squadra. Nel febbraio 2008 rimedia un nuovo infortunio al ginocchio e decide di tornare in Italia per consultare il professor Pier Paolo Mariani, lo stesso che lo oper\u00f2 nel 2004.\nAl termine del contratto lascia la Spagna e, il 10 settembre 2008, firma un contratto annuale con la squadra di propriet\u00e0 di Bernie Ecclestone e Flavio Briatore: i Queens Park Rangers. Debutta il 28 ottobre 2008, ma il 9 gennaio 2009 interrompe il legame professionale con il club inglese, ufficialmente perch\u00e9 non rientra pi\u00f9 nei piani tecnici e societari.\nNel gennaio 2009 Tommasi riceve un'allettante offerta da parte del Tianjin Teda, squadra militante nel campionato cinese. Questa esperienza stuzzica molto l'interesse del giocatore, a cui viene offerto un contratto di 40.000 dollari al mese. La presentazione ufficiale si \u00e8 svolta il 12 febbraio 2009. Diventa cos\u00ec il primo calciatore italiano a militare nel campionato professionistico cinese. Ad ottobre, al termine della stagione nella quale colleziona anche 2 reti (una in campionato e una nella Champions Asiatica), Tommasi annuncia di voler far ritorno a Verona, ma d\u00e0 definitivamente addio al calcio professionistico.\nSant'Anna d'Alfaedo, La Fiorita.\nTornato in Italia dopo la parentesi cinese, Tommasi dimostra di voler abbandonare il professionismo ma non il calcio giocato: il 13 dicembre 2009 debutta (segnando anche un gol) nella squadra di Seconda Categoria Sant'Anna d'Alfaedo, compagine dilettantistica della omonima cittadina in provincia di Verona, vicino al suo paese nativo. Nella stessa squadra giocano anche i suoi due fratelli.\nIl 22 giugno 2015 riceve un'offerta dal club sammarinese La Fiorita grazie a Andy Selva, capitano della squadra. Con La Fiorita Tommasi ha giocato i preliminari di Europa League contro il Vaduz del Liechtenstein, squadra militante nella Serie A svizzera. Il 2 luglio Tommasi ha giocato per 90 minuti la partita di andata dei preliminari di Europa League persa in casa per 5-0 contro il Vaduz. Gioca anche i 90 minuti della partita di ritorno persa in trasferta a Vaduz, segnando il gol del momentaneo 4-1 (la sua squadra infine perder\u00e0 5-1).\nIl 10 giugno 2016 La Fiorita annuncia che Tommasi far\u00e0 parte di nuovo della squadra per i preliminari dell'Europa League 2016-2017, affrontando gli ungheresi del Debrecen. Anche nella stagione successiva viene tesserato dalla squadra giallobl\u00f9 per disputare i preliminari di Champions League contro i nordirlandesi del Linfield. L'accordo viene stipulato anche a giugno 2018 per il turno preliminare della UEFA Champions League 2018-2019 contro i gibilterrini del .\nNazionale.\nDopo aver collezionato alcune presenze nell', Tommasi esordisce in Under-21 il 20 dicembre 1994, con la quale gioca 7 partite fra il 1994 ed il 1996. In quell'anno gioca tre partite con la nazionale olimpica ai Giochi di e vince il campionato europeo Under-21 1996 nella finale contro la , battuta ai tiri di rigore.\nConvocato dall'allora CT Dino Zoff, esordisce con la nazionale maggiore il 18 novembre 1998, entrando al posto di Dino Baggio nella partita amichevole contro la (2-2) disputata a Salerno.\nSotto la gestione del CT Giovanni Trapattoni viene impiegato con regolarit\u00e0, e il 5 settembre 2001 realizza il suo primo gol in nazionale, nella partita amichevole vinta per 1-0 contro il a Piacenza. Partecipa al , dove scende in campo da titolare in tutte le partite disputate dall'Italia, che viene eliminata dalla agli ottavi di finale. Tommasi risulta tuttavia uno tra i migliori azzurri nella rassegna iridata.\nOttiene la sua ultima presenza in nazionale il 16 novembre 2003, in una gara amichevole contro la disputata ad Ancona. Con la maglia azzurra colleziona in totale 25 presenze e 1 gol.\nDirigente.\nDal 9 maggio 2011 Damiano Tommasi \u00e8 al timone dell'Associazione Italiana Calciatori. Succede allo storico fondatore Sergio Campana. Il 29 giugno 2020, in scadenza di mandato, si dimette dall'incarico.\nAl 2018 con l'elezione di Gabriele Gravina a presidente della FIGC Tommasi \u00e8 consigliere federale.\nAttivit\u00e0 extra-calcistiche.\nHa prestato la voce a \"Stephen Chow\" nel ruolo di Sing \"gamba d'acciaio\" nel film \"Shaolin Soccer\".\nNel 2021 pubblica il suo libro, \u201cTi racconto i campioni della Roma. I fuoriclasse che hanno fatto la storia del club giallorosso\u201d.\nNel gennaio del 2022 annuncia di candidarsi come sindaco di Verona con il sostegno la coalizione di centro-sinistra (PD, Traguardi, In Comune per Verona, Azione, + Europa, PSI, Europa Verde, Volt, DemoS)."}
{"id": "291385", "revid": "767487", "url": "https://it.wikipedia.org/wiki?curid=291385", "title": "Capillarit\u00e0", "text": "La capillarit\u00e0 \u00e8 l'insieme di fenomeni dovuti alle interazioni fra le molecole di un liquido e un solido sulla loro superficie di separazione. Le forze in gioco che si manifestano in tale fenomeno sono la coesione, l'adesione e la tensione superficiale. Il nome deriva dal fatto che il fenomeno \u00e8 particolarmente evidente nei tubi sottili di sezione paragonabile a quella di un capello.\nDalla capillarit\u00e0 dell'acqua deriva l'imbibizione, ossia il movimento capillare delle molecole d'acqua che gonfiano la sostanza imbevuta.\nDescrizione.\nIl fenomeno della capillarit\u00e0 si manifesta sulla superficie di un liquido in contatto con un solido: il primo, infatti, gode della propriet\u00e0 di coesione, ma contemporaneamente le sue particelle sono attratte dalla superficie del solido; la relazione tra le forze di coesione ed adesione determina un fattore importante all'interno di fenomeni di capillarit\u00e0 poich\u00e9 se le prime sono pi\u00f9 forti rispetto a quelle di adesione, il liquido non \"bagner\u00e0\" il solido e quindi si registra un abbassamento del livello del liquido in corrispondenza del tubo capillare; in caso opposto, invece, il liquido \"bagna\" il solido e si verifica la \"risalita capillare\".\nUn effetto parallelo a quello di risalita o abbassamento capillare \u00e8 il menisco: gli effetti delle forze di coesione ed adesione, infatti, causano anche una curvatura sulla superficie libera del liquido. Se la curvatura \u00e8 verso il basso le forze di adesione sono maggiore (es. acqua), nel caso opposto le forze di coesione saranno preponderanti (es. mercurio).\nMenisco e capillarit\u00e0 sono fenomeni legati poich\u00e9 quando la superficie di un liquido \u00e8 curva, nella parte concava si genera una pressione maggiore di quella esistente nella parte convessa; per ristabilire l'equilibrio tra queste pressioni, il liquido dovr\u00e0 salire o scendere di un certo volume. Il fenomeno \u00e8 pi\u00f9 evidente nei tubi capillari poich\u00e9 in questi \u00e8 maggiore la parte di liquido a contatto con le pareti del recipiente rispetto al volume totale e quindi la parte di liquido che generer\u00e0 le forze di adesione sar\u00e0 maggiore e perci\u00f2 lo spostamento del livello del liquido all'interno del capillare sar\u00e0 maggiore.\nUmidit\u00e0 di risalita capillare.\nL'umidit\u00e0 di risalita \u00e8 un fenomeno possibile a causa delle propriet\u00e0 capillari dell'acqua. L'umidit\u00e0 di risalita \u00e8 la causa principale dei fenomeni degradativi edilizi. L'acqua sale per \"capillarit\u00e0\" dalle falde fino alle murature domestiche: questo \u00e8 possibile quando la falda si trova fino a 6 metri sotto terra. L'acqua, soggetta a capillarit\u00e0, risale per i dotti naturalmente presenti nel sottosuolo fino a incontrare diversi materiali edili, comportandosi cos\u00ec come nel modello proposto con il principio dei vasi comunicanti.\nIl liquido contenuto in due vasi comunicanti rimane allo stesso livello, quando per\u00f2 i vasi hanno dimensioni differenti il liquido risalir\u00e0 in misura inversamente proporzionale alla dimensione dei vasi stessi, cio\u00e8 salir\u00e0 tanto pi\u00f9 in alto quanto pi\u00f9 ridotta sar\u00e0 la dimensione del capillare (legge di Jurin).\nLegge di Jurin.\nPer un capillare cilindrico di raggio formula_1, si pu\u00f2 calcolare l'innalzamento o l'abbassamento formula_2 del livello del liquido nel capillare rispetto a quello del liquido nel recipiente esterno. Si procede con la dimostrazione del solo caso di innalzamento: per farlo \u00e8 necessario osservare che, data un'asticella di liquido all'interno di un contenitore, alla base della colonna la pressione formula_3 deve essere uguale quella esterna formula_4.\nformula_5\nNel sistema di equazioni precedente si \u00e8 fatto uso della legge di Stevin, mentre con formula_6 si intende un fattore correttivo dovuto al forza di capillarit\u00e0; quest'ultima agisce sulla colonna di liquido e permette che questi si innalzi di un'altezza formula_2.\nSapendo che dimensionalmente formula_8, che \u00e8 una tensione superficiale, corrisponde ad una forza per unit\u00e0 di lunghezza, si deduce che la forza agente sulla colonna di fluido \u00e8 formula_9, dove formula_10. In questo caso formula_11 corrisponde al raggio dell'ipotetica sfera ottenuta se prolungassimo la curvatura capillare per formula_12. Proseguendo con l'analisi geometrica si ricordi che formula_13, dove formula_1 \u00e8 il raggio di base della capillare cilindrico, mentre formula_15 \u00e8 l'angolo compreso tra la superficie verticale del capillare e la tangente alla curvatura nel punto di intersezione tra la parete e il liquido. Tutte queste considerazioni permettono di ottenere la seguente equazione:\nformula_16\nquindi\ndove:\nNumero di capillarit\u00e0.\nIn fluidodinamica, il numero di capillarit\u00e0 formula_30 \u00e8 un numero adimensionale che rappresenta l'effetto relativo delle forze viscose rispetto alla tensione superficiale all'interfaccia tra una fase liquida e una fase gassosa o tra fluidi non miscibili. Tale numero \u00e8 definito come:\ndove:\nPer piccoli numeri di capillarit\u00e0 (tipicamente meno di formula_35), flussi in mezzi porosi sono dominati da forze di capillarit\u00e0."}
{"id": "291392", "revid": "365417", "url": "https://it.wikipedia.org/wiki?curid=291392", "title": "Bovalino", "text": "Bovalino \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nIl territorio di Bovalino si estende per 17,9 km lungo la costa ionica reggina (denominata Costa dei Gelsomini), giungendo a nord fino ad Ardore, mentre a sud lambisce la contrada Palazzi di Casignana; si addentra inoltre all'interno fino alle pendici dell'Aspromonte, confinando a ovest con i comuni montani di San Luca e di Benestare. \nDi notevole importanza sono lo sviluppo della spiaggia e del mare cristallino, non solo dal punto di vista turistico ma anche per la mitigazione del clima bovalinese. Oltre a Bovalino Marina, vi \u00e8 anche la frazione di Bovalino Superiore, sita ad un'altezza di circa 200 metri sul livello del mare, formata da antico borgo che ospita i resti di un castello normanno e numerose testimonianze storiche ed architettoniche del paese originario.\nIl territorio \u00e8 attraversato dalla fiumara del Bonamico, il pi\u00f9 importante corso d'acqua locrideo, che nasce dal Monte Cannav\u00ec ed \u00e8 lungo 26,4 km; alcuni studiosi lo hanno identificato con il fiume Butroto, presso il quale Annibale, nel corso della seconda guerra punica, annunci\u00f2 al suo esercito che il giorno dopo avrebbe assaltato la citt\u00e0 di Locri Epizefiri, occupata dalle legioni romane. Il Bonamico \u00e8 stato stesso protagonista di ingrossamenti e di alluvioni disastrose, come quelle accadute nel 1951 e nel 1973. Altri principali corsi d'acqua della zona presso Bovalino sono: il torrente Careri, chiamato anticamente Pioca (ossia pioppo), il torrente Pintammati, la cui sorgente si trova sui monti sopra Benestare, il Malachia, che nasce al confine con i comuni di Careri e di Benestare e sfocia nel Mar Ionio, e il Ternicola, le cui acque defluiscono presso il sottopassaggio del lungomare.\nOrigini del nome.\nSull'origine del nome del centro urbano, di derivazione greca, esistono due teorie: la pi\u00f9 accreditata riporta questo toponimo con il significato di \"terra dei buoi\", per la probabile presenza di mandrie di bovini nella zona, mentre un'altra possibile interpretazione, anch'essa di origine greca, estrapola il nome Bovalino come \"luogo dove si trova il lino\", a causa della diffusa coltivazione del lino a livello locale.\nStoria.\nLe origini di Bovalino non sono molto chiare: molti studiosi ne fanno risalire la fondazione in et\u00e0 romana, identificandola con vari centri costieri di incerta ubicazione, come Altanum (una stazione di posta romana) o la pi\u00f9 antica Uria, avamposto militare della colonia greca di Locri Epizefiri. Un importante riferimento di questo periodo \u00e8 l'iscrizione, in lingua greca, posta su un angolo del castello di Bovalino Superiore, probabilmente usata come materiale di risulta durante la ristrutturazione del maniero nel XVI secolo, dove, secondo gli esperti, si farebbe riferimento a Cornelios Publius, un quadriumviro di et\u00e0 romana che doveva possedere una villa nel territorio bovalinese.\nUn riferimento pi\u00f9 attendibile all'originale nucleo abitato di Bovalino accenna alla probabile distruzione, nel 986, di \"Boidin\" da parte dei pirati arabi. Quindi, i sopravvissuti si sarebbero ritirati dalle zone costiere per rifugiarsi su una collina di tufo alta 200 metri, meglio difendibile dalle incursioni arabe, dando origine all'attuale borgo di Bovalino Superiore. Dopo la conquista normanna dell'Italia meridionale, per via della natura difensiva del territorio, verso il 1100 il conte Ruggero I d'Altavilla detto il Normanno, fratello di Roberto il Guiscardo, duca di Calabria e di Puglia, vi fece costruire un castello, allo scopo di amministrare e controllare il territorio. Bovalino, divenuta ormai una \"Motta\", ossia un borgo fortificato grazie alla presenza del castello, venne concesso in feudo alla famiglia Conclubet, signori d'Arena, di Stilo e di Gerace. Da punto di vista urbanistico, fuori dalla Motta si crearono due sobborghi: la Guarnaccia (corrispondente all'area dove sorge la chiesa di Santa Caterina d'Alessandria) e lo Zopardo (in prossimit\u00e0 della chiesa, chiusa e non adibita al culto, di Santa Maria del Soccorso), entrambi abitati da pastori, contadini e artigiani.\nDurante la dominazione sveva (1197-1265), Bovalino, il cui territorio si estendeva dalla montagna al mare, tra la fiumara Bonamico e il torrente Pintammati, e comprendeva anche gli odierni comuni di Benestare, di San Luca e di Plat\u00ec, fu amministrata da Fulcone Ruffo, che si ribell\u00f2 a Manfredi, figlio e successore di Federico II di Svevia, e che da questi venne scacciato nel 1258, dopo un assedio di due anni al castello. Con la salita al trono napoletano di Carlo I d'Angi\u00f2, i Ruffo riottennero il feudo di Bovalino; nel 1288 il castello bovalinese (danneggiato da un terremoto nel 1222 e riparato per ordine di Carlo d'Angi\u00f2 nel 1276) sub\u00ec un ulteriore assedio per opera dell'esercito di Giacomo II d'Aragona, nell'ambito della guerra tra Angioini e Aragonesi per il possesso della Sicilia.\nDopo i Ruffo, nel 1445 il feudo di Bovalino pass\u00f2, per via matrimoniale, ad Antonio Centelles, che lo perse per aver partecipato alla congiura dei baroni contro re Ferrante I d'Aragona; le terre bovalinesi vennero quindi date in feudo a Tommaso Caracciolo, marchese di Gerace, che nel 1457 fu condannato per tradimento e spogliato di tutti i suoi beni. Dopo un breve dominio da parte di Andrea De Pol (1458-1463), Bovalino torn\u00f2 a Centelles, il quale per\u00f2 cadde nuovamente in disgrazia nel 1465 e venne privato di tutti i suoi possedimenti. Quindi, dopo una dominazione feudale da parte delle famiglie Pignatelli e Gagliardi, nel 1496 i Marullo, nobile famiglia messinese, tennero il feudo con il titolo di conte di Condojanni. Nel 1571 il conte Vincenzo Marullo partecip\u00f2 alla battaglia di Lepanto con una galea, armata a proprie spese e con uomini provenienti dalla sua contea, tra i quali certamente anche bovalinesi. Questa avventura rovin\u00f2 finanziariamente i Marullo, che nel 1584 vendettero all'asta il feudo, concesso ai Loffredo, i quali ottennero il titolo di marchese.\nSotto la signoria di Sigismondo Loffredo, Bovalino dovette subire, nel 1594, un attacco turco condotto da Scipione Cicala, un rinnegato genovese convertitosi all'Islam con il nome di Sinan Pasci\u00e0: l'8 settembre di quell'anno i Turchi riuscirono a espugnare il castello e a dar fuoco all'abitato, ma, stando alla tradizione popolare, mentre la gente era riunita in Chiesa per chiedere l'intercessione dell'Immacolata dal flagello, inizi\u00f2 a piovere cos\u00ec intensamente da far spegnere l'incendio e far fuggire gli invasori. Da allora Bovalino Superiore ha elevato Maria Santissima Immacolata a propria patrona e fu fondata l'omonima Arciconfraternita, attiva tutt'oggi. L'assedio del castello bovalinese spinse il governo vicereale spagnolo a improntare dei sistemi difensivi contro le scorrerie turche nella zona, concretizzatisi nel 1605 con la costruzione di una torre d'avvistamento, la \"Torre Scinosa\", a forma tronco-piramidale e posta sul litorale, abbattuta nel 1912 per far posto a una piazza. Dopo i Loffredo, il feudo pass\u00f2 a Beatrice Orsini, la quale lo vendette a Sebastiano Vitale; questi, a sua volta, lo vendette nel 1650 alla famiglia Del Negro, patrizi genovesi che passarono Bovalino agli Spinelli. Infine, dopo il breve intermezzo di un membro dei Caracciolo, che divenne feudatario per aver sposato l'erede della precedente famiglia, a ottenere il feudo bovalinese nel 1716 sar\u00e0 la famiglia Pescara Diano, che otterr\u00e0 il titolo di duca e conserver\u00e0 il feudo fino all'eversione della feudalit\u00e0 nel 1806.\nIl primo duca di Bovalino, Francesco Pescara Diano, impiant\u00f2 nel territorio di Bovalino un allevamento di cavalli di razza, chiamati \"Cavalli di Calvizzano\" per via del ducato di Calvizzano, in Campania, del quale i Pescara Diano erano feudatari: erano talmente pregiati da essere acquistati per le stalle reali del sovrano napoletano. Dato che questo allevamento equino era un segno di prestigio, gi\u00e0 verso la fine del XVIII secolo il cavallo comparve nello stemma del paese, tanto che ancora oggi il gonfalone comunale raffigura un cavallo rampante. Dopo le leggi eversive sulla feudalit\u00e0, l'allevamento rimase alla famiglia Stranges, poich\u00e9 i loro coloni erano addetti all'allevamento della pregiata razza equina. \nGravemente danneggiata dal terremoto del 1783, durante la dominazione francese Bovalino venne riordinata dal punto di vista amministrativo in seguito all'eversione della faudalit\u00e0, decretata da Giuseppe Bonaparte: con la legge del 19 dicembre 1807, che riformava l'amministrazione periferica del Regno, il paese divenne Comune autonomo, con annessi i casali di Benestare e di Cirella, i quali per\u00f2 se ne distaccarono in base al Decreto del 4 maggio 1811, che modificarono parzialmente le novit\u00e0 amministrative precedenti; infatti Benestare divenne anch'esso Comune autonomo, mentre Cirella fu aggregato al Comune di Natile. Con il ritorno dei Borbone, si form\u00f2 anche a Bovalino un sentimento patriottico liberale, rappresentato dalla famiglia Ruffo, il cui membro pi\u00f9 famoso, Gaetano Ruffo, fu tra gli organizzatori della fallita Rivolta di Gerace del 1847, insieme a Rocco Verduci, Domenico Salvadori, Michele Bello, Pietro Mazzone, conclusasi con la fucilazione dei cinque patrioti il 2 ottobre di quell'anno a Gerace. Altre importanti figure di patrioti bovalinesi furono il garibaldino Francesco Calfapietra, che partecip\u00f2 alla Spedizione dei Mille e, successivamente, anche alla Terza guerra d'indipendenza, e il conte Domenico Antonio Grillo, esponente liberale che fu sindaco di Bovalino dal 1860 al 1863, il primo dopo la proclamazione del Regno d'Italia.\nCon l'Unit\u00e0 d'Italia Bovalino sub\u00ec rapidi cambiamenti economici e sociali: infatti molte famiglie, nobili e no, lasciarono il borgo di Bovalino Superiore per sistemarsi nella nascente Marina, dove gi\u00e0 anni prima le famiglie pi\u00f9 in vista del paese avevano costruito le proprie residenze intorno alla \"Torre Scinosa\", mentre anche numerose famiglie di pescatori avevano formato dei nuclei abitativi negli attuali rioni Borgo e Sant'Elena. Questa tendenza sub\u00ec un'accelerazione con la costruzione, a partire dal 1865, della linea ferroviaria Taranto-Reggio Calabria, terminata in dieci anni: la Marina, dove la ferrovia fu inaugurata nel 1871, assunse dunque una funzione politica e sociale non indifferente, anche per via del trasferimento di nuove famiglie dai paesi circonvicini (gli Oliva da Plat\u00ec, gli Stranges da San Luca, i Vitale da Sant'Ilario, i De Blasio da Palizzi e gli Amaduri da Gioiosa Jonica). Di conseguenza, con il Regio Decreto del 29 giugno 1874, la sede del municipio venne trasferita a Bovalino Marina: Bovalino superiore decadde al rango di semplice frazione e ci\u00f2 ebbe un effetto negativo sui monumenti presenti nell'antico borgo, come il castello, che croll\u00f2 parzialmente a causa del terremoto di Messina del 1908. Dopo di allora, trascurato e abbandonato, i resti del maniero vennero in parte venduti a privati, mentre negli anni Cinquanta l'intero complesso fu tagliato in due per creare la strada comunale che conduceva all'antico borgo medievale. \nNel corso della Seconda Guerra Mondiale, a Bovalino si stabilirono un reggimento di fanteria e una sezione del Genio Militare, che si accamparono presso Palazzo Oliva, nella marina del paese, mentre a Bovalino superiore si crearono un distaccamento del reggimento e varie postazioni di avvistamento e di difesa del Genio. Oltre a questo, i genieri militari costruirono tre gallerie sotterranee che passavano sotto le fondamenta della Chiesa Matrice, allo scopo di minare la Strada Statale 112 d'Aspromonte, che collegava Bovalino a Benestare. Dopo la conquista della Sicilia e l'Operazione Baytown del 3 settembre 1943, con la quale le truppe alleate sbarcarono anche in Calabria, alcune truppe meccanizzate italo-tedesche si ritirarono dal litorale tirrenico a quello ionico, percorrendo proprio la SS 112. I soldati italiani di guarnigione a Bovalino, temendo uno sbarco alleato sulle coste ioniche e ignorando la firma dell'Armistizio di Cassibile, il 10 settembre 1943, decisero di far saltare la strada, per impedire una possibile avanzata nemica. Gli abitanti di Bovalino Superiore abbandonarono in fretta le proprie case: in paese rimasero solo quattro uomini, che decisero di impedire l'esplosione, svuotando le gallerie dal tritolo ivi contenuto e gettandolo nel vallone sottostante. \nIl secondo dopoguerra fu il periodo di maggior sviluppo di Bovalino: tra gli anni Sessanta e Settanta, a causa della costruzione della SS 106 Jonica, si insediarono nel paese numerose famiglie di commercianti campani, provenienti da Maiori o da Amalfi, che impiantarono a Bovalino le proprie attivit\u00e0 commerciali, alcune delle quali esistono ancora oggi. Nella zona sorsero anche le prime realt\u00e0 industriali: tre sansifici (la Siba, la Rica e la Catanese), una cartiera, posta in localit\u00e0 San Nicola e andata distrutta a causa di un incendio scoppiato nei pressi, un'industria per la lavorazione del legno (chiamata Bric\u00e0 dal nome della contrada dove sorse), andata in lento decadimento economico per via di investimenti sbagliati e piani di reinvestimento regionali inefficaci. Si svilupp\u00f2 anche il settore turistico, con la creazione, sempre in quel periodo, di tre alberghi (Tourist, Hotel Orsa Sud ed Hotel Orsa Nord) e di due stabilimenti balneari (Lido Orsa e Lido La Rocchetta), molto frequentati all'epoca da molti cantanti: vi cantarono infatti artisti quali Mino Reitano, Patty Pravo, Edoardo Vianello, Milva, Caterina Caselli e Wilma Goich.\nSimboli.\nLo stemma di Bovalino \u00e8 stato concesso con decreto del presidente della Repubblica del 28 novembre 2003.\nSociet\u00e0.\nEvoluzione demografica.\nSecondo il censimento del 2011, la popolazione residente a Bovalino ammontava a 8814 individui, mentre all'anagrafe comunale ne risultavano censite 9022, con una differenza tra popolazione censita e popolazione anagrafica di ben 208 unit\u00e0 (-2,31%). Per eliminare questa discontinuit\u00e0, si \u00e8 dovuto procedere ad una ricostruzione intercensuaria della popolazione, che, al 31 dicembre 2018, risulta composta da 8943 unit\u00e0.\nEtnie e minoranze straniere.\nAl 31 dicembre 2019 erano residenti a Bovalino 633 stranieri. Le cinque comunit\u00e0 pi\u00f9 numerose erano:\nCultura.\nAssociazioni culturali.\nA Bovalino \u00e8 presente il caff\u00e8 letterario \"Mario La Cava\", un\u2019associazione culturale nata con il compito di valorizzare e divulgare il patrimonio storico, culturale ed ambientale dei luoghi di Bovalino e del comprensorio legati allo scrittore bovalinese, attraverso l\u2019organizzazione di convegni, incontri, spettacoli e visite. Grazie anche agli sforzi di questa associazione culturale, nel 2018 il Comune ha istituito un premio letterario dedicato a Mario La Cava, che ha ottenuto una certa risonanza regionale e un buon successo partecipativo.\nIstruzione.\nIl comune ospita due asili, quattro scuole elementari pubbliche (delle quali due a Bovalino Marina, una nella frazione Pozzo e l'altra in quella di Bosco Sant'Ippolito), un istituto comprensivo di primo grado, intitolato allo scrittore bovalinese Mario La Cava, e un istituto d'istruzione superiore, denominato \"Francesco La Cava\" (in onore dell'omonimo medico e critico d'arte bovalinese), di indirizzo sia classico che scientifico.\nBiblioteche.\nBovalino possiede una biblioteca comunale, intitolata a Mario La Cava, oltre ad essere sede del Sistema Bibliotecario Ionico, che serve 12 comuni del comprensorio.\nCinema.\nNel 2014 il regista Andrea Grollino ha ambientato a Bovalino la versione cinematografica del romanzo \"Fiori di carta\", curato da Bruno Panuzzo.\nGeografia antropica.\nFrazioni.\nBovalino possiede numerose frazioni sparse sul proprio territorio, alcune anche molto lontane dal centro abitato della Marina: \u00e8 il caso di Bovalino Superiore, centro storico del paese, posto su una collina a 200 metri dal livello del mare, e di Bosco Sant'Ippolito (in dialetto greco-calabro \"Aghios Ipp\u00f2lytos\"), che confina con il territorio comunale di Casignana. Le altre frazioni pi\u00f9 importanti sono Bric\u00e0 (in dialetto greco-calabro \"Briki\u00e0\"), San Nicola, Pozzo, Biviera, Rosa, Cipparello e Prato.\nEconomia.\nL'economia bovalinese si basa essenzialmente sulle attivit\u00e0 commerciali e turistiche, come alberghi e centri commerciali, che rendono il paese un punto di riferimento per la gente dei paesi limitrofi. Un settore importante \u00e8 il turismo balneare estivo, abbastanza sviluppato per via della qualit\u00e0 delle spiagge e del mare, tanto che, nel 2015, Bovalino si \u00e8 aggiudicata la Bandiera Verde delle spiagge, prestigioso riconoscimento europeo assegnato dalla FEE. Inoltre, dal 2018 il Comune si fregia della Bandiera Verde per le spiagge adatte ai bambini, selezionate dai pediatri. \nL'agricoltura \u00e8 sviluppata in alcune zone del territorio ed \u00e8 basata principalmente sulla coltivazione di ulivo, di agrumi (in particolare arance e mandarini) e, in quantit\u00e0 minore, di bergamotto.\nInfrastrutture e trasporti.\nStrade.\nBovalino \u00e8 interessato dalla SS 106 Jonica e dalla Strada Statale 112 d'Aspromonte, che attraversa la frazione di Bovalino Superiore e collega il paese a Benestare, mentre la frazione di Bosco Sant'Ippolito \u00e8 servita dalla Strada provinciale 72, che la mette in comunicazione con San Luca.\nFerrovie.\nIl comune \u00e8 servito dalla stazione di Bovalino, posta sulla Ferrovia Jonica.\nSport.\nSociet\u00e0 sportive.\nNel comune sono presenti le seguenti societ\u00e0 sportive: la squadra di calcio A.S.D. Bovalinese, che ha disputato campionati dilettantistici regionali, una squadra di calcio a 5, l'A.S.D. Bovalino C5, e la societ\u00e0 di basket A.S.D. CONO Basket Bovalino.\nImpianti sportivi.\nNel comune ha sede uno stadio di calcio, intitolato ad Adolfo Cartisano, detto Loll\u00f2, fotografo bovalinese rapito e ucciso dalla ndrangheta nel 1993 a scopo di riscatto; la struttura sportiva \u00e8 stata per molto tempo inutilizzata, a causa della scarsa manutenzione e dell'inidoneit\u00e0 della tribuna per gli spettatori."}
{"id": "291395", "revid": "6923", "url": "https://it.wikipedia.org/wiki?curid=291395", "title": "Punto di Curie", "text": "In fisica e in scienza dei materiali, la temperatura di Curie formula_1, o punto di Curie, \u00e8 la temperatura al di sopra della quale alcuni materiali perdono le loro propriet\u00e0 magnetiche permanenti, che possono (nella maggior parte dei casi) essere sostituite dal magnetismo indotto. La temperatura di Curie prende il nome da Pierre Curie, che dimostr\u00f2 che il magnetismo di un materiale scompariva a una temperatura critica\nLa forza del magnetismo \u00e8 determinata dal momento magnetico, un momento di dipolo all'interno di un atomo che ha origine dal momento angolare e dallo spin degli elettroni. I materiali hanno diverse strutture di momenti magnetici intrinseci che dipendono dalla temperatura; la temperatura di Curie \u00e8 il punto critico in cui i momenti magnetici intrinseci di un materiale cambiano direzione.\nIl magnetismo permanente \u00e8 causato dall'allineamento dei momenti magnetici e il magnetismo indotto viene creato quando i momenti magnetici disordinati sono forzati ad allinearsi in un campo magnetico applicato. Ad esempio, i momenti magnetici ordinati (ferromagnetico, (Figura 1)) cambiano e diventano disordinati (paramagnetici, (Figura 2) alla temperatura di Curie. Temperature pi\u00f9 elevate rendono i magneti pi\u00f9 deboli, poich\u00e9 il magnetismo spontaneo si verifica solo al di sotto della temperatura di Curie. La suscettivit\u00e0 magnetica al di sopra della temperatura di Curie pu\u00f2 essere calcolata dalla legge di Curie-Weiss, che deriva dalla legge di Curie.\nAnalogamente ai materiali ferromagnetici e paramagnetici, la temperatura di Curie pu\u00f2 essere utilizzata anche per descrivere la transizione di fase tra ferroelettricit\u00e0 e paraelettricit\u00e0. In questo contesto, il parametro d'ordine \u00e8 la polarizzazione elettrica che va da un valore finito a zero quando la temperatura viene aumentata al di sopra della temperatura di Curie.\nMomenti magnetici.\nI momenti magnetici sono momenti di dipolo permanenti all'interno di un atomo che comprendono il momento angolare dell'elettrone e lo spin dalla relazione\ndove:\nquesto rapporto \u00e8 chiamato rapporto giromagnetico.\nGli elettroni in un atomo contribuiscono con i momenti magnetici dal proprio momento angolare e dal proprio momento orbitale attorno al nucleo. I momenti magnetici del nucleo sono insignificanti in contrasto con i momenti magnetici degli elettroni Contributi termici provocano elettroni di energia pi\u00f9 elevata che interrompono l'ordine e la distruzione dell'allineamento tra i dipoli.\nI materiali ferromagnetici, paramagnetici, ferrimagnetici e antiferromagnetici hanno differenti strutture del momento magnetico intrinseco. Alla temperatura di Curie formula_1 specifica di un materiale, queste propriet\u00e0 cambiano. Il passaggio da antiferromagnetico a paramagnetico (o viceversa) avviene alla temperatura di N\u00e9el formula_8, che \u00e8 analoga alla temperatura di Curie.\nEsempi di temperature di Curie:\nMateriali con momenti magnetici che cambiano propriet\u00e0 alla temperatura di Curie.\nLe strutture ferromagnetiche, paramagnetiche, ferrimagnetiche e antiferromagnetiche sono costituite da momenti magnetici intrinseci. Se tutti gli elettroni all'interno della struttura sono accoppiati, questi momenti si annullano a causa dei loro spin e momenti angolari opposti. Pertanto, anche con un campo magnetico applicato, questi materiali hanno propriet\u00e0 diverse e nessuna temperatura di Curie.\nParamagnetico.\nUn materiale \u00e8 paramagnetico solo al di sopra della sua temperatura di Curie. I materiali paramagnetici sono non magnetici quando il campo magnetico \u00e8 assente, e sono magnetici quando viene applicato un campo magnetico. Quando un campo magnetico \u00e8 assente, il materiale ha momenti magnetici disordinati, ossia i momenti magnetici sono asimmetrici e non allineati. Quando \u00e8 presente un campo magnetico, i momenti magnetici vengono temporaneamente riallineati parallelamente al campo applicato e sono simmetrici e allineati I momenti magnetici allineati nella stessa direzione sono ci\u00f2 che provoca un campo magnetico indotto.\nPer il paramagnetismo, questa risposta a un campo magnetico applicato \u00e8 positiva ed \u00e8 nota come suscettivit\u00e0 magnetica La suscettivit\u00e0 magnetica si applica solo al di sopra della temperatura di Curie per gli stati disordinati\nLe fonti di paramagnetismo (materiali che hanno temperatura di Curie) includono\nAl di sopra della temperatura di Curie, gli atomi sono eccitati e gli orientamenti di spin diventano casuali, ma possono essere riallineati dall'applicazione di un campo magnetico esterno: il materiale diventa paramagnetico. Al di sotto della temperatura di Curie, la struttura intrinseca ha subito una transizione di fase gli atomi sono ordinati e il materiale \u00e8 ferromagnetico I campi magnetici indotti dai materiali paramagnetici sono molto deboli rispetto ai campi magnetici dei materiali ferromagnetici.\nFerromagnetico.\nI materiali sono ferromagnetici solo al di sotto delle corrispondenti temperature di Curie. I materiali ferromagnetici sono magnetici in assenza di un campo magnetico applicato.\nQuando un campo magnetico \u00e8 assente, il materiale ha una magnetizzazione spontanea che \u00e8 il risultato dei momenti magnetici ordinati; cio\u00e8, per il ferromagnetismo, gli atomi sono simmetrici e allineati nella stessa direzione creando un campo magnetico interno permanente.\nLe interazioni magnetiche sono tenute insieme da interazioni di scambio, altrimenti il disordine termico supererebbe le deboli interazioni dei momenti magnetici. L'interazione di scambio ha una probabilit\u00e0 pari a zero che gli elettroni paralleli occupino lo stesso punto nel tempo, il che implica un allineamento parallelo preferito nel materiale. Il fattore di Boltzmann contribuisce pesantemente in quanto \"preferisce\" che le particelle interagenti siano allineate nella stessa direzione. Ci\u00f2 fa s\u00ec che i ferromagneti abbiano forti campi magnetici e alte temperature Curie di circa formula_9 (circa formula_10).\nAl di sotto della temperatura di Curie, gli atomi sono allineati e paralleli, causando magnetismo spontaneo: il materiale \u00e8 ferromagnetico. Al di sopra della temperatura di Curie il materiale \u00e8 paramagnetico, poich\u00e9 gli atomi perdono i loro momenti magnetici ordinati quando il materiale subisce una transizione di fase.\nFerrimagnetico.\nI materiali sono ferrimagnetici solo al di sotto della loro corrispondente temperatura di Curie. I materiali ferrimagnetici sono magnetici in assenza di un campo magnetico applicato e sono costituiti da due diversi ioni.\nQuando un campo magnetico esterno \u00e8 assente il materiale ha un magnetismo spontaneo che \u00e8 il risultato di momenti magnetici ordinati; cio\u00e8, per il ferrimagnetismo, i momenti magnetici di uno ione sono allineati rivolti in una direzione con una certa grandezza e i momenti magnetici dell'altro ione sono allineati rivolti nella direzione opposta con una grandezza diversa. Poich\u00e9 i momenti magnetici sono di diversa grandezza in direzioni opposte, c'\u00e8 ancora un magnetismo spontaneo ed \u00e8 presente un campo magnetico.\nSimile ai materiali ferromagnetici, le interazioni magnetiche sono tenute insieme da interazioni di scambio. Gli orientamenti dei momenti, tuttavia, sono antiparalleli, il che si traduce in un momento netto dato dalla sottrazione di un momento con l'altro.\nAl di sotto della temperatura di Curie gli atomi di ogni ione sono allineati in modo antiparallelo con diversi momenti provocando un magnetismo spontaneo; il materiale \u00e8 ferrimagnetico. Al di sopra della temperatura di Curie il materiale \u00e8 paramagnetico poich\u00e9 gli atomi perdono i loro momenti magnetici ordinati mentre il materiale subisce una transizione di fase.\nAntiferromagnetico e la temperatura di N\u00e9el.\nI materiali sono antiferromagnetici solo al di sotto della loro corrispondente temperatura di N\u00e9el (o temperatura di ordinamento magnetico) formula_11. Questa \u00e8 simile alla temperatura di Curie poich\u00e9 al di sopra della temperatura di N\u00e9el il materiale subisce una transizione di fase e diventa paramagnetico. Cio\u00e8, l'energia termica diventa abbastanza grande da distruggere l'ordinamento magnetico microscopico all'interno del materiale. Prende il nome da Louis N\u00e9el, che nel 1970 ricevette il Premio Nobel per la fisica per il suo lavoro a riguardo.\nIl materiale ha momenti magnetici uguali allineati in direzioni opposte dando come risultato un momento magnetico nullo e un magnetismo netto pari a zero a tutte le temperature inferiori alla temperatura di N\u00e9el. I materiali antiferromagnetici sono debolmente magnetici in assenza o in presenza di un campo magnetico esterno.\nSimile ai materiali ferromagnetici, le interazioni magnetiche sono tenute insieme da interazioni di scambio che impediscono al disordine termico di superare le interazioni deboli dei momenti magnetici. Quando si verifica il disordine, si \u00e8 giunti alla temperatura di N\u00e9el\nDi seguito sono elencate le temperature di N\u00e9el di diversi materiali:.\nLegge di Curie-Weiss.\nLa legge di Curie-Weiss \u00e8 una versione adattata della legge di Curie.\nLa legge di Curie-Weiss \u00e8 un semplice modello derivato da un'approssimazione di campo medio; questo significa che funziona bene per temperature dei materiali formula_12 molto maggiori della loro corrispondente temperatura di Curie formula_1; tuttavia non riesce a descrivere la suscettivit\u00e0 magnetica formula_14 nelle immediate vicinanze del punto di Curie a causa delle fluttuazioni locali tra gli atomi\nN\u00e9 la legge di Curie, n\u00e9 la legge di Curie\u2013Weiss valgono per formula_15.\nLegge di Curie per un materiale paramagnetico \u00e8:\nformula_16,\ndove:\nIl magnetismo totale \u00e8 formula_30 volte il numero di momenti magnetici per unit\u00e0 di volume.\nLa legge di Curie-Weiss \u00e8 quindi derivata dalla legge di Curie per essere:\nformula_31,\ndove:\nformula_32\ncon formula_33 costante del campo molecolare di Weiss.\nFisica.\nApprossimazione dall'alto alla temperatura di Curie.\nPoich\u00e9 la legge di Curie-Weiss \u00e8 un'approssimazione, \u00e8 necessario un modello pi\u00f9 accurato quando la temperatura formula_34, si avvicina alla temperatura di Curie del materiale, formula_35.\nLa suscettivit\u00e0 magnetica si verifica al di sopra della temperatura di Curie.\nUn modello accurato del comportamento critico per la suscettivit\u00e0 magnetica con esponente critico formula_36 \u00e8 dato da:\nformula_37.\nL'esponente critico differisce tra i diversi materiali e per il modello di campo medio \u00e8 preso come formula_38\nPoich\u00e9 la temperatura \u00e8 inversamente proporzionale alla suscettivit\u00e0 magnetica, quando formula_34 si avvicina a formula_35 il denominatore tende a zero e la suscettivit\u00e0 magnetica tende all'infinito consentendo il verificarsi del magnetismo. Questo \u00e8 un magnetismo spontaneo che \u00e8 una propriet\u00e0 dei materiali ferromagnetici e ferrimagnetici.\nApprossimazione dal basso alla temperatura di Curie.\nIl magnetismo dipende dalla temperatura e il magnetismo spontaneo si verifica al di sotto della temperatura di Curie. Un modello accurato di comportamento critico per il magnetismo spontaneo con esponente critico formula_41 \u00e8 il seguente:\nformula_42.\nAnche in questo caso l'esponente critico dipende dal materiale e per il modello del campo medio viene assunto come formula_43 quando formula_44.\nIl magnetismo spontaneo tende a zero quanto la temperatura tende alla temperatura di Curie.\nVicino allo zero assoluto.\nIl magnetismo spontaneo, che si verifica nei materiali ferromagnetici, ferrimagnetici e antiferromagnetici, tende a zero all'aumentare della temperatura verso la temperatura di Curie del materiale. Il magnetismo spontaneo \u00e8 massimo quando la temperatura si avvicina allo zero assoluto (formula_45). Ci\u00f2 significa che i momenti magnetici sono completamente allineati e alla loro massima grandezza di magnetismo a causa della mancanza di disturbi termici.\nNei materiali paramagnetici l'energia termica \u00e8 sufficiente per superare gli allineamenti ordinati. Quando la temperatura si avvicina a formula_46, l'entropia tende a zero, cio\u00e8 il disordine diminuisce e il materiale diventa ordinato. Ci\u00f2 avviene senza la presenza di un campo magnetico applicato e obbedisce al terzo principio della termodinamica.\nSia la legge di Curie che la legge di Curie-Weiss falliscono quando la temperatura si avvicina a formula_46. Questo perch\u00e9 dipendono dalla suscettivit\u00e0 magnetica, che si applica solo quando lo stato \u00e8 disordinato\nIl solfato di gadolinio continua a soddisfare la legge di Curie a formula_48. Tra formula_46 e formula_48 la legge non \u00e8 pi\u00f9 valida e alla temperatura di Curie si verifica un cambiamento improvviso nella struttura intrinseca\nModello di Ising delle transizioni di fase.\nIl modello di Ising \u00e8 verificato da un punto di vista matematico e pu\u00f2 analizzare i punti critici delle transizioni di fase di ordine ferromagnetico dovute a spin di elettroni formula_51. Gli spin interagiscono con il dipolo degli elettroni vicini nella struttura e qui il modello di Ising pu\u00f2 prevedere il loro comportamento reciproco.\nQuesto modello \u00e8 importante per risolvere e comprendere i concetti di transizioni di fase e quindi risolvere la temperatura di Curie. Di conseguenza, possono essere analizzate molte diverse dipendenze che influenzano la temperatura di Curie.\nAd esempio, le propriet\u00e0 della superficie e del volume dipendono dall'allineamento e dall'ampiezza degli spin e il modello di Ising pu\u00f2 determinare gli effetti del magnetismo in questo sistema.\nDomini di Weiss e temperature Curie di superficie e di massa.\nLe strutture dei materiali sono costituite da momenti magnetici intrinseci che sono separati in domini chiamati domini di Weiss Ci\u00f2 pu\u00f2 comportare che i materiali ferromagnetici non abbiano magnetismo spontaneo poich\u00e9 i domini potrebbero potenzialmente bilanciarsi a vicenda. La posizione delle particelle pu\u00f2 quindi avere orientamenti diversi intorno alla superficie rispetto alla parte principale (bulk) del materiale. Questa propriet\u00e0 influenza direttamente la temperatura di Curie in quanto pu\u00f2 esserci una temperatura di Curie di massa (formula_52) e una diversa temperatura di Curie di superficie (formula_53) per un materiale\nCi\u00f2 consente alla temperatura di Curie di superficie di essere ferromagnetica al di sopra della temperatura di Curie di massa quando lo stato principale \u00e8 disordinato, ovvero gli stati ordinati e disordinati si verificano simultaneamente\nLe propriet\u00e0 di superficie e di massa possono essere previste dal modello di Ising e la spettroscopia a cattura di elettroni pu\u00f2 essere utilizzata per rilevare gli spin degli elettroni e quindi i momenti magnetici sulla superficie del materiale. Un magnetismo totale medio viene preso dalla massa e dalle temperature superficiali per calcolare la temperatura di Curie dal materiale, ricordando che la massa contribuisce di pi\u00f9.\nIl momento angolare di un elettrone \u00e8 formula_54 o formula_55 a causa del valore dello spin che \u00e8 pari a formula_56, che d\u00e0 una dimensione specifica del momento magnetico all'elettrone: il magnetone di Bohr Gli elettroni che orbitano attorno al nucleo in un anello di corrente creano un campo magnetico che dipende dal magnetone di Bohr e dal numero quantico magnetico Pertanto, i momenti magnetici sono correlati al momento angolare e a quello orbitale e si influenzano a vicenda. Il momento angolare contribuisce ai momenti magnetici il doppio rispetto all'orbitale\nPer il terbio, che \u00e8 un metallo delle terre rare e ha un elevato momento angolare orbitale, il momento magnetico \u00e8 abbastanza forte da influenzare l'ordine al di sopra delle sue temperature di massa. Si dice che abbia un'alta anisotropia sulla superficie, cio\u00e8 \u00e8 altamente diretto verso un orientamento. Rimane ferromagnetico sulla sua superficie al di sopra della sua temperatura di Curie formula_57 mentre la sua massa diventa antiferromagnetica e quindi, a temperature pi\u00f9 elevate, la sua superficie rimane antiferromagnetica al di sopra della sua temperatura di N\u00e9el formula_58) prima di diventare completamente disordinata e paramagnetica con l'aumentare della temperatura. L'anisotropia nella massa \u00e8 diversa dalla sua anisotropia superficiale appena sopra questi cambiamenti di fase poich\u00e9 i momenti magnetici saranno ordinati in modo diverso o ordinati nei materiali paramagnetici.\nModifica della temperatura Curie di un materiale.\nMateriali compositi.\nI materiali compositi, ovvero materiali composti da altri materiali con propriet\u00e0 diverse, possono modificare la temperatura di Curie. Ad esempio, un composito che contiene argento pu\u00f2 creare spazi per le molecole di ossigeno nel legame che diminuisce la temperatura di Curie poich\u00e9 il reticolo cristallino non sar\u00e0 cos\u00ec compatto.\nL'allineamento dei momenti magnetici nel materiale composito influenza la temperatura di Curie: se i momenti dei materiali sono paralleli tra loro, la temperatura di Curie aumenter\u00e0 e se sono invece perpendicolari tra loro la temperatura di Curie diminuir\u00e0 poich\u00e9 sar\u00e0 necessaria pi\u00f9 o meno energia termica per distruggere gli allineamenti.\nLa preparazione di materiali compositi a diverse temperature pu\u00f2 portare a diverse composizioni finali che avranno diverse temperature Curie. Il drogaggio di un materiale pu\u00f2 anche influenzare la sua temperatura di Curie.\nLa densit\u00e0 dei materiali nanocompositi cambia la temperatura di Curie. I nanocompositi sono strutture compatte su nanoscala; la struttura \u00e8 costituita da alte e basse temperature Curie alla rinfusa, tuttavia avr\u00e0 solo una temperatura Curie di campo medio. Una maggiore densit\u00e0 di temperature di massa pi\u00f9 basse si traduce in una temperatura di Curie di campo medio pi\u00f9 bassa, e una maggiore densit\u00e0 di temperature di massa pi\u00f9 alte aumenta significativamente la temperatura di Curie di campo medio. In pi\u00f9 di una dimensione la temperatura di Curie inizia ad aumentare poich\u00e9 i momenti magnetici avranno bisogno di pi\u00f9 energia termica per spezzare la struttura ordinata.\nDimensione delle particelle.\nLa dimensione delle particelle nel reticolo cristallino di un materiale cambia la temperatura di Curie. A causa delle piccole dimensioni delle particelle (nanoparticelle) le fluttuazioni degli spin degli elettroni diventano pi\u00f9 importanti, il che si traduce in una drastica diminuzione della temperatura di Curie quando la dimensione delle particelle diminuisce, poich\u00e9 le fluttuazioni causano disordine. La dimensione di una particella influenza anche l'anisotropia, rendendo l'allineamento meno stabile e quindi portando a disordine nei momenti magnetici\nL'estremo di questo \u00e8 il superparamagnetismo che si verifica solo in piccole particelle ferromagnetiche. In questo fenomeno, le fluttuazioni sono molto influenti, facendo s\u00ec che i momenti magnetici cambino direzione in modo casuale e quindi creino disordine.\nLa temperatura di Curie delle nanoparticelle \u00e8 anche influenzata dalla struttura del reticolo cristallino: cubica a corpo centrato (bcc), cubica a facce centrate (fcc) e una struttura esagonale (hcp) hanno tutte temperature Curie diverse a causa dei momenti magnetici che reagiscono agli spin degli elettroni vicini. fcc e hcp hanno strutture pi\u00f9 strette e, di conseguenza, hanno temperature Curie pi\u00f9 elevate rispetto a bcc, poich\u00e9 i momenti magnetici hanno effetti pi\u00f9 forti quando sono ravvicinati. Questo \u00e8 noto come numero di coordinazione, che \u00e8 il numero di particelle \"prossime vicine\" (o \"vicine pi\u00f9 vicine\") in una struttura. Ci\u00f2 indica un numero di coordinazione inferiore sulla superficie di un materiale rispetto alla massa che porta alla superficie, che diventa meno significativa quando la temperatura si avvicina alla temperatura di Curie. Nei sistemi pi\u00f9 piccoli il numero di coordinazione per la superficie \u00e8 pi\u00f9 significativo e i momenti magnetici hanno un effetto pi\u00f9 forte sul sistema.\nSebbene le fluttuazioni nelle particelle possano essere minuscole, dipendono fortemente dalla struttura dei reticoli cristallini poich\u00e9 reagiscono con le particelle prossime vicine. Anche le fluttuazioni sono influenzate dall'interazione di scambio in quanto sono favoriti momenti magnetici paralleli affacciati e quindi hanno meno disturbo e disordine. Una struttura pi\u00f9 stretta pertanto influenza un magnetismo pi\u00f9 forte e quindi una temperatura di Curie pi\u00f9 alta.\nPressione.\nLa pressione modifica la temperatura di Curie di un materiale. L'aumento della pressione sul reticolo cristallino diminuisce il volume del sistema. La pressione influenza direttamente l'energia cinetica nelle particelle man mano che il movimento aumenta, causando l'interruzione delle vibrazioni nell'ordine dei momenti magnetici. Questo \u00e8 simile alla temperatura, in quanto aumenta anche l'energia cinetica delle particelle e distrugge l'ordine dei momenti magnetici e del magnetismo\nLa pressione influisce anche sulla densit\u00e0 degli stati (DOS). Qui la DOS diminuisce facendo diminuire il numero di elettroni a disposizione del sistema: ci\u00f2 porta alla diminuzione del numero di momenti magnetici, in quanto essi dipendono dagli spin degli elettroni. Per questo ci si aspetterebbe che la temperatura di Curie diminuisca; tuttavia, aumenta: questo \u00e8 il risultato dell'interazione di scambio. L'interazione di scambio favorisce i momenti magnetici paralleli allineati a causa del fatto che gli elettroni non possono occupare lo stesso spazio nel tempo e man mano che questo aumenta a causa della diminuzione del volume, la temperatura di Curie aumenta con la pressione. La temperatura di Curie \u00e8 costituita da una combinazione di dipendenze dall'energia cinetica e dalla DOS.\nLa concentrazione di particelle influenza anche la temperatura di Curie quando viene applicata la pressione e pu\u00f2 comportare una diminuzione della temperatura di Curie quando la concentrazione \u00e8 superiore a una certa percentuale.\nOrdinamento orbitale.\nL'ordinamento orbitale modifica la temperatura di Curie di un materiale. L'ordinamento orbitale pu\u00f2 essere controllato mediante deformazioni applicate Questa \u00e8 una funzione che determina l'onda di un singolo elettrone o di elettroni accoppiati all'interno del materiale. Avere il controllo sulla probabilit\u00e0 di dove sar\u00e0 l'elettrone consente di alterare la temperatura di Curie. Ad esempio, gli elettroni delocalizzati possono essere spostati sullo stesso piano del reticolo mediante deformazioni applicate all'interno del reticolo cristallino stesso.\nLa temperatura di Curie \u00e8 vista aumentare notevolmente a causa degli elettroni che sono impacchettati insieme sullo stesso piano, e sono costretti ad allinearsi a causa dell'interazione di scambio: aumenta pertanto la forza dei momenti magnetici che impedisce il disordine termico a temperature pi\u00f9 basse.\nTemperatura di Curie nei materiali ferroelettrici.\nAnalogamente ai materiali ferromagnetici e paramagnetici, il termine temperatura di Curie formula_1 viene applicato anche alla temperatura alla quale un materiale ferroelettrico passa ad essere paraelettrico. Quindi formula_1 \u00e8 la temperatura in cui i materiali ferroelettrici perdono la loro polarizzazione spontanea quando si verifica un cambiamento di fase del primo o del secondo ordine. In caso di transizione del secondo ordine la temperatura di Curie-Weiss formula_61, che definisce il massimo della costante dielettrica, \u00e8 uguale alla temperatura di Curie. Tuttavia, la temperatura di Curie pu\u00f2 essere formula_62 superiore a formula_63 in caso di transizione del primo ordine\nFerroelettrico e dielettrico.\nI materiali sono ferroelettrici solo al di sotto della loro corrispondente temperatura di transizione formula_63. I materiali ferroelettrici sono tutti piroelettrici e quindi hanno una polarizzazione elettrica spontanea in quanto le strutture sono asimmetriche.\nLa polarizzazione dei materiali ferroelettrici \u00e8 soggetta a isteresi (Figura 4), cio\u00e8 dipendono dal loro stato passato cos\u00ec come dal loro stato attuale. Quando viene applicato un campo elettrico, i dipoli sono costretti ad allinearsi e si crea polarizzazione; quando il campo elettrico viene rimosso la polarizzazione rimane. Il ciclo di isteresi dipende dalla temperatura e di conseguenza quando la temperatura aumenta e raggiunge formula_63 le due curve diventano una curva sola, come mostrato nella polarizzazione dielettrica (Figura 5).\nPermittivit\u00e0 relativa.\nUna versione modificata della legge di Curie-Weiss si applica alla costante dielettrica, nota anche come permittivit\u00e0 relativa:.\nApplicazioni.\nUna transizione ferromagnetico-paramagnetica indotta dal calore viene utilizzata nei supporti di memorizzazione magneto-ottici per la cancellazione e la scrittura di nuovi dati. Esempi famosi includono il formato Sony Minidisc, cos\u00ec come l'ormai obsoleto formato CD-MO. Sono stati proposti e testati elettromagneti a punto curie per meccanismi di attuazione in sistemi di sicurezza passiva di reattori autofertilizzanti veloci, in cui le barre di controllo vengono lasciate cadere nel nocciolo del reattore se il meccanismo di attuazione si riscalda oltre il punto curie del materiale. Altri usi includono il controllo della temperatura nei saldatori e la stabilizzazione del campo magnetico dei generatori tachimetrici contro le variazioni di temperatura."}
{"id": "291396", "revid": "1851848", "url": "https://it.wikipedia.org/wiki?curid=291396", "title": "Eric Flaim", "text": "\u00c8 stato il primo pattinatore a vincere una medaglia olimpica in due discipline diverse ai Giochi olimpici invernali.\nBiografia.\nEric Flaim inizi\u00f2 con lo short track, per poi passare, ancora a livello giovanile, al pattinaggio di velocit\u00e0 su pista lunga. Prese parte a due edizioni dei campionati mondiali completi \"juniores\", finendo fuori dai primi venti posti in classifica in entrambi i casi. Alla sua prima partecipazione ai campionati mondiali completi di pattinaggio di velocit\u00e0 \"seniores\" nel 1987 a Heerenveen concluse al diciassettesimo posto, il primo degli esclusi dalla prova finale sui 10.000 metri.\nL'anno seguente, il 1988, fu il migliore della carriera agonistica di Flaim. Inizi\u00f2 vincendo la medaglia di bronzo ai campionati mondiali sprint a West Allis, nel Wisconsin. Due settimane dopo, alle Olimpiadi di Calgary, alla prima batteria dei 1,500 m miglior\u00f2 il record del mondo di Igor Zhelezovski. Il suo primato dur\u00f2 pochi minuti, battuto due turni dopo dal tedesco orientale Andr\u00e9 Hoffmann. Nessun altro fece segnare un tempo migliore di Flaim, che fu quindi medaglia d'argento. Un paio di settimane dopo ad Oslo divent\u00f2 campione del mondo \"all-round\".\nNegli anni seguenti non riusc\u00ec a ripetersi a tali livelli. Nel 1989 vinse \"ex aequo\" con l'austriaco Michael Hadschieff la Coppa del Mondo dei 1.000 m, ma prima un'operazione al ginocchio poi problemi di salute lo tennero a lungo lontano dalle competizioni. Nel 1992 ottenne un incoraggiante quinto posto in una gara di Coppa del Mondo e sembr\u00f2 essere sul punto di tornare ad alti livelli, ma alle Olimpiadi di Albertville un'intossicazione alimentare lo mise fuori gioco dopo la gara sui 5.000 m, dove era arrivato sesto. I piazzamenti ai mondiali sprint e ai mondiali \"all-round\" furono deludenti, e a fine stagione Flaim lasci\u00f2 la pista lunga per tornare a gareggiare nello short track.\nDue anni dopo, alle Olimpiadi di Lillehammer, vinse la sua seconda medaglia olimpica, l'argento nella staffetta maschile di short-track. Divenne cos\u00ec il primo pattinatore medagliato in due diverse discipline olimpiche invernali; prima di lui, anche la pattinatrice di velocit\u00e0 Christa Rothenburger aveva vinto una medaglia olimpica in un altro sport, ma fu nel ciclismo ai Giochi estivi.\nNel 1998 Flaim partecip\u00f2 alla sua quarta ed ultima Olimpiade a Nagano, dove fu portabandiera degli Stati Uniti nella cerimonia di apertura. A fine stagione si ritir\u00f2 dalle competizioni, e inizi\u00f2 a lavorare come allenatore per la federazione statunitense di pattinaggio di velocit\u00e0. Oltre al lavoro come tecnico, fa il commentatore sportivo per la televisione. Ha istituito la \"Eric Flaim Foundation\", una fondazione che si dedica a promuovere la pratica sportiva tra i bambini sostenendo ed organizzando programmi di educazione fisica nelle scuole e nei centri sociali.\nNel 2003 Flaim fu inserito nella \"United States Speed Skating Hall of Fame\", la hall of fame statunitense del pattinaggio di velocit\u00e0. In carriera ha accumulato un punteggio di 157.340 punti nell'Adelskalender, la classifica di tutti i tempi \"all-round\" del pattinaggio di velocit\u00e0; rimase al primo posto di tale classifica per 1494 giorni, dal 17 febbraio 1988 al 21 marzo 1992."}
{"id": "291406", "revid": "1324679", "url": "https://it.wikipedia.org/wiki?curid=291406", "title": "Principio di ragion sufficiente", "text": "Il principio di ragion sufficiente viene definito da Gottfried Wilhelm von Leibniz per distinguere le \"verit\u00e0 di fatto\", o contingenti, dalle \"verit\u00e0 di ragione\", cio\u00e8 le verit\u00e0 necessarie o \"identiche\". \nLeibniz.\nIl principio di ragion sufficiente \u00e8 quello secondo il quale, per colui che conosca abbastanza bene le cose, si pu\u00f2 dare una ragione che da sola sia sufficiente a spiegare una realt\u00e0 di fatto. Ad esempio di fronte alla realt\u00e0 di fatto di una nevicata sono in grado di spiegarla \"a priori\", senza ricorrere a sperimentazioni, in base alla stagionalit\u00e0 (ragion sufficiente: quando \u00e8 inverno nevica) anche se ad aver determinato la nevicata non sono quelle le sole cause che in buona parte ignoro.\nPer le verit\u00e0 di ragione vale invece il principio di non-contraddizione per il quale una proposizione non pu\u00f2 essere contemporaneamente vera e falsa.\nMentre dunque per le verit\u00e0 di fatto posso ricorrere a una ragion sufficiente a spiegarla, ma potrebbe essercene un'altra diversa (nell'esempio della nevicata questa si verifica anche quando non \u00e8 inverno) per le verit\u00e0 di ragione per esempio \"il triangolo ha tre angoli\" tramite l'analisi (\"giudizio analitico\") ne metto in evidenza una delle sue note caratteristiche (ha tre lati, ha tre angoli, la somma degli angoli interni \u00e8 uguale a 180\u00ba...ecc.) e la esprimo nel predicato. Con il giudizio analitico quindi io non vado molto al di l\u00e0 del primitivo giudizio di identit\u00e0 che mi ha consentito poi di formulare il giudizio, in quanto il predicato era gi\u00e0 contenuto nel soggetto (ha tre angoli era gi\u00e0 implicito nel concetto di triangolo). Quindi il giudizio analitico, le \"verit\u00e0 di ragione\" non sono estensive della conoscenza. Ma d'altra parte hanno un rigore logico di necessit\u00e0. Cio\u00e8 una volta che io ho affermato che il triangolo \u00e8 quello che ha tre angoli, non potr\u00f2 nello stesso senso e nello stesso tempo affermare che il triangolo non ha tre angoli. Le verit\u00e0 di ragione una volta affermate non possono pi\u00f9 esser negate e sono inoltre valide per tutti gli uomini dotati di ragione, sono universali.\nKant.\nImmanuel Kant affermer\u00e0 che il principio di ragion sufficiente pu\u00f2 spiegare parzialmente il fatto ma \u00abnon produce la verit\u00e0\u00bb \nSchopenhauer.\nArthur Schopenhauer riprender\u00e0 la definizione di Christian Wolff sul principio di ragione sufficiente: \ne lo estender\u00e0 genericamente a quel principio per il quale ci si chiede di fronte a una realt\u00e0 di fatto \u00abPerch\u00e9?\u00bb, ci\u00f2 che poi a ben vedere risulta essere una delle facolt\u00e0 forniteci a priori nell'intelletto, oltre che una delle prerogative principali delle scienze comunemente intese.\nNell'approcciare ognuna delle seguenti classi di rappresentazione sar\u00e0 sempre possibile, dunque, applicare tale principio, chiedendosi effettivamente ogni volta il perch\u00e9, nello specifico, del divenire, del conoscere, dell'essere, dell'agire: a questo dunque intende riferirsi il filosofo adottando la definizione di \"quadruplice radice\", ovvero ad un insieme di conoscenze che effettivamente si differenziano l'una dall'altra in quanto all'oggetto conosciuto, ma ciononostante dimostrano, ad una pi\u00f9 attenta analisi, di possedere un comune sostrato nella facolt\u00e0 intellettiva. ."}
{"id": "291407", "revid": "117251418", "url": "https://it.wikipedia.org/wiki?curid=291407", "title": "Principio degli indiscernibili", "text": "Il principio degli indiscernibili o meglio il principio di identit\u00e0 degli indiscernibili \u00e8 un principio ontologico che dice che se non c'\u00e8 modo di distinguere due enti, allora sono in verit\u00e0 un solo e identico ente. Cio\u00e8 vale a dire che le entit\u00e0 \"x\" e \"y\" sono identiche se e solo se ogni predicato valido per \"x\" \u00e8 pure valido per \"y\".\nIl principio \u00e8 conosciuto anche come \"Legge di Leibniz\", visto che la formulazione meglio conosciuta proviene dal filosofo tedesco Gottfried Wilhelm Leibniz: \"Eadem sunt, quorum unum potest substitui alteri salva veritate\" (le cose delle quali l'una pu\u00f2 essere sostituita dall'altra mantenendone intatta la verit\u00e0, sono le stesse).\nQuesto principio postula l'idea che in natura non esistano due enti differenti \"solo numero\", in quanto, se cos\u00ec fosse, non ci sarebbe una ragione sufficiente tale da giustificarne l'esistenza. Come esempio, Leibniz citava le foglie, di cui non ne esistono di identiche sul medesimo albero. Un altro esempio potrebbe essere quello delle impronte digitali.\nPer questo possiamo vedere il principio degli indiscernibili come un corollario del principio di ragion sufficiente che cos\u00ec recita: \"nihil est sine ratione sufficiente, cur potius sit quam non sit\" (nulla \u00e8 senza ragione sufficiente perch\u00e9 sia piuttosto che non sia).\nNel suo trattato \"Progressione Dyadica\" pubblicato nel 1679, Leibniz fu il primo pensatore occidentale a enunciare i fondamenti matematici e le principali applicazioni del moderno sistema numerico binario, alla base dell'informatica. L'opera, ignorata dai contemporanei, fu ripresa soltanto nell' '800 da George Boole. Leibniz, che fra l'altro era un bibliotecario, entr\u00f2 in corrispondenza con il gesuita missionario in Cina, padre Joachim Bouvet, e tramite essi venne a conoscere la tavola binaria dello yin e yang diffusa da tremila anni.\nDefinizione formale.\nNella logica formale l'identit\u00e0 degli indiscernibili pu\u00f2 essere formulata cos\u00ec:\nSi noti che queste sono espressioni della logica di second'ordine, giacch\u00e9 si quantifica su predicati. "}
{"id": "291412", "revid": "287204", "url": "https://it.wikipedia.org/wiki?curid=291412", "title": "Cifrario di Vigenere", "text": ""}
{"id": "291413", "revid": "235890", "url": "https://it.wikipedia.org/wiki?curid=291413", "title": "Legge di gravit\u00e0", "text": ""}
{"id": "291430", "revid": "2187", "url": "https://it.wikipedia.org/wiki?curid=291430", "title": "Conone Navacita", "text": ""}
{"id": "291436", "revid": "1318658", "url": "https://it.wikipedia.org/wiki?curid=291436", "title": "Broadcaster", "text": ""}
{"id": "291439", "revid": "729019", "url": "https://it.wikipedia.org/wiki?curid=291439", "title": "Festival europeo dei cori giovanili", "text": "Il Festival europeo dei cori giovanili (in tedesco \"Europ\u00e4isches Jugendchorfestival\", \"EJCF\") \u00e8 un festival triennale per i cori giovanili, principalmente europei.\nLe edizioni si sono tenute negli anni 1992, 1995, 1998, 2001, 2004, 2007 e 2010.\nA partire dall'edizione del 2004 hanno partecipato cori di provenienza non solo europea, dal Sudafrica e da Riversul, nello stato di San Paolo, in Brasile.\nIl festival non prevede alcuna competizione. Il coro ospitante \u00e8 il Coro di ragazzi di Basilea, il cui direttore Beat Raaflaub \u00e8 il consigliere artistico della presidenza del festival stesso."}
{"id": "291441", "revid": "11684", "url": "https://it.wikipedia.org/wiki?curid=291441", "title": "Atlantide, continente perduto", "text": ""}
{"id": "291450", "revid": "92723", "url": "https://it.wikipedia.org/wiki?curid=291450", "title": "Hockey su ghiaccio ai X Giochi olimpici invernali", "text": "Il torneo di hockey su ghiaccio dei X Giochi olimpici invernali del 1968, svoltosi per la seconda volta in Francia dopo quello del 1924, fu considerato valido anche come 35\u00ba campionato del mondo di hockey su ghiaccio e 46\u00ba campionato europeo organizzato dalla International Ice Hockey Federation. Le partite si svolsero presso lo Stade de Glace e la Patinoire Municipale di Grenoble. Il torneo si svolse dal 4 al 17 febbraio 1968. Questo fu l'ultimo torneo olimpico valido anche per i titoli mondiale ed europeo.\nIntitolate a prendere parte al torneo erano 14 squadre: le 8 squadre del gruppo A dei mondiali del 1967, le migliori quattro del gruppo B e la vincitrice del gruppo C; in aggiunta a queste vi era la padrona di casa. Il torneo inizi\u00f2 come quattro anni prima con un turno preliminare a eliminazione diretta, cui presero parte solo le ultime tre del gruppo A e le prime tre del gruppo B. Le rimanenti squadre del gruppo A passarono direttamente al girone delle medaglie, mentre le squadre rimanenti andarono direttamente nel girone per il 9\u00ba posto.\nMomento di culmine del torneo fu la partita tra e , vinta da quest'ultima per 5 a 4. Fu la prima sconfitta dell'URSS in un torneo importante fin dal 1963. La partita fu suggestionata dalla repressione della Primavera di Praga da parte delle truppe del Patto di Varsavia e la nazionale cecoslovacca sent\u00ec molto questo scontro. La sconfitta non imped\u00ec comunque ai sovietici di ottenere la vittoria olimpica.\nPartecipanti.\nParteciparono al torneo olimpico quattordici rappresentative nazionali provenienti da tre continenti, con un numero variabile di giocatori.\nTurno preliminare.\nLe vincenti disputarono il girone finale insieme a , , , e . Le perdenti invece disputarono il girone di consolazione assieme ad , e .\nGraduatoria finale.\nRiconoscimenti.\nRiconoscimenti individuali\nAll-Star Team\nCampionato europeo.\nIl torneo fu considerato per l'ultima volta valido anche per il 46\u00ba campionato europeo, e fu utilizzata la graduatoria finale dell'evento olimpico per determinare le posizioni in classifica; a trionfare fu per la dodicesima volta l', medaglia d'oro olimpica."}
{"id": "291453", "revid": "78273", "url": "https://it.wikipedia.org/wiki?curid=291453", "title": "Campionato del mondo di hockey su ghiaccio 1920", "text": ""}
{"id": "291454", "revid": "968255", "url": "https://it.wikipedia.org/wiki?curid=291454", "title": "Marco Simoncelli", "text": "Conosciuto fra gli appassionati con il nomignolo di \"Sic\" o \"SuperSic\", \u00e8 morto a 24 anni durante il Gran Premio della Malesia, sul circuito di Sepang. Nel 2014 \u00e8 stato inserito nella Hall of Fame del motociclismo, ricevendo il riconoscimento postumo di \"MotoGP Legend\", e nel 2016 \u00e8 stato deciso il ritiro del suo numero di gara.\nCarriera.\nSimoncelli nacque a Cattolica e crebbe poi a Coriano, entrambe nel riminese, dove cominci\u00f2 a correre a 7 anni con le minimoto. A 12 anni fu proclamato campione italiano, cos\u00ec come nel 2000, anno nel quale gareggi\u00f2 per il titolo europeo conquistando la 2\u00aa posizione. A 14 anni prese parte al Trofeo Honda NR (salendo in due occasioni sul podio) e al campionato italiano 125 GP.\nClasse 125.\nNel 2002 \u00e8 stato campione europeo classe 125 e lo stesso anno, dopo un buon apprendistato a livello nazionale ed europeo, ha debuttato nel Motomondiale in classe 125 nel Gran Premio della Repubblica Ceca col team Aprilia CWF - Matteoni Racing, al posto di Jaroslav Hule\u0161, passato alla classe 250; il compagno di squadra era Chaz Davies. Ha terminato la stagione al 33\u00ba posto con 3 punti e ha ottenuto, come miglior risultato, un 13\u00ba posto in Portogallo.\nIl 2003 lo ha visto impegnato per la prima stagione completa del campionato del mondo, con il compagno di squadra Mirko Giansanti, terminando la stagione 21\u00ba con 31 punti e ottenendo come miglior risultato un 4\u00ba posto in Comunit\u00e0 Valenciana.\nIl 2004 \u00e8 stato per Simoncelli un anno difficile che gli ha riservato sensazioni contrastanti. La sua capacit\u00e0 di gestire al meglio la moto sul bagnato gli ha permesso di trionfare a Jerez, dove ha realizzato la \"pole position\" e la sua prima vittoria in carriera nonostante l'insidioso tracciato, e di confermarsi specialista della pioggia a Brno, dove ha guadagnato ancora la \"pole\" in una sessione di qualificazione accompagnata da condizioni critiche. Ma \u00e8 stata un'annata segnata anche da cadute e inconvenienti, che non gli hanno permesso di superare l'11\u00aa posizione della classifica generale con 79 punti. Il team di cui ha fatto parte \u00e8 stato il Rauch Bravo e il suo compagno di squadra \u00e8 stato Steve Jenkner.\nPer il 2005 viene confermato dal team, che cambia denominazione in Nocable.it Race, gareggiando con il compagno di squadra Joan Oliv\u00e9. Ha vinto un altro gran premio a Jerez ed \u00e8 salito, nel corso della stagione, per sei volte sul podio (oltre la vittoria, si \u00e8 piazzato 2\u00ba in Catalogna e 3\u00ba in Germania, Repubblica Ceca, Qatar e Australia); pur lottando sempre per le posizioni di vertice, \u00e8 uscito dalla lotta per il mondiale gi\u00e0 a met\u00e0 stagione, a causa di alcune difficolt\u00e0 nell'adattarsi alla sua Aprilia RS 125 R in virt\u00f9 della sua notevole altezza, chiudendo comunque al 5\u00ba posto con 177 punti, e realizzando anche una \"pole position\" in Spagna.\nClasse 250.\nNel 2006 \u00e8 passato in classe 250, alla guida della Gilera RSV 250 con capotecnico Rossano Brazzi, gi\u00e0 tecnico di campioni come Valentino Rossi e Marco Melandri, il quale per\u00f2 si \u00e8 ammalato dopo le prime gare lasciandolo senza una vera \"guida\" durante tutta la stagione. Si \u00e8 classificato 10\u00ba con 92 punti senza ottenere risultati eclatanti, ottenendo come miglior piazzamento un 6\u00ba posto in Cina.\nL'anno successivo, il 2007, la casa madre Aprilia ha tolto a Simoncelli la moto ufficiale affidandogli una RSV 250 LE, sempre nel team Metis Gilera, ma gestita tecnicamente da Aligi Deganello. \u00c8 stata una stagione avara di risultati, terminata al 10\u00ba posto con 97 punti, con miglior risultato in gara un doppio 6\u00ba posto (Francia e Olanda).\nIl 2008 si \u00e8 rivelato pi\u00f9 fruttuoso: ancora con una moto non ufficiale, una RSA 250, nelle prime due gare ha piazzato un doppio \"zero\" in classifica per via di due cadute, pur essendo particolarmente favorito per la vittoria a Jerez. Nella gara successiva in Portogallo \u00e8 riuscito a guadagnare la sua prima \"pole\" stagionale, ma solo nella gara successiva ha portato a casa la prima vittoria al Mugello, seguita da un'altra in Catalogna. Ricevuta una moto evoluta, ha vinto al Sachsenring con ben 10\" di vantaggio su Mika Kallio, poi a Motegi, a Phillip Island, e col 3\u00ba posto a Sepang si \u00e8 laureato campione del mondo della 250, per poi vincere a Valencia a coronamento di una grande stagione, in cui ha totalizzato 281 punti. Gli altri podi sono stati: 2\u00ba in Francia e Gran Bretagna, 3\u00ba in Olanda e Repubblica Ceca; mentre le altre \"pole position\" sono state ottenute in Germania, Repubblica Ceca, Giappone, Australia e Comunit\u00e0 Valenciana.\nPer il 2009, nonostante l'alloro iridato, ha deciso di rimanere nella classe di mezzo, ma \u00e8 stato costretto a saltare l'inaugurale Gran Premio del Qatar a causa di un infortunio. Dopo alcune gare incerte, nel gran premio di Francia, Simoncelli dimostra di essere ritornato in forma, vincendo sul bagnato con gran margine. Nella gara successiva, al Mugello, ancora sul bagnato ha ingaggiato una lotta all'ultima staccata con Mattia Pasini, arrivando per\u00f2 in 2\u00aa posizione. Ha trionfato al Sachsenring conquistando la sua 10\u00aa vittoria nel motomondiale, rilanciando cos\u00ec le sue aspirazioni al titolo. In seguito, dopo la pausa estiva, ha vinto anche a Brno, di nuovo dopo un duello con Pasini, seguito da un altro successo a Indianapolis, che gli hanno permesso di ridurre notevolmente il \"gap\" dal \"leader\" del mondiale Hiroshi Aoyama e dallo spagnolo \u00c1lvaro Bautista. Purtroppo, nel successivo gran premio di Misano, per via di una caduta ha perso punti preziosi per la riconquista del titolo iridato, ma dopo le due vittorie consecutive in Portogallo e in Australia si \u00e8 portato a 12 punti da Aoyama, con ancora due gare da disputare. Ritornato vicino al vertice della classifica, in Malesia il giapponese ha vinto la corsa, mentre dietro Simoncelli e H\u00e9ctor Barber\u00e1 rimangono in lotta fino all'ultima curva, con un arrivo al fotofinish che ha lasciato nelle mani della giuria l'assegnazione delle piazze; per via del giro pi\u00f9 veloce, la 2\u00aa posizione \u00e8 stata consegnata allo spagnolo, mentre l'italiano si \u00e8 dovuto accontentare del 3\u00ba posto, perdendo altri punti preziosi e facendo aumentare il suo distacco dal giapponese a 21 punti. Nell'appuntamento conclusivo di Valencia, dopo aver condotto in testa per buona parte della gara, Simoncelli \u00e8 stato protagonista di una scivolata che ha consegnato di fatto il titolo mondiale a Hiroshi Aoyama; inoltre, la contemporanea vittoria del Gran Premio da parte di Barber\u00e1 ha permesso anche al pilota spagnolo di sopravanzare in classifica il romagnolo, relegandolo al 3\u00ba posto finale con 231 punti. Gli altri podi stagionali di Simoncelli sono stati due terzi posti in Spagna e Olanda, realizzando anche quattro pole position (Giappone, Germania, Repubblica Ceca e Comunit\u00e0 Valenciana).\nDurante la stagione 2009 ha anche partecipato alla dodicesima prova del campionato mondiale Superbike con l'Aprilia RSV4, sostituendo a Imola l'infortunato Shinya Nakano. Durante le prove di qualifica del sabato \u00e8 riuscito a registrare un buon tempo piazzandosi in 8\u00aa posizione. Nonostante la seconda fila, in gara 1 non \u00e8 partito bene, per poi terminare la sua gara con una caduta alla curva della Tosa; la gara 2 lo ha invece visto protagonista di una bella rimonta, nella quale \u00e8 riuscito a conquistare il 3\u00ba gradino del podio finendo davanti al compagno di squadra Max Biaggi, sorpassandolo all'ultima curva all'ultimo giro.\nClasse MotoGP.\nNel 2010 \u00e8 passato alla classe MotoGP con la Honda RC212V del team San Carlo Honda Gresini, gareggiando insieme al compagno di squadra Marco Melandri. Ha ottenuto come miglior risultato un 4\u00ba posto in Portogallo, e ha terminato la stagione all'8\u00ba posto in classifica con 125 punti.\nNel 2011 \u00e8 rimasto nello stesso team avendo per\u00f2 una fornitura uguale a quella ufficiale del team HRC, questa volta con compagno di squadra Hiroshi Aoyama. Ha subito ottenuto un doppio 5\u00ba posto, alla gara di inizio stagione in Qatar e al Gran Premio di Francia, e due \"pole position\", una al Gran Premio di Catalogna e l'altra in Olanda. Nella seconda gara in Spagna rischia la vittoria ma cade dopo 11 giri mentre era in testa. In Repubblica Ceca ha ottenuto il primo podio (un 3\u00ba posto) nella classe regina. A Misano si \u00e8 piazzato al 4\u00ba posto dopo una concitata lotta negli ultimi giri col connazionale Andrea Dovizioso e con lo statunitense Ben Spies. Il 16 ottobre giunge 2\u00ba in Australia, per quello che \u00e8 rimasto il suo miglior risultato in carriera in MotoGP.\nL'incidente mortale.\nIl 23 ottobre 2011 \u00e8 rimasto vittima di un incidente mortale nelle prime fasi del Gran Premio della Malesia. Nel corso del secondo giro il pilota ha perso il controllo della sua Honda alla curva numero 11 e, nel tentativo di rimanere in sella, ha sterzato verso destra, rientrando improvvisamente verso il centro della pista e venendo investito dai piloti che lo seguivano, Colin Edwards e Valentino Rossi, i quali non hanno avuto modo di evitarlo; l'impatto \u00e8 stato talmente violento da sfilargli il casco. \u00c8 morto in seguito ai traumi riportati alla testa, al collo e al torace.\nI funerali sono stati celebrati il 27 ottobre 2011 nella chiesa parrocchiale di Coriano, il suo paese; successivamente, seguendo le volont\u00e0 dello stesso Marco, il suo corpo \u00e8 stato cremato, con le ceneri conservate in famiglia. La sua scomparsa ha avuto grossa risonanza anche al di fuori dell'ambiente sportivo: la cerimonia funebre, trasmessa in diretta televisiva, ha visto la partecipazione di oltre 25 000 persone, mentre un minuto di raccoglimento in sua memoria \u00e8 stato proclamato dal CONI per tutte le manifestazioni sportive, esempio seguito anche dalla Camera dei deputati e da varie istituzioni locali; il , squadra di cui era tifoso, ha giocato con il lutto al braccio la partita di campionato giocata a Lecce poche ore dopo la scomparsa del pilota.\nIn occasione del Gran Premio d'India di Formula 1 svoltosi la settimana seguente, vari piloti hanno onorato Simoncelli apponendo il 58, numero di gara di Simoncelli, sui loro caschi e sulle loro monoposto, e il vincitore della gara Sebastian Vettel ha dedicato il suo successo a Simoncelli e a Dan Wheldon, scomparso il 16 ottobre 2011 a Las Vegas in una gara valevole per il campionato Indycar. Il motomondiale lo ha invece ricordato prima del Gran Premio della Comunit\u00e0 Valenciana, ultimo appuntamento della stagione, quando i piloti di tutte le classi, oltre ad apporre il numero 58 su caschi, tute e moto, hanno effettuato insieme un giro di pista commemorativo dietro alla Honda di Simoncelli, guidata per l'occasione dall'ex iridato Kevin Schwantz, amico e idolo d'infanzia del pilota. Michele Pirro, vincitore del Gran Premio della Moto2 e anch'egli pilota del Team Gresini Racing, gli ha dedicato la sua prima vittoria nel Motomondiale. Loris Capirossi ha invece deciso di onorare la memoria di Simoncelli disputando la sua ultima gara prima del ritiro, a Valencia, con il numero 58.\nL'anno successivo, il team Gresini Racing ha inizialmente scelto di correre la stagione 2012 cambiando la propria livrea da bianca a nera in segno di lutto per ricordare Simoncelli; durante il Gran Premio d'Italia il team ha deciso, per\u00f2, di ritornare alla vecchia livrea bianca per stimolare il team stesso e per ricordare lo spirito competitivo del giovane pilota. Il 18 ottobre dello stesso anno, in occasione del weekend di gara del GP della Malesia, i piloti e il paddock del motomondiale hanno apposto una targa commemorativa alla Curva 11 del circuito di Sepang, dove Simoncelli perse la vita.\nDopo la sua morte tifosi e appassionati hanno promosso l'idea di intitolare la pista di Misano Adriatico alla memoria del pilota italiano, il quale viveva a pochi chilometri di distanza. Il 2 novembre 2011 il consiglio di amministrazione di Santamonica S.p.A., proprietaria del tracciato, ha deciso di accogliere la richiesta e di associare il nome del circuito romagnolo a quello di Simoncelli; il cambio di denominazione \u00e8 stato ufficializzato il 9 giugno 2012, in occasione del Gran Premio di Superbike di San Marino. Inoltre, alla memoria di Simoncelli nella natia Coriano \u00e8 stata realizzata l'opera \"Ogni domenica\" dello scultore Arcangelo Sassolino e allestito il museo \"La Storia del Sic\"."}
{"id": "291457", "revid": "289247", "url": "https://it.wikipedia.org/wiki?curid=291457", "title": "Campionato del mondo di hockey su ghiaccio 1924", "text": ""}
{"id": "291460", "revid": "289247", "url": "https://it.wikipedia.org/wiki?curid=291460", "title": "Campionato del mondo di hockey su ghiaccio 1928", "text": ""}
{"id": "291461", "revid": "289247", "url": "https://it.wikipedia.org/wiki?curid=291461", "title": "Campionato del mondo di hockey su ghiaccio 1932", "text": ""}
{"id": "291463", "revid": "289247", "url": "https://it.wikipedia.org/wiki?curid=291463", "title": "Campionato del mondo di hockey su ghiaccio 1936", "text": ""}
{"id": "291464", "revid": "289247", "url": "https://it.wikipedia.org/wiki?curid=291464", "title": "Campionato del mondo di hockey su ghiaccio 1948", "text": ""}
{"id": "291465", "revid": "289247", "url": "https://it.wikipedia.org/wiki?curid=291465", "title": "Campionato del mondo di hockey su ghiaccio 1952", "text": ""}
{"id": "291466", "revid": "289247", "url": "https://it.wikipedia.org/wiki?curid=291466", "title": "Campionato del mondo di hockey su ghiaccio 1956", "text": ""}
{"id": "291467", "revid": "289247", "url": "https://it.wikipedia.org/wiki?curid=291467", "title": "Campionato del mondo di hockey su ghiaccio 1960", "text": ""}
{"id": "291468", "revid": "289247", "url": "https://it.wikipedia.org/wiki?curid=291468", "title": "Campionato del mondo di hockey su ghiaccio 1964", "text": ""}
{"id": "291469", "revid": "289247", "url": "https://it.wikipedia.org/wiki?curid=291469", "title": "Campionato del mondo di hockey su ghiaccio 1968", "text": ""}
{"id": "291470", "revid": "30610", "url": "https://it.wikipedia.org/wiki?curid=291470", "title": "Sarchiapone", "text": "Sarchiapone \u00e8 un termine della lingua napoletana, usato fin dal 1600, derivante dalla parola greca \"sarx+poi\u00f2s\" che significa \"fatto di carne\". Comparve per la prima volta nel \"Cunto de li cunti\" di Giambattista Basile (1634 - 36), all'interno della novella \"Peruonto\", il cui protagonista viene definito \u00abLo chi\u00f9 granne sarchiopio e lo chi\u00f9 sollenne sarchiapone c'avesse creiato la natura\u00bb. Successivamente comparve come nome di uno dei personaggi principali della \"Cantata dei Pastori\", opera teatrale scritta da Andrea Perrucci nel 1698.&lt;br&gt;\nA Napoli, assume vari significati a seconda dell'ambito in cui \u00e8 usato, ma generalmente con esso si indica una persona goffa o credulona, solo carne e niente cervello. Anche in ambito teatrale indica personaggi corpulenti e limitati mentalmente.&lt;br&gt;\nIl termine, uno dei pi\u00f9 usati del capoluogo partenopeo e meno compreso al di fuori di esso, divenne popolarissimo in tutta Italia per uno sketch televisivo di Walter Chiari, nel programma Rai \"La via del successo\" nella puntata di domenica 9 febbraio 1958.&lt;br&gt;\nIl termine si riscontra anche in alcuni dialetti campani e abruzzesi con sfumature di significato leggermente diverse.\nLo sketch di Walter Chiari.\nSpalla comica di Chiari era Carlo Campanini, col quale gi\u00e0 da tempo lavorava in coppia in una riedizione degli \"sketch\" dei fratelli De Rege (\"Vieni avanti, cretino\"). Nata come scenetta veloce, da intermezzo (nella misura dell'avanspettacolo), dato il gradimento del pubblico nel corso del tempo era stata presa a canovaccio e ampliata, dilatata, sino a un minutaggio assai consistente. La scena televisiva, che diede fama definitiva al sarchiapone, era in realt\u00e0 stata accuratamente sceneggiata ed era una riduzione, compatibile con i tempi veloci del mezzo, nella quale Chiari poteva estremizzare le chiamate comiche della sua macchietta.\nLa scena si svolgeva in uno scompartimento ferroviario affollato di passeggeri (tra i quali si ricorda Elvio Calderoni, seduto accanto a Walter Chiari). Uno di questi (interpretato da Carlo Campanini), in piedi, armeggiava con una gabbietta (o una scatola) coperta da un telo, sul portabagagli. Attirando l'attenzione su di s\u00e9 (fingendo di esserne stato morso), il passeggero riferiva agli altri passeggeri di avere con s\u00e9 un sarchiapone americano. Uno dei passeggeri (il personaggio di Chiari) fingendo di sapere di cosa si trattasse, allestiva una conversazione con il proprietario come se ne fosse competente e come se l'animale gli fosse consueto. A ogni intervento del Chiari, che tirando a casaccio sperava di indovinare finalmente, forse probabilisticamente, almeno una delle caratteristiche della sconosciuta entit\u00e0, Campanini per\u00f2 negava o smentiva, ponendo in crescente difficolt\u00e0 l'interlocutore.\nNel corso della conversazione, nella quale Chiari ormai si era troppo sbilanciato per poterla lasciar cadere o per ammettere la sua ignoranza, il sarchiapone veniva, dettaglio dopo dettaglio, descritto come un animale di caratteristiche che via via si rivelavano sempre pi\u00f9 spaventose, sino al punto da terrorizzare tutti i passeggeri e indurli a lasciare prudentemente, l'uno dopo l'altro, lo scompartimento. Chiari e Campanini restavano dunque da soli. Chiari, sottosopra per il nervosismo, chiedeva finalmente di poterlo vedere e Campanini rivelava che il Sarchiapone altro non era che un animale inventato, che egli usava per terrorizzare i passeggeri e poter viaggiare da solo nello scompartimento.\nLe molte chiavi sollecitate dalla scena nel personaggio interpretato da Chiari, parevano essere state scritte proprio per questo attore, riuscendo infatti l'artista a rendere con grande vivezza gli spunti psicologici di saccenteria, di desiderio di affermazione e il crescere della frustrazione e della alterazione nevrotica del suo \"passeggero\".\nLa scena \u00e8 stata riproposta anni dopo in due diverse occasioni: la prima nel 1973, durante il programma \"L'appuntamento\" (condotto insieme a Ornella Vanoni, che prese parte allo sketch); la seconda nel 2016, sotto forma di tributo, durante il programma Sogno e son desto di Massimo Ranieri, con la partecipazione allo sketch di Vincenzo Salemme.\nIl sarchiapone \u00e8 utilizzato nel linguaggio comune con il significato di \"qualcosa di strano e indefinibile\" anche se il suo uso in tal senso si \u00e8 perso con le generazioni pi\u00f9 giovani che non hanno assistito allo sketch.\nVenendo all'origine dello sketch, Carlo Campanini raccont\u00f2 che Walter Chiari si trovava nella spiaggia di Fregene quando vide un napoletano che vendeva quei fischietti chiamati \"lingua di suocera\" e che attirava i clienti gridando: \"venite, compratevi il Sarchiapone napoletano\". I bambini che lo compravano si dicevano l'un l'altro \"sai che io ho il Sarchiapone americano\"; \"eh ce l'ho anch'io\"; \"com'\u00e8?\". Walter Chiari, sentito questo dialogo, torn\u00f2 a casa e in dieci minuti scrisse lo sketch."}
{"id": "291472", "revid": "486946", "url": "https://it.wikipedia.org/wiki?curid=291472", "title": "Telecomunicazioni via satellite", "text": ""}
{"id": "291473", "revid": "33302", "url": "https://it.wikipedia.org/wiki?curid=291473", "title": "Osservazione della Terra", "text": ""}
{"id": "291474", "revid": "2136470", "url": "https://it.wikipedia.org/wiki?curid=291474", "title": "Campionato mondiale di hockey su ghiaccio", "text": "Il campionato mondiale di hockey su ghiaccio maschile \u00e8 la massima competizione di tale disciplina per squadre nazionali maggiori.\nOrganizzato su base annuale dall'International Ice Hockey Federation, si disputa dal 1920.\nLa prima edizione del campionato del mondo coincise con il torneo olimpico del 1920 ad Anversa (Belgio); tutti i tornei olimpici fino a quello del 1968 a Grenoble (Francia) fanno parte del palmar\u00e8s della competizione. La prima edizione svincolata dal torneo olimpico si tenne nel 1930, ospitata congiuntamente da Austria, Francia e Germania, alla quale presero il via dodici nazionali. Nel 1931 le squadre al via disputarono una serie di gironi all'italiana fino a giungere al girone decisivo; le medaglie furono assegnate sulla base della classifica del girone finale. Tale struttura rimase, con minime modifiche, fino al 1992. Nel 1951 fu introdotto il concetto di promozione e retrocessione con l'istituzione di una divisione inferiore, il Gruppo B, oggi Prima Divisione. Con la crescita della IIHF nel corso degli anni furono introdotte altre divisioni. Nel 1990 la IIHF approv\u00f2 l'introduzione della fase a eliminazione diretta.\nLa struttura del campionato mondiale prevede 16 squadre nel Gruppo A, 12 nella Prima Divisione e 12 nella Seconda Divisione. Se sono presenti pi\u00f9 di 40 squadre viene organizzata anche la Terza Divisione. Le squadre del Gruppo A disputano un girone preliminare, poi le migliori otto accedono ai playoff fino alla finale per la medaglia d'oro. Dal 1977 i mondiali sono aperti a tutti i giocatori, sia dilettanti che professionisti. Svolgendosi in contemporanea ai \"playoff\" della Stanley Cup, il campionato del mondo \u00e8 disertato da molti giocatori di primissimo piano della National Hockey League fattore che spesso in Nordamerica induce a considerare tale competizione di livello inferiore alla prima citata.\nIl fu la dominatrice delle prime edizioni, vincendo 12 edizioni tra il 1930 e il 1952. Le altre nazionali al vertice in quegli anni erano gli , la , la , e la . L' esord\u00ec soltanto nel 1954 ma presto divent\u00f2 la rivale principale del Canada. Dal 1963 fino alla sua ultima apparizione nel 1991 l'URSS domin\u00f2 la competizione vincendo 20 titoli mondiali. In quel periodo solo altri tre Paesi riuscirono a conquistare delle medaglie, Canada, Cecoslovacchia e Svezia. La , erede del titolo sportivo dell'URSS, esord\u00ec nel 1992, mentre la e la esordirono nel 1993. Nel terzo millennio i mondiali risultarono pi\u00f9 competitivi, con un livello di gioco sempre pi\u00f9 vicino fra le cosiddette \"Big Seven\", Canada, Repubblica Ceca, Finlandia, Russia, Slovacchia, Svezia e Stati Uniti.\nOrigini.\nLa International Ice Hockey Federation (IIHF), l'organo direttivo dell'hockey su ghiaccio, fu creato il 15 maggio 1908 con il nome di Ligue Internationale de Hockey sur Glace (LHG). A quel tempo l'organizzazione dell'hockey su ghiaccio era ancora una novit\u00e0, considerato che il primo incontro al coperto della storia si gioc\u00f2 il 3 marzo 1875 presso il Victoria Skating Rink di Montr\u00e9al. Nel 1887 quattro squadre di Montr\u00e9al fondarono l'Amateur Hockey Association of Canada (AHAC), uno fra i primi campionati dotati di un calendario. Lord Stanley don\u00f2 la Stanley Cup e i suoi amministratori fiduciari decisero di consegnare il premio alla miglior squadra della AHAC o a qualsiasi altra formazione capace di sconfiggerla. Nel 1905 fu fondata la Eastern Canada Amateur Hockey Association (ECAHA), una lega che univa giocatori dilettanti ad altri professionisti. Lo scioglimento della ECAHA port\u00f2 alla nascita della National Hockey Association (NHA).\nI primi campionati europei si svolsero nel gennaio del 1910 a Les Avants, in Svizzera, e furono i precursori del campionato mondiale. Fu la prima competizione creata per le squadre nazionali, e le prime partecipanti furono il , la , la e la . Nel frattempo in Nordamerica l'hockey professionistico stava continuando a crescere e nel 1917 nacque la pi\u00f9 importante lega professionistica al mondo, la National Hockey League (NHL). I Campionati europei continuarono a svolgersi per cinque anni consecutivi fino allo scoppio della prima guerra mondiale, evento che costrinse a sospendere la competizione fino al 1920.\nStoria.\n1920-1928: Giochi olimpici.\nLa IIHF riconosce il torneo svoltosi durante le Olimpiadi estive del 1920 come il primo Campionato del mondo di hockey su ghiaccio. Esso fu organizzato da un comitato che includeva il futuro presidente della IIHF Paul Loicq. Il torneo si gioc\u00f2 fra il 23 e il 29 aprile e vide la partecipazione di sette squadre: , , gli , , , e i padroni di casa del . Il Canada rappresentato dai Winnipeg Falcons vinse la medaglia d'oro, superando le avversarie con 27 reti segnate contro una sola subita. Completarono il primo podio nella storia del torneo gli Stati Uniti e la Cecoslovacchia. Nel 1921 si riun\u00ec a Losanna il Congresso olimpico, il quale decise di organizzare nel 1924 una settimana di sport invernali a Chamonix, in Francia. Un anno dopo l'evento il Comitato Olimpico Internazionale decise di considerare quelle competizioni valide come prima edizione dei Giochi olimpici invernali.\nTutte le edizioni successive delle Olimpiadi furono considerate valide come edizioni del Campionato mondiale fino ai giochi di Grenoble 1968. Canada vinse le prime due edizioni olimpiche nel 1924 e nel 1928. Nel 1928 la Svezia e la Svizzera vinsero le loro prime medaglie, mentre fecero il loro debutto altre quattro nazionali arrivando a un totale di undici partecipanti.\n1930-1953: dominio canadese.\nIl primo Campionato mondiale disputato in un anno diverso da quello dei Giochi olimpici fu quello del 1930. Si svolse in tre citt\u00e0 differenti, a Chamonix in Francia, a Vienna in Austria e a Berlino in Germania. Il Canada vinse l'oro sconfiggendo in finale la Germania, mentre la Svizzera conquist\u00f2 il bronzo. I canadesi si ripeterono l'anno successivo, e anche nei giochi di Lake Placid 1932. Nel torneo del 1933 a Praga gli Stati Uniti conquistarono la medaglia d'oro, diventando la prima nazionale non canadese a vincere il titolo mondiale. Questo rimane l'unico oro vinto dagli statunitensi al di fuori dei Giochi olimpici.\nDue giorni prima dei giochi di Garmisch-Partenkirchen 1936 alcuni dirigenti canadesi protestarono per la convocazione da parte del di due giocatori, James Foster e Alex Archer, che avevano giocato in Canada ma che si erano trasferiti senza permesso in Gran Bretagna per giocare nel campionato locale. La IIHF diede ragione al Canada, ma i britannici minacciarono di disertare la competizione in caso di esclusione dei due giocatori. Il Canada ritir\u00f2 il suo reclamo, mentre il Regno Unito conquist\u00f2 la prima e unica medaglia d'oro della sua storia. Il Canada vinse tutti gli altri mondiali di quel decennio, mentre nel 1939 esord\u00ec a livello internazionale la . La seconda guerra mondiale port\u00f2 alla cancellazione delle Olimpiadi del 1940 e del 1944, mentre i mondiali furono sospesi dal 1941 fino al 1946.\nNel secondo dopoguerra la inizi\u00f2 ad emergere e nel 1947 vinse la sua prima medaglia d'oro in un'edizione a cui non prese parte il Canada. Fu nel 1949 che i cecoclovacchi poterono vincere un oro battendo i campioni canadesi. I giochi di St. Moritz 1948 furono segnati dal conflitto fra le federazioni statunitensi: la American Hockey Association (AHA) e la Amateur Athletic Union (AAU). La AAU neg\u00f2 il suo supporto alla AHA poich\u00e9 riteneva che i giocatori scelti per partecipare fossero dei professionisti, quando allora l'evento era riservato esclusivamente ai dilettanti. Fu raggiunto un compromesso e l'AHA pot\u00e9 giocare, tuttavia i loro risultati non sarebbero stati validi per la classifica finale. Sia i cecoslovacchi che i canadesi giunsero alla fine del torneo con sette vittorie e un pareggio nello scontro diretto. Per questo motivo l'oro fu assegnato al Canada per la miglior differenza reti.\nAi giochi di Oslo 1952, gli Edmonton Mercurys in rappresentanza del Canada conquistarono la sesta medaglia d'oro alle Olimpiadi, e questo fu l'ultimo successo canadese per i successivi cinquanta anni. Il mondiale del 1953 fu terminato da sole tre nazionali, il minimo nella storia del torneo, e vide il primo successo da parte della .\n1954-1962: rivalit\u00e0 Canada-Unione Sovietica.\nI mondiali del 1954 sono state descritte dalla IIHF come i primi dell'epoca moderna. Il torneo vide infatti l'esordio internazionale dell'Unione Sovietica. L'URSS aveva organizzato il suo primo campionato nazionale nel 1946, mentre in precedenza si erano dedicato maggiormente al bandy. Guidati da Arkadij \u010cerny\u0161\u00ebv i sovietici raggiunsero in finale il Canada entrambe imbattute, incontrandosi cos\u00ec per la prima volta nella loro storia. L'URSS vinse la finale 7-2, diventando la quinta nazionale capace di vincere il titolo mondiale. L'anno 1955 il Canada si prese la rivincita battendo i sovietici per 5-0 e vincendo l'oro. Alle Olimpiadi del 1956 di Cortina d'Ampezzo l'Unione Sovietica concluse il torneo ancora una volta imbattuta vincendo la medaglia d'oro olimpica alla sua prima partecipazione. Sarebbero passati sette anni fino alla successiva vittoria della selezione sovietica.\nIl torneo del 1957 fu ospitato dalla citt\u00e0 di Mosca. Canada e Stati Uniti boicottarono l'evento a causa dell'occupazione dell'Ungheria. La maggior parte delle partite si disputarono nel palazzetto Lu\u017eniki, tuttavia gli organizzatori decisero di far disputare la finale all'aperto nello Stadio Lenin. La gara fu vista da almeno 55.000 spettatori, record dei mondiali fino al 2010. La sfida decisiva vide il pareggio fra la Svezia e i padroni di casa, ma grazie a una vittoria in pi\u00f9 in classifica gli scandinavi si aggiudicarono il torneo. Il Canada ritorn\u00f2 ai mondiali nel 1958 e vinse due titoli consecutivi superando entrambe le volte l'Unione Sovietica. Ai Giochi olimpici di Squaw Valley 1960 le favorite erano il Canada, l'URSS, la Cecoslovacchia e la Svezia, tuttavia ad imporsi furono i padroni di casa degli Stati Uniti, capaci di sconfiggere tutte le avversarie e di vincere il primo oro dal 1933.\nNel 1961 il Canada vinse la diciannovesima medaglia d'oro superando all'ultima gara la Cecoslovacchia e l'Unione Sovietica. Questa fu l'ultima volta che i canadesi impiegarono una squadra dilettantesca per rappresentare la nazionale, in questo caso i Trail Smoke Eaters. A partire dall'anno successivo infatti Hockey Canada su un'idea di David Bauer decise di lanciare un programma per convocare i migliori giocatori da tutta la nazione. Il Canada non avrebbe pi\u00f9 vinto una medaglia d'oro fino al 1994. I mondiali del 1962 si svolsero per la prima volta in Nordamerica nello stato del Colorado e furono boicottati dalle nazionali sovietiche e cecoslovacche. La Svezia sconfisse per la prima volta il Canada e si aggiudic\u00f2 la terza medaglia d'oro nel giro di dieci anni.\nDal 1970 nella guerra fredda.\nIn questo periodo l'hockey sovietico domin\u00f2 grazie anche alle regole di cui sopra, vincendo quasi tutti i titoli. Nel 1970 la IIHF permise al Canada di aggregare nove giocatori professionisti dai ranghi della NHL e le sue leghe minori (sebbene i tornei si svolgessero contemporaneamente ai playoff della Stanley Cup, il che tolse di mezzo gran parte dei campioni). Questo permesso fu poi levato in quanto produsse molta confusione e reciproci reclami. Il Canada rivendic\u00f2 il proprio diritto a schierare i migliori giocatori possibili e boicott\u00f2 la manifestazione per 7 anni.\nNel 1976 un nuovo presidente della IIHF permise la partecipazione di ogni tipo di giocatori e il Canada rientr\u00f2 l'anno seguente. Questa volta la qualit\u00e0 dei giocatori europei era tanto elevata che nemmeno utilizzare i giocatori NHL rimasti fuori dai playoff fu sufficiente ai canadesi per dominare: la Nazione nordamericana torn\u00f2 infatti a vincere solo nel 1994.\nDopo la guerra fredda.\nLo sgretolamento dell'Unione Sovietica e la secessione in Cecoslovacchia port\u00f2 ad un appianamento senza precedenti dei valori in campo: i giocatori di quelle nazioni ebbero la libert\u00e0 di emigrare nella NHL, il che imped\u00ec a molti Paesi europei di mandare i propri migliori elementi al campionato mondiale, e questo fu particolarmente sentito nei due Paesi chiave di quegli stati divisi, la Russia e la Repubblica Ceca.\nQuesti avvenimenti crearono quindi una sfida per la federazione internazionale, per l'affacciarsi a grandi livelli di Nazionali come Bielorussia, Repubblica Ceca, Kazakistan, Lettonia, Russia e Slovacchia, che accamparono tutte richieste di partecipazione al livello A. Russia e Repubblica Ceca vi accedettero direttamente ma le altre dovettero partire dalla C. Fu chiaro che presto gran parte di queste sarebbero arrivate velocemente alla massima serie, mettendo a rischio il ruolo che ricoprivano le Nazioni dell'Europa Occidentale. Per questo la federazione decise di allargare il numero di squadre partecipanti alla pool A.\nNei campionati pi\u00f9 recenti gli stati dell'ex Cecoslovacchia hanno ottenuto grandi successi, con quattro titoli consecutivi nel 1999-2002 \u2013 i primi tre dalla Rep. Ceca, l'altro dalla Slovacchia. Il Canada \u00e8 tornato ad altissimi livelli con i successi 2003 e 2004 oltre alle Olimpiadi e la World Cup of Hockey del 2004. Il 2006 fu l'anno d'oro della Svezia che trionf\u00f2 ai Mondiali e ai Giochi olimpici. Nel 2007 tornarono al successo i Canadesi che per\u00f2 fallirono l'anno successivo il bis in casa: fu infatti la volta della Russia che vinse l'alloro mondiale 15 anni dopo il primo titolo, quello del 1993 - escludendo i precedenti 22, vinti come Unione Sovietica. Nel 2013 il titolo fu vinto dalla Svezia; era dal 1986 che la nazione organizzatrice del torneo non riusciva a conquistare la medaglia d'oro.\nStruttura del torneo.\nStoria.\nIl primo Campionato mondiale staccato rispetto ai tornei olimpici si disput\u00f2 nel 1930 e vide la partecipazione di dodici nazionali. Al Canada fu concesso un bye per accedere direttamente alla finalissima, mentre le altre squadre disputarono un torneo a eliminazione per determinare l'altra finalista. Nel 1931 i mondiali cambiarono formula avvicinandosi a quella adottata nei Giochi olimpici: le dieci partecipanti disputarono una serie di turni di qualificazione per accedere al girone finale. Le medaglie furono assegnate in base ai punti conquistati al termine del girone decisivo. Questa struttura cambi\u00f2 numerose volte nel corso del decennio, alternando alcune edizioni con una finale secca per l'oro ad altre edizioni con un girone all'italiana.\nNel 1937 il torneo cambi\u00f2 ancora formula tornando ad essere simile alle Olimpiadi: si gioc\u00f2 un turno preliminare con le 11 partecipanti, e le quattro migliori disputarono il girone per l'assegnazione delle medaglie. Un anno pi\u00f9 tardi nel 1938 venne disputata invece la finale per la medaglia d'oro; essa fu l'ultima ad essere disputata prima del Campionato mondiale del 1992.\nNel 1951 le tredici partecipanti furono divise per la prima volta in due gruppi. Le migliori sette furono inserite nel Pool A e lottarono per la conquista del titolo mondiale. Le altre sei invece crearono il cosiddetto Pool B. Solitamente il Gruppo A era composto da otto nazionali, sebbene nel corso degli anni vi siano state delle variazioni come un minimo di tre partecipanti nel 1953 e un massimo di dodici nel 1959. Il torneo con gironi all'italiana fu adottato ininterrottamente fino al 1992, tuttavia fu spesso criticato poich\u00e9 il titolo veniva assegnato gi\u00e0 prima dell'ultima partita del torneo.\nDurante un congresso nel 1990 la IIHF introdusse il sistema dei playoff. Con la crescita della IIHF aument\u00f2 sempre pi\u00f9 il numero delle nazionali iscritte ai mondiali, e per questo motivo furono aggiunti altri gruppi. Nel 1961 esord\u00ec il Pool C, mentre nel 1987 venne creato anche il Pool D Nel 2001 le varie Pool cambiarono il proprio nome: la Pool B divenne Prima Divisione, la Pool C divenne Seconda Divisione e la Pool D divenne Terza Divisione.\nStrutture di Gruppo A, Prima, Seconda e Terza Divisione.\nLa struttura moderna del Campionato mondiale prevede un minimo di 40 partecipanti: 16 nazionali nel Gruppo A, 12 in Prima Divisione, 12 in Seconda Divisione e le altre in Terza Divisione.\nDal 1998 al 2011 le squadre del Gruppo A erano divise in quattro gironi da quattro squadre ciascuno; dopo un girone di sola andata le tre migliori accedevano alla seconda fase mentre le ultime classificate disputavano un altro girone per evitare la retrocessione, le ultime due classificate venivano retrocesse in Prima Divisione. La seconda fase prevedeva invece due gironi da sei squadre, con le migliori quattro promosse alla fase a eliminazione diretta, formata da quarti di finale, semifinali e finali.\nFra il 1998 e il 2004 la IIHF organizz\u00f2 un torneo di qualificazione separato riservato all'Estremo Oriente per poter garantire almeno una partecipante asiatica ai campionati mondiali di Gruppo A. Il vinse tutti i tornei di qualificazione, tuttavia concluse i tornei sempre all'ultimo posto tranne nel 2004, quando giunse quindicesimo. Al termine di quell'edizione la IIHF sospese il torneo e il Giappone retrocesso dovette partecipare alla Prima Divisione.\nGruppo A dal 2012.\nIl Gruppo A \u00e8 composto da 16 nazionali: esse sono divise in due gironi in base alla classifica mondiale IIHF. Il ranking viene calcolato sulla base dei risultati ottenuti negli ultimi quattro mondiali e nell'ultimo torneo olimpico. I risultati dei tornei pi\u00f9 recenti incidono maggiormente sul calcolo della classifica.\nA partire dai mondiali del 2012 i quattro gironi preliminari sono stati sostituiti da due gironi da otto squadre ciascuno; ogni squadra disputa perci\u00f2 sette gare contro le avversarie del proprio girone. Le migliori quattro squadre dei due gironi avanzano alla fase a eliminazione diretta. Nei quarti di finale le prime classificate affrontano le quarte provenienti dall'altro gruppo, mentre le seconde classificate affrontano le terze classificate dell'altro gruppo. Le vincitrici dei quarti di finale disputano le semifinali, mentre a loro volta le vincitrici delle semifinali disputano la finale per la medaglia d'oro. Le sconfitte disputano invece la finale valida per la medaglia di bronzo. Sempre a partire dal 2012 \u00e8 stato abolito il girone retrocessione; al suo posto le ultime due classificare dei gironi preliminari sono retrocesse in Prima Divisione.\nPrima, Seconda e Terza Divisione dal 2012.\nLa Prima Divisione \u00e8 divisa in due gruppi da sei squadre e ciascun gruppo disputa un girone di sola andata per un totale di cinque partite. In passato le vincitrici dei due gruppi erano promosse nel Gruppo A, mentre le ultime venivano retrocesse in Seconda Divisione. Dal 2012 vengono invece promosse le prime due del Gruppo A, mentre la vincitrice della Prima Divisione - Gruppo B prende il posto dell'ultima classificata della Prima Divisione - Gruppo A. L'ultima della Prima Divisione - Gruppo B viene infine retrocessa in Seconda Divisione.\nLa Seconda Divisione funziona in maniera simile alla Prima Divisione, con la differenza che nella Seconda Divisione - Gruppo A viene promossa solo la prima classificata. L'ultima classificata della Seconda Divisione - Gruppo B viene retrocessa in Terza Divisione. La Terza Divisione si compone di un numero variabile di formazioni, generalmente sei. In caso di un numero superiore di partecipanti viene organizzato un torneo di qualificazione.\nRegole.\nRegole di gioco.\nDal primo torneo disputato nel 1920 all'epoca moderna sono avvenute numerose trasformazioni nel gioco e nel regolamento, ad esempio le partite si giocavano all'aperto, non erano permessi i passaggi in avanti, la pista era 56x18\u00a0metri (mentre gli standard moderni della IIHF sono 61x30\u00a0metri) e venivano disputati due periodi da venti minuti ciascuno. Ogni squadra scendeva in pista con sette giocatori sul ghiaccio, con la presenza del cosiddetto \"rover\". Dopo il torneo la IIHF tenne un congresso e decise di adottare le regole canadesi: sei uomini sul ghiaccio e tre periodi di gioco.\nNel congresso IIHF del 1969 i membri della commissione approvarono l'estensione del body-checking a tutti i terzi della pista cos\u00ec come succedeva nella National Hockey League. In precedenza nei tornei internazionali il body-checking era permesso solo nei terzi difensivi. Fu una delle modifiche pi\u00f9 importanti decise dalla IIHF, permettendo al gioco di essere molto pi\u00f9 fisico e aggressivo. La regola fu applicata per la prima volta ai mondiali del 1970, nonostante il timore del presidente della IIHF Bunny Ahearne che l'hockey potesse diventare un gioco per picchiatori. All'inizio degli anni 1970 furono approvate altre norme come l'obbligo di indossare un caschetto, mentre la maschera per i portieri divenne obbligatoria nell'edizione del 1972. Nel 1992 la IIHF abbandon\u00f2 il sistema dei gironi all'italiana adottando invece un sistema di play-off per l'assegnazione delle medaglie, e in questa fase i pareggi sarebbero stati decisi da una serie di shootout. Nel 1997 fu invece sperimentata una nuova regola che permetteva il \"two-line pass\", ovvero il passaggio dal proprio terzo difensivo alla met\u00e0 campo avversaria varcando cos\u00ec la linea blu e quella rossa di met\u00e0 campo. La norma fu testata nei mondiali del 1997 e port\u00f2 a un aumento significativo delle reti segnate.\nA partire dalla stagione 2005-06 la NHL introdusse diverse nuove regole, alcune delle quali gi\u00e0 adottate dalla IIHF, come l'introduzione degli shootout in caso di pareggio e la possibilit\u00e0 di effettuare i \"two-line pass\". Dall'altra parte invece fu la IIHF a seguire l'esempio della NHL adottando una linea di condotta molto pi\u00f9 restrittiva contro le penalit\u00e0 di aggancio col bastone, ostruzione e trattenuta. Nel 2006 la IIHF abol\u00ec i pareggi e adott\u00f2 un nuovo sistema di assegnazione dei punti: i successi entro il sessantesimo minuto assegnano tre punti, quelli all'overtime invece due, una sconfitta sopo l'overtime sarebbe valsa un punto e infine quella entro il sessantesimo minuto zero punti. Tale sistema fu applicato per la prima volta ai mondiali del 2007.\nNel corso degli anni una delle differenze pi\u00f9 evidenti fra la IIHF e la NHL era stata la dimensione della pista da hockey: le piste della NHL sono infatti 5 metri pi\u00f9 strette rispette a quelle degli standard internazionali, misurando 61x26\u00a0metri (200x85\u00a0piedi) contro i 61x30\u00a0metri adottati in Europa (200x98,5\u00a0piedi). Nella storia dei mondiali le piste nordamericane furono adottate in un'occasione, l'edizione del 2008 disputata in Canada. Nel 2014 il nuovo regolamento della IIHF ammise ufficialmente per la prima volta lo standard adottato in Nordamerica fra le misure valide per una pista di hockey su ghiaccio. Fra le altre regole modificate vi fu quella della liberazione vietata, che segu\u00ec le orme della NHL adottando un sistema ibrido riducendo il numero di contrasti fisici pericolosi per i giocatori.\nEleggibilit\u00e0 dei giocatori.\nA partire dal 1977 il Campionato mondiale \u00e8 aperto a tutti i giocatori, sia dilettanti che professionisti. La IIHF stabilisce le seguenti norme perch\u00e9 un giocatore possa essere considerato convocabile:\nSe un giocatore che non ha mai preso parte a competizioni ufficiali IIHF cambia la propria nazionalit\u00e0 egli deve disputare almeno due stagioni consecutive in quel paese e possedere un transfer card internazionale (ITC). Se un giocatore invece ha gi\u00e0 preso parte a competizioni ufficiali IIHF e desidera cambiare nazionalit\u00e0 egli deve aver giocato nel nuovo paese per quattro anni. Tale decisione pu\u00f2 essere presa solo una volta.\nDivisioni.\nIl Campionato mondiale di hockey su ghiaccio \u00e8 composto da quattro divisioni 2015. Questa \u00e8 la composizione di ciascun raggruppamento al termine delle competizioni del 2015 con i gruppi di appartenenza in vista dell'edizione 2016 e la loro posizione nella classifica mondiale IIHF.\nGruppo A.\nIl Campionato mondiale di Gruppo A \u00e8 composto dalle sedici migliori formazioni al mondo. Le ultime due classificate vengono retrocesse in Prima Divisione - Gruppo A. Il mondiale del 2015 si \u00e8 giocato a Praga e a Ostrava, in Repubblica Ceca, fra il 1\u00b0 e il 17 maggio 2015.\nPrima Divisione.\nLa Prima Divisione \u00e8 composta da dodici formazioni. Le squadre del Gruppo A lottano per la promozione nel campionato mondiale di Gruppo A mentre la perdente \u00e8 retrocessa in Prima Divisione - Gruppo B. Invece le squadre del Gruppo B lottano per la promozione in Prima Divisione - Gruppo A mentre la perdente \u00e8 retrocessa in Seconda Divisione - Gruppo A. La Prima Divisione del 2015 si \u00e8 giocata per il Gruppo A a Cracovia, in Polonia, fra il 19 e il 25 aprile mentre per il Gruppo B a Eindhoven, nei Paesi Bassi, fra il 13 e il 19 aprile 2015.\nSeconda Divisione.\nLa Seconda Divisione \u00e8 composta da dodici formazioni. Le squadre del Gruppo A lottano per la promozione in Prima Divisione - Gruppo B mentre la perdente \u00e8 retrocessa in Seconda Divisione - Gruppo B. Invece le squadre del Gruppo B lottano per la promozione in Seconda Divisione - Gruppo A mentre la perdente \u00e8 retrocessa in Terza Divisione. La Seconda Divisione del 2015 si \u00e8 giocata per il Gruppo A a Reykjav\u00edk, in Islanda e per il Gruppo B a Sofia, in Bulgaria, fra il 13 e il 19 aprile 2015.\nTerza Divisione.\nDi solito la Terza Divisione \u00e8 composta da sei formazioni; la vincitrice del raggruppamento viene promossa in Seconda Divisione - Gruppo B. La Terza Divisione del 2015 ha visto sette partecipanti e si \u00e8 svolta a Smirne in Turchia fra il 3 e il 12 aprile 2015.\nPartecipazioni totali.\nDati aggiornati al 2016 dopo 80 edizioni. In \"corsivo\" le nazionali scomparse.\n = divisione d'appartenenza nel 2016.\nPremi individuali.\nA partire dal 1954 la IIHF ha istituito una serie di premi individuali per i migliori giocatori dei Campionati mondiali di hockey su ghiaccio. Scelti dalla direzione del torneo i primi premi furono assegnati per i ruoli di miglior portiere, difensore e attaccante. In occasione dell'edizione del 1999 fu aggiunto anche il premio per l'MVP della competizione. Esiste inoltre un All-Star Team scelto dai rappresentanti dei media. Nel 2004 il canadese Dany Heatley divent\u00f2 il primo giocatore a guidare la classifica marcatori, a vincere i premi di MVP, miglior attaccante e ad essere nominato nell'All-Star Team nello stesso anno. Riusc\u00ec a ripetere tale impresa anche nel 2008."}
{"id": "291477", "revid": "1745361", "url": "https://it.wikipedia.org/wiki?curid=291477", "title": "Gusto", "text": "Il gusto \u00e8 uno dei sensi, i cui recettori sono le gemme gustative presenti nelle papille gustative della lingua, nel palato molle, nella faringe, nelle guance e nell'epiglottide. Il gusto dipende dalla percezione sinergica di cinque gusti fondamentali: amaro, acido, dolce, salato e umami; alcune ricerche suggeriscono l'esistenza di un sesto e un settimo gusto fondamentale associati al fritto e al grasso.\nIn ambito specialistico, alcuni autori o scuole di pensiero distinguono tra \"gusto\" e \"sapore\". In questi casi, i sapori sono quelli qui citati (i 5 fondamentali) mentre il gusto \u00e8 una combinazione di sapore, aroma, tatto. Infatti, il gusto degli alimenti \u00e8 dato dal sapore in senso stretto, combinato con altre sensazioni percepite negli organi di senso, come l'aroma, la consistenza, la temperatura, le sensazioni tattili come, ad esempio, il piccante, il rinfrescante (come nel mentolo) o l'astringenza. Invece, nel linguaggio comune ci si riferisce al gusto di un alimento come al suo sapore.\nIn realt\u00e0, in fisiologia la corretta distinzione \u00e8:\nInfatti, per delineare l'insieme delle caratteristiche valutate attraverso il senso del gusto occorrerebbe utilizzare non il termine \"gusto\" (per evitare malintesi) ma perifrasi di tipo \"percezioni saporifere, tattili e aromatiche (valutate con il gusto)\".\nGli appassionati del gusto possono partecipare agli eventi di degustazione alimentare e specializzarsi per poter effettuare l'esame organolettico degli alimenti. Per alcune sostanze, anche i suoni o la conformazione geometrico/meccanica, rilevati durante l'assaggio, sono rilevanti (basti pensare alle patatine fritte o una caramella o una bevanda frizzante).\nQuando un alimento o sostanza ha un gusto gradevole pu\u00f2 essere definito palatabile, mentre con palatabilit\u00e0 si definisce la gradevolezza del gusto di tale alimento o sostanza\nIn senso metaforico, con il termine gusto oltre l'insieme dei caratteri estetici soggettivi di un individuo o di un gruppo sociale.\nAnatomia.\nL'organo deputato alla sensibilit\u00e0 gustativa \u00e8 la lingua, in particolare la mucosa che ricopre la sua superficie dorsale. \nLa mucosa della lingua \u00e8 formata di rivestimento pavimentoso stratificato, che risulta cheratinizzato presso l'apice della lingua e non cheratinizzato posteriormente. Al di sotto di esso vi \u00e8 la lamina propria della mucosa, costituita da tessuto connettivo fibroso denso, ricco di vasi sanguigni e nervi. La lingua non possiede una sottomucosa, ma la mucosa \u00e8 direttamente a contatto con i muscoli linguali. \nSulla mucosa dorsale della lingua si distinguono al microscopio (e alcune anche ad occhio nudo) quattro tipi di papille, ovvero proiezioni della mucosa linguale: le papille filiformi, le fungiformi, le foliate e le circumvallate. Contengono tutte calici gustativi tranne le papille filiformi. \nLe \"papille filiformi\" sono le pi\u00f9 piccole e numerose della lingua, sono proiezioni di forma allungata (descritta come conica o cilindrica) disposte in direzione antero-laterale, parallela al solco terminale, che divide la porzione orale dalla porzione faringea della lingua. Strutturalmente sono escrescenze della lamina propria, contengono quindi un nucleo centrale di tessuto connettivo fibroso denso e sono ricoperte da tessuto epiteliale pavimentoso cheratinizzato. Sebbene non contengano calici gustativi, il loro numero e la ruvidit\u00e0 che conferiscono alla lingua permette di intrappolare piccoli frammenti del cibo ingerito, facilitandone cos\u00ec sia la distribuzione agli altri tipi di papille che conferiscono la sensibilit\u00e0 gustativa, sia a spingerlo verso la faringe sotto forma di bolo alimentare. \nLe \"papille fungiformi\" si trovano esclusivamente nella porzione orale della lingua, particolarmente ai margini della mucosa dorsale e sono visibili ad occhio nudo come piccoli punti tondeggianti di colore rosso. Strutturalmente sono formazioni cilindriche di tessuto connettivo denso ricoperto da epitelio pavimentoso non cheratinizzato. La lamina propria compresa nel loro \"nucleo\" \u00e8 molto vascolarizzata. Possiedono sulla superficie apicale alcuni calici gustativi.\nLe \"papille foliate\" sono delle pieghe mucose di colore rosso, ben visibili anche ad occhio nudo, anch'esse costituite centralmente da connettivo fibroso denso ricoperto da epitelio pavimentoso non cheratinizzato. Si trovano ai lati della mucosa dorsale della lingua, dietro il solco terminale, quindi nella porzione faringea della lingua. Il loro epitelio contiene circa 3 calici gustativi per papilla. \nLe \"papille circumvallate\" sono le pi\u00f9 voluminose, sono strutture cilindriche schiacciate di di diametro, che si trovano appena davanti al solco terminale e formano una fila che segue il suo bordo a \"V\"; il loro numero varia da 8 a 12. La papilla vera e propria \u00e8 circondata da un solco circolare il quale si approfonda in direzione infero-mediale rispetto alla papilla e che la separa da un rilievo circolare della mucosa, il vallo. A causa dell'andamento del solco, la papilla circumvallata \u00e8 pi\u00f9 stretta alla base che all'apice. I calici gustativi sono numerosi (circa 100 per papilla) e si trovano nelle pareti laterali che guardano verso il solco, mentre alla base del solco sboccano le ghiandole di Von Ebner. \nIl calice gustativo \u00e8 una struttura cilindrica di \u00d7 40\u00a0\u03bcm provvista di un poro gustativo e di un canale centrale descritta come \"bottone gustativo\" contenuta nell'epitelio e formata da un numero variabile da 50 a 150 cellule fusiformi. \u00c8 isolato dalla lamina propria da una lamina basale. Gli assoni afferenti perforano la lamina basale e si spiralizzano attorno a ciascuna cellula sensitiva del bottone gustativo. In ogni bottone gustativo \u00e8 possibile identificare quattro tipologie cellulari: le cellule chiare, scure, intermedie e le cellule basali. \nLe cellule basali sono cellule staminali che prendono parte al rapido \"turnover\" delle cellule del bottone gustativo, mentre le altre tipologie cellulari si pensa siano tre diversi stati di sviluppo della cellula gustativa. Altri autori credono siano elementi appartenenti a linee cellulari diverse. \nUno studio del 2010 suggerisce la presenza di recettori dell'amaro anche nei tessuti bronchiali; responsabili di un effetto broncodilatatore causato dall'inalazione di sostanze amare.\nLe molecole costituenti il cibo (o altro) entrate nella cavit\u00e0 orale vengono intrappolate dalla lingua e alcune riescono a penetrare nel poro gustativo di un bottone gustativo. Qui si legano a recettori presenti sulle cellule gustative che a loro volta, tramite trasduzione, generano un potenziale d'azione che viaggia attraverso le ramificazioni di uno dei tre nervi craniali responsabili del gusto ovvero il nervo intermedio del facciale (VII), il nervo glossofaringeo (IX) o il nervo vago (X).\nDistribuzione della percezione dei sapori.\nA differenza di quanto si credeva un tempo, la percezione dei sapori \u00e8 distribuita indifferentemente in tutta la lingua e anche in altre zone della bocca, quali l'epiglottide e il palato molle.\nL'origine della credenza dell'esistenza di una \"mappa dei sapori\" o \"del gusto\" \u00e8 l'articolo tedesco del 1901 \"Zur Psychophysik des Geschmackssinnes\" (\"Sulla psicofisica del senso del gusto\") di David Pauli H\u00e4nig dell'Universit\u00e0 di Lipsia, che riport\u00f2 piccole differenze nella soglia di percezione dei sapori in differenti regioni della lingua. Le conclusioni dell'articolo vennero prese fuori contesto e riportate in libri e manuali come differenze di percezione invece che minute differenze di soglia. In realt\u00e0 alcune zone della lingua possono percepire un determinato sapore leggermente prima di altre, ma tutte sono egualmente efficaci nel sentire il sapore totale. \nLo stesso articolo riportava anche un diagramma di come la distribuzione delle papille sulla superficie della lingua formi una \"cintura gustativa\" (\"taste belt\"); un fenomeno gi\u00e0 osservato da A. Hoffmann nel 1875. Nonostante l'articolo si limiti ad osservare come la parte centrale del dorso della lingua sia quasi priva di papille e di gemme gustative (e quindi non percepisca alcun sapore) questa mappa \u00e8 stata successivamente reinterpretata in maniera fantasiosa, forse anche a causa di errori di traduzione, come \"mappa del gusto\".\nFisiologia.\nLa percezione di ognuno dei sapori fondamentali \u00e8 associata ad una particolare via di trasduzione del segnale che schematicamente pu\u00f2 essere riportata a due tipologie principali: recettori legati a proteine G, per amaro, dolce e umami, o attraverso canali ionici di membrana per aspro e salato.\nDalla stimolazione della cellula si ottiene un potenziale di recettore che stimola l'ingresso di ioni Calcio nella cellula determinando la liberazione di neurotrasmettitori a livello basale e la genesi di un potenziale d'azione nelle fibre afferenti.\nConduzione del segnale ai centri superiori.\nLe fibre afferenti (cio\u00e8 i neuroni che connettono le cellule recettoriali ai nuclei centrali) sono differentemente sensibili alle varie tipologie di stimoli, cosicch\u00e9 ogni fibra afferente risponde in modo ottimale ad un dato stimolo (per esempio: dolce) ma pu\u00f2 essere eccitata anche da altri, seppur con una soglia maggiore. Questa \u00e8 una caratteristica tipica dei vari sistemi sensoriali. Da qui si capisce che ogni fibra afferente riceve informazioni da varie gemme gustative e che le varie informazioni sono convogliate ai centri superiori dove i neuroni centrali, confrontando le varie stimolazioni, decifrano la sensazione.\nLe cellule gustative recettoriali inviano le proprie fibre afferenti a tre nervi cranici: il nervo faciale (VII), il nervo glossofaringeo (IX) e il nervo vago (X). Quelle poste sui due terzi anteriori della lingua formano con le proprie fibre il nervo linguale che decorre lateralmente al muscolo costrittore superiore della faringe per poi portarsi superiormente e posteriormente stando laterale al muscolo pterigoideo interno. Dal linguale le fibre afferenti si portano nella corda del timpano, che risale restando laterale allo pterigoideo interno, questo nervo passa attraverso un proprio canale che attraversa superiormente la cavit\u00e0 timpanica, in stretto rapporto con la membrana timpanica, poi forma un'ansa che lo ricollega al tronco principale del nervo facciale, il quale termina nel ganglio genicolato, dove le fibre afferenti fanno sinapsi. Da qui attraverso il nervo intermedio, che decorre nel meato acustico interno, le fibre afferenti si portano sino al nucleo del tratto solitario, nel ponte. Il nervo glossofaringeo innerva il terzo posteriore della lingua. Le fibre afferenti della sensibilit\u00e0 gustativa decorrono all'interno dei rami linguali del nervo glossofaringeo, i quali infine si riuniscono all'interno del tronco principale di questo nervo, fanno sinapsi nel ganglio petroso (o ganglio inferiore del glossofaringeo) per poi portarsi al nucleo del tratto solitario del bulbo. Infine il vago trasporta la sensibilit\u00e0 gustativa dell'epiglottide e della faringe, le fibre afferenti sinaptano nel ganglio nodoso e poi si portano al nucleo del tratto solitario. Dal nucleo del tratto solitario sono veicolati al talamo, precisamente nel nucleo ventrale posteromediale, quindi alla corteccia gustativa.\nI gusti fondamentali.\nAmaro.\nLe molecole che scatenano la sensibilit\u00e0 al gusto amaro sono quelle che attivano un maggior numero di possibili vie di trasduzione. Una di queste \u00e8 simile a quella del dolce, per cui la molecola attiva il proprio recettore, questo attiva una proteina G la quale attiva la fosfolipasi C, che converte PIP2 in IP3, questo si lega a canali del Ca2+ attivati da ligando sulle cisterne del reticolo endoplasmatico rugoso determinando la fuoriuscita di Ca2+ nel citoplasma, la depolarizzazione della membrana e la trasmissione sinaptica. Una seconda via comprende l'attivazione del recettore da parte della molecola, l'attivazione di una proteina G che questa volta per\u00f2 attiva una fosfodiesterasi che agisce sui secondi messaggeri ciclici, cio\u00e8 cAMP e cGMP trasformandoli in 5'-AMP e 5'-GMP. La diminuzione della concentrazione di secondi messaggeri all'interno della cellula chiude i canali ionici regolati da ligando (in questo caso da cAMP e cGMP) determinando una depolarizzazione del potenziale di membrana, che attiva i canali del Ca2+ voltaggio-dipendenti e scatena la trasmissione sinaptica. Infine, quale terza possibilit\u00e0, queste molecole agiscono come lo ione H+ nell'acido bloccando alcuni canali del K+ regolati da ligando, depolarizzando la cellula e aprendo i canali del Ca2+ voltaggio-dipendenti.\nAcido.\nLa sensibilit\u00e0 gustativa all'acido \u00e8 data dalla presenza di ioni H+. Gli ioni H+ depolarizzano la membrana entrando nella cellula attraverso canali del Na+ permeabili anche a questo ione, che \u00e8 spinto sia da un gradiente elettrico che da un gradiente di concentrazione. In alternativa, gli ioni H+ bloccano la fuoriuscita fisiologica di ioni K+ che avviene in condizioni di riposo da canali del K+, facendo restare questi ioni nel citoplasma e quindi depolarizzando il potenziale di membrana. La depolarizzazione apre canali del Ca2+ voltaggio dipendenti che fanno affluire questo ione nel citoplasma, scatenando la trasmissione sinaptica.\nDolce.\nLe molecole dolci, per esempio gli zuccheri, si legano ad un recettore specifico di membrana, attivandolo. Tale recettore \u00e8 accoppiato ad una speciale proteina G detta gustoducina, che viene attivata, perde affinit\u00e0 con il GDP legato sulla sua subunit\u00e0 \u03b1 e lega invece GTP. La gusducina attiva l'adenilato ciclasi che amplifica la risposta generando il secondo messaggero cAMP da ATP. Il cAMP si lega alla proteina chinasi A (PKA) che a sua volta fosforila alcuni canali del K+, chiudendoli, facendo quindi permanere K+ nel citoplasma e depolarizzando la cellula. La depolarizzazione conseguente attiva canali del Ca2+ voltaggio dipendenti che scatenano la trasmissione sinaptica. La proteina G accoppiata al recettore del dolce pu\u00f2 per\u00f2 attivare invece che l'adenilato ciclasi la fosfolipasi C, un enzima che converte il lipide di membrana PIP2 in IP3, il quale a sua volta si lega a canali del Ca2+ del reticolo endoplasmatico rugoso provocando l'afflusso di Ca2+ dalle cisterne del RER al citoplasma e depolarizzando la cellula, scatenando nel contempo la trasmissione sinaptica.\nSalato.\nLa molecola che funge da stimolo gustativo si lega a canali del Na+ regolati da ligando, aprendoli. L'apertura di questi canali fa affluire il Na+ all'interno della cellula spinto da un doppio gradiente, poich\u00e9 esso risulta pi\u00f9 concentrato nello spazio extracellulare che nel citoplasma e perch\u00e9 il gradiente elettrico \u00e8 favorevole, essendo il potenziale di riposo della cellula negativo, dunque ioni carichi positivamente sono attirati dalle cariche negative interne. L'afflusso di ioni Na+ provoca la depolarizzazione della membrana plasmatica che a sua volta apre canali del Ca2+ voltaggio-dipendenti che fanno affluire Ca2+ all'interno della cellula per le stesse ragioni del Na+. Ci\u00f2 porta alla liberazione ed alla fusione delle vescicole sinaptiche del terminale presinaptico con la sua stessa membrana, liberando i neurotrasmettitori nella fessura sinaptica e dando quindi inizio ad una trasmissione sinaptica attraverso fibre gustative afferenti. Alcuni sali non attivano i canali del Na+ regolati da ligando ma canali del K+. In questo caso il gradiente elettrico del K+ vince sul gradiente di concentrazione, cos\u00ec esso entra nella cellula depolarizzandola.\nUmami.\nL'umami viene percepito dalle molecole mGluR4 e mGluR1; viene stimolato dall'amminoacido L-glutammato e da taluni ribonucleotide, quali la guanosina monofosfato e l'inosina monofosfato.\nKokumi.\nAnnoverato come potenziale sesto gusto, il kokumi viene generato dal legame di particolari sostanze, principalmente derivate dalla cisteina, con i recettori sensibili al calcio (CaSR).\nGrasso.\nSecondo recenti studi non ancora confermati, esisterebbe un settimo gusto: i ricercatori della Washington University School of Medicine avrebbero identificato delle papille gustative per il grasso regolate dal gene CD36.\nAspetti commerciali e produttivi.\nIl problema del gusto \u00e8 uno degli aspetti della preparazione dei farmaci somministrati per via orale.\nLa conoscenza della chimica e dei meccanismi del gusto consente oggi di produrre molti alimenti che imitano il sapore di alimenti costosi o di difficile reperimento, e sono alla fonte dell'industria molto fiorente degli aromi artificiali."}
{"id": "291478", "revid": "536103", "url": "https://it.wikipedia.org/wiki?curid=291478", "title": "Vibratore", "text": "Il vibratore \u00e8 un'apparecchiatura in grado di generare vibrazioni.\nDescrizione.\nSolitamente \u00e8 composto da un motore elettrico sul cui albero \u00e8 calettata una massa eccentrica, la cui rotazione genera le vibrazioni.\nLa frequenza della vibrazione viene regolata modificando la velocit\u00e0 di rotazione dell'albero motore, mentre l'intensit\u00e0 viene definita dall'eccentricit\u00e0 e dal peso della massa.\nUso.\nI vibratori vengono usati per:"}
{"id": "291487", "revid": "767487", "url": "https://it.wikipedia.org/wiki?curid=291487", "title": "Antinea, l'amante della citt\u00e0 sepolta", "text": "Antinea, l'amante della citt\u00e0 sepolta \u00e8 un film del 1961 diretto da Edgar G. Ulmer.\nPellicola fantastica/fantascientifica, \u00e8 la quarta trasposizione cinematografica ispirata dal romanzo \"L'Atlantide\" di Pierre Beno\u00eet.\nTrama.\nTre geologi mentre sorvolavano con un elicottero la zona dei monti dell'Hahggar alla vigilia di un test atomico, vengono costretti ad un atterraggio di fortuna da un'improvvisa tempesta.\nRifugiatisi in una grotta, salvano dall'annegamento un tuareg di nome Tamal. Questi con la promessa di aiutarli, torna di notte con altri uomini e facendoli prigionieri li conduce tramite una profonda caverna all'interno della montagna, dove si trova un misterioso palazzo. Vengono cos\u00ec a conoscenza, dell'esistenza di quel che rimane delle antiche vestigia di Atlantide, e soprattutto della sua regina: Antinea.\nLa regina \u00e8 una donna crudele che, nella vana speranza di riunirsi all'amante ideale per l'eternit\u00e0, massacra e pietrifica i suoi infelici spasimanti; il mitico regno di Atlantide, sprofondato nella notte dei tempi nel mare e riemerso tra le sabbie del deserto \u00e8 minacciato dall'incombente la distruzione, rappresentata dall'esperimento nucleare.\nComprendendo che la citt\u00e0 sotterranea si trova proprio nell'area dell'esplosione, cercano di convincere la regina e il suo braccio destro, appunto lo sceicco Tamal sull'imminente pericolo.\nIl pilota, John, colpevole di aver tentato la fuga, viene torturato, ucciso e fuso in una statua d'oro. L'ingegner Robert \u00e8 condannato a lavorare con gli schiavi nelle miniere. Pierre, entrato nelle grazie della regina, ha salva la vita anche se non pu\u00f2 abbandonare la reggia, ma viene costretto ad uccidere Robert.\nDopo aver inutilmente tentato di convincere Antinea del pericolo imminente che sta per sconvolgere la regione, il giovane riesce con l'aiuto di Tamal ad eludere i suoi sorveglianti e si mette in salvo insieme alla giovane ancella Zinah.\nProduzione.\nNel 1961, mentre a Cinecitt\u00e0 imperversava il genere peplum, che s'ispirava ai personaggi e luoghi del mito greco-romano, ci furono alcuni esempi di commistione di questo con la fantascienza.\nNegli stabilimenti della Titanus, con capitali e sceneggiatori italiani e francesi, viene cos\u00ec realizzato \"Antinea, l'amante della citt\u00e0 sepolta\", quarta trasposizione cinematografica ispirata dal romanzo \"L'Atlantide\" di Pierre Beno\u00eet.\nIl film ebbe un inizio riprese molto tormentato. Cominci\u00f2 a dirigere il film Frank Borzage (1893 - 1962).\nUn articolo de \u00abLa fiera cinema\u00bb del dicembre 1960, si raccontano i preparativi per la scena dell'arrivo dei tre soldati francesi (cos\u00ec recita l'articolo, in realt\u00e0 tecnici di una base atomica):\nSaranno i dissidi con la produzione, l'et\u00e0 o soprattutto la malattia, che lo condurr\u00e0 alla morte l'anno seguente, a portare Borzage a cedere la regia dopo appena dieci giorni di riprese. Dopo un primo tentativo da parte di Edmond T. Greville, \u00e8 finalmente Edgar G. Ulmer (1904 - 1972) in collaborazione con Giuseppe Masini a completare l'opera.\nUlmer, considerato l'esponente del cinema povero e di seconda serie, \u00e8 comunque un nome famoso nella storia cinematografica e che ha dato la sua impronta personale anche in quello di fantascienza e dell'orrore. Tra le sue pellicole degne di citazione si possono ricordare \"The Black Cat\" (1934) con Boris Karloff e Bela Lugosi, \"The Man from Planet X\" (1951) e \"Beyond the Time Barrier\" (1960).\nAnche per l'interprete della Regina Antinea ci furono dei cambiamenti in corso d'opera.\nBorzage inizi\u00f2 le riprese con l'attrice e cantante statunitense Dorothy Dandridge (1922 - 1965, una delle pi\u00f9 magnifiche Carmen della storia del cinema nel \"Carmen Jones\" del 1954 con Harry Belafonte), ma per la produzione questa non era abbastanza esotica o forse troppo di \"pelle nera\". Sta di fatto che venne sostituita con la polposa Haya Harareet, un'ex tenente dell'esercito israeliano, con l'unica apparizione di rilievo della sua carriera per l'interpretazione di Esther a fianco di Charlton Heston nel film \"Ben-Hur\" di William Wyler del 1959.\nUlmer decide di riprendere tutto a zero: riscrive la sceneggiatura, ridisegna gli abiti e scenari, ispirandosi per certi a quelli di Jacques Feyder (regista de \"L'Atlantide\" del 1921), inventa dei personaggi.\nAccoglienza.\nCritica.\nDel romanzo di Pierre Benoit resta poco. Questo sar\u00e0 una delle colpe maggiori imputategli dalla critica, specialmente da quella sciovinista francese, accusando l'opera di annichilire il mito antinealiano con una truffa ai danni del pubblico.\nIl film in s\u00e9 ha ben poco di fantascientifico: probabilmente la sua inclusione in alcune filmografie riguardanti il genere \u00e8 dovuta all'equivalenza, che viene attribuita solitamente, tra il fantastico e la fantascienza. La sua atmosfera sospesa, in questo caso tra il clima attuale, materializzato dalla minaccia incombente dell'esperimento atomico, e quello passato, su cui si basa il mondo sotterraneo di Atlantide, \u00e8 una caratteristica del fantastico.\nIl pilota, John, personaggio del tutto inutile alla storia, colpevole di aver tentato la fuga, viene torturato, ucciso e fuso in una statua d'oro. L'ingegner Robert, condannato a lavorare con gli schiavi nelle miniere, non ha niente dell'integrit\u00e0 morale dell'intellettuale Morhange di Benoit ma tutta la volgarit\u00e0 e mediocrit\u00e0 yankee: \u00e8 infastidito dallo stare nel deserto, fischia dietro alle ancelle della regina come un bullo di periferia, insulta fin dall'inizio Antinea utilizzando vocabolario da carrettiere. Pierre, personaggio privo di espressione e di passione, entrato nelle grazie della regina, ha salva la vita anche se non pu\u00f2 abbandonare la reggia; per giunta, seguendo la trama del romanzo di Benoit, questi viene costretto ad uccidere Robert.\nLe critiche pi\u00f9 feroci imputarono a questo film delle scenografie alquanto pacchiane, dalla giapponeseria di certi paraventi ai tavolini Luigi XV con sopra un fiore in un vaso cinese: una caverna di Al\u00ec Bab\u00e0 di periferia con una bella principessa con corona di ferro battuto sulla fiammeggiante parrucca rossa mentre reggiseno e chincaglierie da bazar formano una parure, che danno ad Antinea la dubbia eleganza di donna del ceto medio americano anni sessanta.\nTutto questo svilisce l'opera gi\u00e0 molto titubante nella nuova versione della storia voluta dal regista, dove ritroviamo il Cegheir-ben-Cheikh del romanzo di Benoit trasformato in Tamal, il vero signore di quel mondo sotterraneo. Uno sceicco arabo con studi occidentali che ritrovandosi straniero sia in Europa che a casa propria si auto-costruisce nelle rovine di Atlantide un suo mondo, una societ\u00e0 costruita sulla devozione al dio Moloch e sui sacrifici umani, e nei sotterranei degli schiavi (pettinati con bei cappelli di paglia) estraggono l'uranio controllati da guardie nei djellaba tradizionali ma armati di sofisticati mitra.\nNel ricostruito palazzo colloca la sua schiava preferita inventandola come Antinea principessa di quel mondo sotterraneo in mezzo al mare di sabbia, come fece Poseidone che sposando Clito la pose al centro all'isola in mezzo all'oceano di acqua. Come Zeus distrusse Atlantide, anche la punizione agli esseri umani \"mancanti di virt\u00f9\" arriva dal cielo; comunque la bomba purificatrice risparmier\u00e0, come tutti i miti del Diluvio universale, solamente una coppia.\nNegli anni sessanta, la coesistenza pacifica si afferma dopo la guerra fredda degli anni cinquanta. L'Europa stretta nella morsa delle superpotenze punta sull'effetto della dissuasione nucleare, anche se come Ulmer, molta gente crede che il nucleare (civile) sia l'avvenire del mondo, anche se ne ignora i rischi e le possibili ricadute.\nNell'agosto del 1961 quando esce il film, la Francia non ha ancora risolto i postumi della guerra d'Algeria del 1956, fa scoppiare nel deserto di quest'ultima la sua quarta bomba atomica. La campagna di \"rassicurazione sul buon nucleare\" porta anche ad utilizzare film come questo, inserendoci spezzoni d'immagini di documentari in bianco e nero di esplosioni reali in un \"peplum\" farcito d'erotismo mammario in Technirama ed Eastmacolor.\nOggi l'immagine di Pierre e Zinah che si proteggono dietro una roccia dalle radiazioni dell'avvenuta esplosione, per poi lanciarsi amorosamente poi, mano nella mano verso il luogo dove la bomba \u00e8 appena esplosa, risulta di un'ingenuit\u00e0 disarmante."}
{"id": "291496", "revid": "106456", "url": "https://it.wikipedia.org/wiki?curid=291496", "title": "Hofstetten-Fl\u00fch", "text": "Hofstetten-Fl\u00fch (toponimo tedesco; fino al 1985 Hofstetten) \u00e8 un comune svizzero di 3\u00a0162 abitanti del Canton Soletta, nel distretto di Dorneck.\n\u00c8 uno dei comuni della valle di Leimental."}
{"id": "291497", "revid": "125289081", "url": "https://it.wikipedia.org/wiki?curid=291497", "title": "John Gielgud", "text": "Tra i film da lui interpretati: \"Giulio Cesare\" (1953), \"Il caro estinto\" (1965), \"Falstaff\" (1966), \"Providence\" (1977), \"Arturo\" (1981, per il quale vinse l'Oscar come miglior attore non protagonista nel 1982), \"Barbabl\u00f9 Barbabl\u00f9\" (1989), \"L'ultima tempesta\" (1991), \"Shine\" (1996).\nBiografia.\nJohn Gielgud nacque nel distretto di Kensington, a Londra, da Kate Terry e Frank Gielgud (cattolico di origini lituane). Nipote di Kate Terry, sorella della celebre attrice Ellen Terry, frequent\u00f2 la scuola di Westminster, dove ottenne la King's Scholarship, dopodich\u00e9 studi\u00f2 alla Royal Academy of Dramatic Art ed ebbe un iniziale successo come attore teatrale in ruoli classici.\nInterpret\u00f2 da protagonista e diresse molte produzioni della Royal Shakespeare Company a Stratford-upon-Avon, citt\u00e0 natale del \"Bardo\". Il suo \"Amleto \" shakespeariano del 1936 venne particolarmente apprezzato e acclamato, al punto tale che \u00e8 opinione diffusa ricordare tuttora Gielgud come il pi\u00f9 grande interprete del celeberrimo personaggio di Shakespeare.\nNonostante avesse iniziato a comparire in pellicole britanniche fin dagli anni trenta, non ebbe un reale successo sul grande schermo fino agli ultimi decenni della sua vita. I suoi ruoli cinematografici includono: Benjamin Disraeli in \"Il primo ministro\" (1940), Cassio in \"Giulio Cesare\" (1953) e Clarence nel \"Riccardo III\" (1955) di Laurence Olivier. Diversamente da Olivier, rimase soprattutto un attore di teatro, cosicch\u00e9 la rivalit\u00e0 fra i due fu minima.\nCon il passare degli anni, Gielgud cominci\u00f2 ad adattarsi alle nuove tendenze del teatro, comparendo nelle opere di David Storey (\"Home\"), Charles Wood (\"Veterani\"), Edward Bond (\"Bingo\") e Harold Pinter (\"Terra di nessuno\").\nVinse un Oscar al miglior attore non protagonista per il ruolo del maggiordomo sardonico di\" Arturo\" (1981), e la sua interpretazione in \"Shine\" (1996) venne applaudita dalla critica. Gielgud \u00e8 stato inoltre uno dei pochi attori ad aver vinto un Emmy, un Grammy, un Oscar, un Tony e un BAFTA. Nominato \"Cavaliere\" durante l'incoronazione del 1953, divenne in seguito \"Companion of Honour\" nel 1977, e fu infine ammesso all\"'Ordine del Merito\" nel 1996.\nQuando fu condannato per atti osceni in luogo pubblico nel 1953, invece di essere criticato dal pubblico, ottenne nella sua seguente apparizione un'ovazione. Fu l'inizio della lotta per decriminalizzare l'omosessualit\u00e0 in Inghilterra e nel Galles. Il suo compagno Martin Hensler mor\u00ec appena alcuni mesi prima di Gielgud, nel 2000.\nNel 1992 il regista Kenneth Branagh gli rese omaggio dirigendolo nel cortometraggio \"Il canto del cigno\" (tratto dall'omonima opera teatrale del 1887 di Anton Pavlovi\u010d \u010cechov) nel quale un vecchio attore ubriaco e malato, rimasto chiuso in un teatro dopo lo spettacolo, rievoca i suoi grandi successi.\nLa sua ultima interpretazione, nel 2000, fu in un adattamento cinematografico dell'atto unico \"Catastrofe\" di Samuel Beckett, con la collaborazione di Harold Pinter; Gielgud mor\u00ec poche settimane prima che la produzione fosse completata, all'et\u00e0 di 96 anni, per cause naturali.\nJohn Gielgud credeva che gli animali non dovessero essere sfruttati; era particolarmente affezionato agli uccelli e si un\u00ec alla campagna dell'associazione animalista contro l'industria di \"foie gras\" all'inizio degli anni novanta, illustrando in un video le pratiche di ingrassamento forzato delle oche e delle anatre.\nRicevette due volte il premio \"Humanitarian of the Year\" da parte del \"People for the Ethical Treatment of Animals\", nel 1994 e nel 1999.\nDoppiatori italiani.\nDa doppiatore \u00e8 sostituito da:"}
{"id": "291500", "revid": "4106", "url": "https://it.wikipedia.org/wiki?curid=291500", "title": "Fl\u00fch", "text": ""}
{"id": "291503", "revid": "486946", "url": "https://it.wikipedia.org/wiki?curid=291503", "title": "Santa Quaranta", "text": ""}
{"id": "291504", "revid": "1543377", "url": "https://it.wikipedia.org/wiki?curid=291504", "title": "Distretti dell'Albania", "text": "I distretti dell'Albania (in albanese rreth/i - plurale: rrethe) costituivano la suddivisione territoriale di secondo livello del Paese, dopo le prefetture, e ammontavano a 36; ciascuno di essi si suddivideva a sua volta in comuni.\nIstituiti nel 1913, i distretti sono stati contemplati fino al 2000; successivamente, con la costituzione del 1998 ed una legge del 2000, i compiti affidati ai distretti sono stati ripartiti fra i comuni e le prefetture, mentre, con la riforma amministrativa del 2015, sono stati definitivamente aboliti. Le prefetture comprendevano dai due ai quattro distretti. \nAlcuni distretti, peraltro, sono venuti a coincidere territorialmente con i rispettivi comuni omonimi, gi\u00e0 istituiti o di nuova istituzione:\nLe targhe automobilistiche, inoltre, hanno mantenuto come punto di riferimento la suddivisione in distretti."}
{"id": "291505", "revid": "121878164", "url": "https://it.wikipedia.org/wiki?curid=291505", "title": "Colfiorito", "text": "Colfiorito \u00e8 una frazione montana del comune di Foligno (PG), appartenente alla Circoscrizione n. 7 \"Annifo - Colfiorito\".\nGeografia fisica.\nTerritorio.\nColfiorito sorge a 760 metri sul livello del mare su un altopiano di origine carsico-paludosa.\nDei sette altipiani che circondano Colfiorito (Altipiani di Colfiorito), che derivano dal prosciugamento di laghi, solo uno ospita ancora una palude in cui si possono incontrare specie rare di animali.\nIl paese \u00e8 il maggiore del vasto altopiano, di circa 300 ha, in cui si trova, ad una altitudine di 781 , lungo la Strada statale 77 della Val di Chienti che congiunge Foligno a Civitanova Marche; parte dell'altopiano ricade nel territorio del comune di Serravalle di Chienti, in provincia di Macerata. L'altopiano carsico deriva dal prosciugamento di sette conche lacustri, di cui rimane solo la palude. Colfiorito, secondo i dati Istat del censimento 2001, conta circa 400 residenti.\nClima.\nLa \"stazione meteorologica di Colfiorito\" \u00e8 la stazione meteorologica di riferimento per la citt\u00e0 di Colfiorito.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,8\u00a0\u00b0C; quella del mese pi\u00f9 caldo, luglio, \u00e8 di +21,0\u00a0\u00b0C. In estate si possono facilmente superare i 30 gradi. L'escursione termica giornaliera \u00e8 molto accentuata rendendo le notti estive fresche (a volte sotto i 10 gradi). Frequenti i temporali.\nLe precipitazioni medie annue superano facilmente i 1000, mediamente distribuite in 99 giorni, con un minimo relativo in estate ed un picco in autunno.\nLa neve fa la sua apparizione circa quindici volte l'anno in paese, e quasi sempre con accumuli molto significativi. In media ci sono 83 giorni di gelo all'anno. In inverno a seguito di discese di aria fredda da Balcani/Siberia la temperatura minima pu\u00f2 facilmente scendere sotto i -10 con punte vicine ai -20 occasionalmente, mentre le massime non salgono sopra lo 0.La primavera soprattutto la prima parte \u00e8 fredda e spesso ai primi tepori primaverili seguono bruschi ritorni invernali con neve a Colfiorito anche in aprile. Qualche gelata la si pu\u00f2 avere anche a maggio. L'autunno \u00e8 piovoso e non troppo freddo la prima neve in genere arriva a novembre.\nGeologia e sismologia.\nLa zona di Colfiorito \u00e8 caratterizzata da un\u2019elevata pericolosit\u00e0 sismica (zona 1). \nNel suo territorio, di fatti, \u00e8 localizzata la Faglia Colfiorito-Campotosto, la stessa faglia che nel 1997 ha generato il Terremoto di Umbria e Marche. La crisi tellurica si protrasse a lungo nel tempo, culminando con la scossa di magnitudo 6.0 (magnitudo momento), avvenuta alle ore 11:40 della mattina del 26 settembre 1997.\nStoria.\nAi piedi del monte Orve, vicino all'attuale cimitero di Colfiorito, si trovano 250 tombe ad inumazione, corredate di ceramiche, armi in ferro, ed oggetti ornamentali, alcuni risalenti al X secolo a.C. Poco lontano si trovano resti di un villaggio dell'et\u00e0 del ferro (IX secolo a.C.).\nGi\u00e0 durante il periodo romano, nel 178 a.C., l'abitato era municipio col nome di \"Plestia\" o \"Plestina\". Scavi archeologici hanno messo alla luce resti di manufatti tardo-repubblicani, quali un foro, un tempio e altri edifici con pavimenti a mosaico e portici. Nel V secolo la citt\u00e0 era sede di diocesi e tuttora \u00e8 sede titolare. Nel X secolo, dopo l'abbandono della citt\u00e0 di Plestia, nel sito venne ricostruita la chiesa cattedrale di Santa Maria, a testimonianza dell'importanza dell'area, strategico nodo di comunicazione tra l'Umbria e le regioni adriatiche, mentre l'abitato si stabil\u00ec sulla balza detta \"Pizzale\".\nA partire dal XII secolo l'area in pianura si spopola e si ricostituisce attorno agli antichi castellieri, piccoli insediamenti fortificati pre-romani costruiti in cima ai colli circostanti (Annifo, Lignano, Popola). Nel 1269 il comune di Foligno costru\u00ec il castello, che assunse notevole importanza civile e militare.\nSeconda guerra mondiale: il campo di concentramento.\nPrima e durante la seconda guerra mondiale, Colfiorito ha ospitato un campo di prigionia fascista.\nTerremoto del 1997.\nIl 26 settembre 1997, alle 11.40, quella di Colfiorito \u00e8 stata una delle zone maggiormente colpite da un potente terremoto di magnitudo momento 6.1, che ha causato notevoli danni ai territori abitati dell'Appennino Umbro-Marchigiano, tra cui Foligno, Nocera Umbra e Camerino.\nEconomia e manifestazioni.\nStoricamente, l'altopiano \u00e8 noto per la coltivazione della patata rossa e delle lenticchie, che vengono vendute direttamente anche dai piccoli produttori, costantemente presenti lungo la strada statale 77. Rilevante la presenza di allevatori e di aziende per la produzione di latticini. Di una certa importanza anche il settore alberghiero e della ristorazione. \nDal 1995, notevole impulso \u00e8 stato dato al turismo ambientale con l'istituzione di un parco naturale regionale. La palude di Colfiorito ne \u00e8 la parte pi\u00f9 significativa: tondeggiante, con superficie di circa 100 ha, coperta da una fitta vegetazione acquatica. La palude \u00e8 protetta internazionalmente dalla convenzione di Ramsar (dal 1976), per la presenza di una torbiera, la ricchezza di specie vegetali e per l'avifauna (da citare il tarabuso).\nDurante l'estate, la \"Sagra della Patata Rossa\" attira numerosi turisti e buongustai da Umbria e Marche.\nIl Venerd\u00ec Santo si svolge una processione del Cristo Morto, molto suggestiva e di antica tradizione.\nSempre al periodo di Quaresima appartiene un popolare canto della Passione, che un gruppo di cantori spontaneamente aggregati proponeva nelle strade del paese o delle localit\u00e0 limitrofe, fino agli anni '60, oggi solo su invito.\nGeografia antropica.\nColfiorito \u00e8 sede della VII circoscrizione di Foligno, \"Annifo-Colfiorito\", comprendente le seguenti frazioni e localit\u00e0 ufficialmente elencate dalla toponomastica del comune di Foligno: loc. Afrile, fraz. Annifo, loc. Arvello, loc. Cari\u00e8, fraz. Cassignano, loc. Costa d'Arvello, fraz. Fondi, loc. Seggio, fraz. Colfiorito, loc. Casette di Cupigliolo, loc. Borgarella (pi\u00f9 nota come Porcarella, che probabilmente \u00e8 il nome originario), loc. Cavallara, loc. Collelungo, loc. Cupigliolo, fraz. Forcatura, loc. Fraia, vocabolo Palarne, fraz. Pisenti, loc. Polveragna, fraz. Popola, loc. Rio, loc. Tesina.\nIn paese \u00e8 presente una stazione dei Carabinieri (trasferitavi da Casenove dopo il terremoto del 1997), una banca e l'ufficio postale."}
{"id": "291507", "revid": "104458", "url": "https://it.wikipedia.org/wiki?curid=291507", "title": "Therwil", "text": "Therwil (toponimo tedesco) \u00e8 un comune svizzero di 10\u00a0008 abitanti del Canton Basilea Campagna, nel distretto di Arlesheim.\nGeografia fisica.\nTherwil si trova nella valle Leimental, sul versante occidentale delle colline del Bruderholz. Il territorio comunale \u00e8 bagnato dal fiume Birsig.\nStoria.\nL'area di Therwil \u00e8 stata abitata fin dall'antichit\u00e0: sono stati rinvenute testimonianze delle epoche neolitica, romana e medievale. Il primo cenno documentale di \"Tervvilre\" risale al 1223; . Nel 1525 il comune venne annesso alla citt\u00e0 di Basilea e nel 1547 fu acquisito dal vescovo di Basilea. \nDurante la Guerra dei trent'anni il centro fu saccheggiato pi\u00f9 volte e dopo la Rivoluzione francese Therwil fu annesso all'effimera Repubblica Rauraciana (1792-1793); in seguito fece parte del dipartimento del Mont-Terrible (1793-1800) e di quello dell'Alto Reno (1800-1814). Nel 1815 la localit\u00e0 venne assegnata al nuovo Canton Basilea. Negli anni 1830 il rivoluzionario Stephan Gutzwiller fu la mente della rivolta che port\u00f2 alla divisione del Canton Basilea e alla nascita del Canton Basilea Campagna. Nel 1887, dopo l'inaugurazione della ferrovia della valle del Birsig, il comune ebbe per la prima volta un collegamento diretto con la citt\u00e0 di Basilea.\nSimboli.\nStemma giallo con un quadrato nero in alto a destra .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nTherwil \u00e8 servita dall'omonima stazione, sulle ferrovia della valle del Birsig, .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Therwil ha sede la Federazione di baseball e softball della Svizzera; la squadra di baseball locale, i Therwil Flyers, ."}
{"id": "291513", "revid": "21880", "url": "https://it.wikipedia.org/wiki?curid=291513", "title": "Cotone (botanica)", "text": ""}
{"id": "291517", "revid": "125153997", "url": "https://it.wikipedia.org/wiki?curid=291517", "title": "ActionScript", "text": "In informatica ActionScript (AS) \u00e8 stato il linguaggio di scripting di Adobe Flash, dichiarato obsoleto il 31 dicembre 2020, software che affondava le proprie radici nella grafica vettoriale, ma che, anche grazie alla diffusione del plugin, si era ritagliato un proprio spazio nella realizzazione di applicazioni dinamiche, oltre che nella realizzazione di siti web e animazioni. \nSi basava su ECMAScript e la sua sintassi, almeno fino alla versione 6 del Flash Player, era molto simile a JavaScript dal quale poi divergeva in molto di ci\u00f2 che riguardava le feature di OOP (dal Flash Player 7 il linguaggio si basava su classi e non utilizzava la propriet\u00e0 prototype per stabilire l'ereditariet\u00e0).\nEra un linguaggio di alto livello, che veniva interpretato come il JavaScript (o pseudocompilato). La sua esecuzione era infatti affidata al compilatore nativo di Flash Player, l'Actionscript Virtual Machine (AVM e AVM2).\nStoria.\n\"ActionScript\" fece il suo debutto come linguaggio di scripting, con una sintassi diversa da quella attuale, nella versione 5 di Flash, che fu la prima versione di Flash con un ampio supporto per la programmazione. Questa versione di ActionScript venne denominata a posteriori ActionScript 1.0.\nLa versione Flash 6 (o \"MX\") aveva allargato notevolmente le funzionalit\u00e0, aggiungendo un discreto numero di funzioni, che permettevano un migliore controllo degli elementi di un filmato.\nFlash 7 (\"MX 2004\") aveva introdotto ActionScript 2.0, che come novit\u00e0 annovera molteplici elementi della programmazione ad oggetti: interfacce, creazione di classi, ereditariet\u00e0.\nCon Adobe Flash CS3 \u00e8 stata distribuita l'ultima versione di ActionScript, la terza. ActionScript 3 era pi\u00f9 simile a ECMAScript, completando il processo di avvicinamento gi\u00e0 iniziato con la seconda versione.\nCon ActionScript, Adobe ha creato l'Open Source Media Framework, gratuito e open source per creare esperienze video sul web e sui computer.\nSintassi.\nActionScript era un linguaggio orientato agli oggetti, supportante quindi la creazione di classi, e l'uso di quelle gi\u00e0 esistenti.\nLe classi erano un'estensione del linguaggio base di ActionScript e potevano essere create e condivise dai programmatori. Classici esempi erano le classi sandy 3d e papervision 3d che permettevano di utilizzare un ambiente tridimensionale nativamente non incluso in Flash. Esse venivano scritte all'interno di un semplice file testuale che ha come estensione \".as\". In pi\u00f9 c'erano diverse classi gi\u00e0 disponibili come \"MovieClip\", che potevano essere usata per disegnare i vettori sullo schermo dinamicamente. Le classi facilitavano la creazione di nuovi progetti, esse potevano essere trasferite anche da un progetto all'altro, se necessario.\nIl \"codice ActionScript\" era il pi\u00f9 delle volte scritto usando la suite di sviluppo di Flash che offriva documentazione, suggerimenti durante la stesura del codice, ed evidenziamento della sintassi, rendendola pi\u00f9 leggibile. Spesso l'estensione dei sorgenti era \".fla\". Il codice ActionScript e le animazioni dalla versione CS3 potevano anche essere importate da file di testo esterni, che potevano essere scritti attraverso l'editor incluso in Flash mediante una comoda interfaccia o attraverso Motion Twin ActionScript2 Compiler (MTASC).\nEsempio.\nvar a:Number=10;\nvar b=\"4\";\nvar c=15;\nif(a!=(Number(b)+c)){\n gotoAndPlay(3);\n} else {\n trace(_root.a+\"!=\"+_root.b+\"+\"+_root.c);\nCronologia.\nAdobe aveva introdotto la tecnologia Pixel Bender, che consentiva di creare e condividere filtri, metodi di fusione e riempimenti in tempo reale. Flash Player 10 permetteva la lettura dei dati binari dei file musicali e l'accesso diretto al sound buffer; inoltre consentiva di creare nuovi tipi di applicazioni audio, quali mixer e sequencer di musica, file audio in real time per i videogiochi e visualizzatori audio. Per quanto riguarda i formati Video Flash Player 10 permetteva di gestire lo streaming in maniera dinamica e prevedeva il supporto a bitrate multipli."}
{"id": "291523", "revid": "712828", "url": "https://it.wikipedia.org/wiki?curid=291523", "title": "Micah Giett", "text": ""}
{"id": "291524", "revid": "76553743", "url": "https://it.wikipedia.org/wiki?curid=291524", "title": "Antonio de Curtis", "text": ""}
{"id": "291525", "revid": "466539", "url": "https://it.wikipedia.org/wiki?curid=291525", "title": "Ian McKellen", "text": "Considerato tra i maggiori interpreti shakespeariani, tra il 1974 e il 1978 ha lavorato con la Royal Shakespeare Company di Londra; da allora cominci\u00f2 a dedicarsi al teatro, lavorando saltuariamente anche in televisione, per poi avere un discontinuo rapporto con il cinema senza mai lasciare il teatro.\n\u00c8 noto al grande pubblico soprattutto per il ruolo di Gandalf nelle trilogie cinematografiche de \"Il Signore degli Anelli\" e \"Lo Hobbit\" e per quello di Magneto nella saga cinematografica degli \"X-Men.\"\nNel 1979 ha ottenuto il titolo di Commendatore dell'Ordine dell'Impero Britannico conferitogli dalla Regina Elisabetta II, seguito nel 1990 dall'ordine di Cavaliere delle Arti dell'Impero Britannico come riconoscimento alla carriera; nel 1999 ha ricevuto una candidatura al Premio Oscar al miglior attore protagonista per \"Demoni e dei\" e nel 2002 come miglior attore non protagonista per \"Il Signore degli Anelli - La Compagnia dell'Anello\". Nel corso della sua carriera ha anche vinto un Golden Globe, un Tony Awards, sette Laurence Olivier Award e tre Drama Desk Awards.\nBiografia.\nIan McKellen nasce in Inghilterra settentrionale, a Burnley, secondogenito di Denis McKellen, ingegnere civile e Margery Lois Sutcliffe. Nel settembre del 1939 la famiglia McKellen si trasfer\u00ec nella citt\u00e0 di Wigan, permettendo a Ian di assistere per la prima volta a rappresentazioni di Shakespeare, e poi nel 1951 a seguito della promozione del padre si trasferirono nella citt\u00e0 di Bolton. Nello stesso anno, Ian, all'epoca dodicenne, perse la madre, morta per un cancro al seno.\nFu nella scuola a Bolton che incominci\u00f2 a recitare, coltivando cos\u00ec la sua passione di tutta una vita, per poi decidere di proseguire gli studi. All'et\u00e0 di diciotto anni vinse una borsa di studio presso la prestigiosa Universit\u00e0 di Cambridge, dove frequent\u00f2 il St. Catharine's College, laureandosi in letteratura inglese. I suoi studi teatrali proseguirono per alcuni anni, in piccole compagnie teatrali, fino al 1964, quando venne chiamato alla National Theatre Company. Sempre nel 1964, muore il padre in un incidente stradale.\nVita privata e impegno sociale.\nMcKellen \u00e8 pescetariano e laburista. Dal 1988, anno in cui si \u00e8 dichiarato pubblicamente omosessuale, ha incominciato il suo impegno nella lotta contro le discriminazioni. Celebre la sua battaglia, dai microfoni della BBC, contro la \"clause 28\" del governo di Margaret Thatcher. In quello stesso anno si dichiara ateo.\nMcKellen \u00e8 stato compagno di Brian Taylor, un professore di storia di Bolton. I due, la cui relazione \u00e8 cominciata nel 1964 ed \u00e8 terminata nel 1972, convivevano a Londra, dove McKellen ha continuato a perseguire la sua carriera come attore. Successivamente, nel 1978 ha incominciato una relazione con Sean Mathias, conosciuto al Festival di Edimburgo. Questo rapporto \u00e8 durato fino al 1988. Secondo quanto dichiarato da Mathias, la storia d'amore \u00e8 stata molto movimentata, a causa del successo di McKellen. Anni dopo, nel 2009, Mathias ha diretto McKellen e Patrick Stewart in \"Aspettando Godot\".\nHa un tatuaggio raffigurante il numero nove in elfico sulla spalla, in riferimento al suo coinvolgimento nella saga de \"Il Signore degli Anelli:\" il suo personaggio era infatti uno dei nove membri della \"Compagnia dell'Anello\". Gli altri attori membri della compagnia (Elijah Wood, Sean Astin, Orlando Bloom, Billy Boyd, Sean Bean, Dominic Monaghan e Viggo Mortensen) hanno lo stesso tatuaggio, con l'eccezione di John Rhys-Davies, la cui controfigura, invece, si \u00e8 fatto il tatuaggio. Nel 2012 ha dichiarato che nel 2006 gli era stato diagnosticato un cancro alla prostata. Il 18 giugno 2014 gli viene conferita una laurea honoris causa in Lettere dall'Universit\u00e0 di Cambridge.\nCarriera.\nTeatro.\nI suoi primi passi nel mondo dello spettacolo cominciano nei campi estivi organizzati dalla scuola presso Stratford-upon-Avon, citt\u00e0 natale di Shakespeare, dove, in occasione delle celebrazioni in onore del \"Bardo\", ha la possibilit\u00e0 di assistere alle performance di grandi come Laurence Olivier, John Gielgud, Ralph Richardson. A tredici anni interpreta il suo primo ruolo (Malvolio ne \"La dodicesima notte\"). Continua a recitare durante il periodo dell'universit\u00e0, tra gli anni cinquanta e gli anni sessanta.\nDopo aver recitato in varie compagnie regionali esordisce sulla scena londinese nel 1964 nella tragicommedia \"Il profumo dei fiori\" di James Saunders. Nello stesso anno viene chiamato da Sir Laurence Olivier a far parte della National Theatre Company dell'Old Vic. Negli anni immediatamente successivi interpreta numerose parti da protagonista. Lavora per la Prospect Theatre Company alla fine degli anni sessanta, apparendo nel \"Riccardo II\" di Shakespeare e nell\"'Edoardo II\" di Marlowe. Con questo ruolo ottenne un enorme successo al festival di Edimburgo nel 1969, venendo poi considerato come il miglior attore classico della sua generazione.\nNel 1974 si unisce alla Royal Shakespeare Company (RSC) e al fianco di Judi Dench recita con grande successo in \"Macbeth\", nelle \"Tre sorelle\" di Cechov e ancora in \"La dodicesima notte\". Nel 1980 \u00e8 a New York per la produzione di \"Amadeus\" di Peter Shaffer, nel ruolo di Salieri. Dal 1984 torna al National Theatre e interpreta \"Coriolano\" nella straordinaria produzione di Peter Hall. Negli anni novanta con la regia di Richard Eyre \u00e8 \"Riccardo III\", Kent in \"Re Lear\", recita in \"Napoli milionaria\" (1991) di Eduardo De Filippo, in una versione di Peter Tinniswood, e nel ruolo principale dello \"Zio Vanja\" (1992) di Cechov. Dal 2013 \u00e8 in scena insieme con l'amico Patrick Stewart con due opere: \"Aspettando Godot\" di Samuel Beckett e \"Terra di nessuno\" di Harold Pinter.\nCinema.\nAl cinema arriva tardi, come molti altri attori inglesi, dopo almeno dieci anni di teatro. L'interpretazione del personaggio di James Whale, regista degli anni trenta al centro del film \"Demoni e dei\" (1999) di Bill Condon, gli vale la sua prima candidatura all'Oscar come miglior attore protagonista. Nel 1988 gira a Bre\u017eice, in Slovenia, il video musicale \"Heart\" (brano che giunge alla posizione numero 1 in Regno Unito) del duo Pet Shop Boys, nel ruolo del vampiro. Nel 1999 McKellen viene preso, per la regia di Bryan Singer, per recitare nel ruolo del maestro del magnetismo e difensore della razza mutante Magneto in \"X-Men\" del 2000 e successivamente in \"X-Men 2\" del 2003 e \"X-Men - Conflitto finale\" del 2006.\nViene scelto dal regista Peter Jackson per interpretare Gandalf nella trilogia de \"Il Signore degli Anelli\", tratta dai romanzi di J. R. R. Tolkien. McKellen ha dichiarato di aver recitato ispirandosi al modo di parlare di Tolkien stesso (come fece lo scrittore per la parlata di Barbalbero, si dice ispirata a C. S. Lewis).\nPer \"La Compagnia dell'Anello\", l'attore ottiene la seconda nomination all'Oscar come miglior attore non protagonista. Per il ruolo di Gandalf era stato avvicinato dalla produzione anche Sean Connery, per\u00f2 l'attore scozzese ha rifiutato la parte perch\u00e9 non intendeva stare diciotto mesi in Nuova Zelanda anche perch\u00e9 lui stesso ha affermato di non essere mai riuscito a capire i romanzi. Inoltre ha prestato la voce a Gandalf anche in alcuni videogiochi dedicati alla trilogia cinematografica.\nNel 2006 interpreta sir Leigh Teabing nel film campione di incassi \"Il codice da Vinci\". Nel 2012 \u00e8 tornato nel ruolo di Gandalf nella trilogia di film dedicati a \"Lo Hobbit\": \"Lo Hobbit - Un viaggio inaspettato\" e nei due sequel, \"Lo Hobbit - La desolazione di Smaug\" del 2013 e \"Lo Hobbit - La battaglia delle cinque armate\" nel 2014. Nel 2014 \u00e8 protagonista del video musicale della canzone \"Listen to the Man\" di George Ezra. Lo stesso anno riprende il suo ruolo di Magneto in \"X-Men - Giorni di un futuro passato\", ruolo che condivide con Michael Fassbender che ne interpreta la versione da giovane. Nel 2017 prende parte al nuovo Live-Action della Disney \"La bella e la bestia\", in cui ricopre il ruolo del magico orologio parlante Tockins, accanto a Luke Evans, gi\u00e0 interprete di Bard nella trilogia de \"Lo Hobbit\", in quello di Gaston.\nDoppiatori italiani.\nNelle versioni in italiano dei suoi film, Ian McKellen \u00e8 stato doppiato da:\nDa doppiatore \u00e8 sostituito da:"}
{"id": "291527", "revid": "107533018", "url": "https://it.wikipedia.org/wiki?curid=291527", "title": "Magazzino automatico", "text": "Un magazzino automatico \u00e8 un impianto automatizzato preposto allo stoccaggio delle merci.\nL'impianto tipico si compone di quattro parti: il \"trasloelevatore\", la \"scaffalatura\", la \"testata\" (detta anche \"handling\"), ovvero l'insieme di trasportatori automatici, incroci rulli/catene, ralle, navette, controlli di sagoma atti ad inserire ed estrarre le UDC (unit\u00e0 di carico) dal sistema, l'\"elettronica\", ovvero il quadro elettrico a terra contenente il computer con il software FMCS (flow material control system) attraverso il quale vengono impartite ed eseguite le liste di operazioni di IN e OUT portate ai quadri a bordo macchine per mezzo di PLC.\nIl trasloelevatore \u00e8 sostanzialmente un robot a tre assi che si muove vincolato ad una rotaia a terra (tipicamente di tipo ferroviario) ed una corrispondente in sommit\u00e0 (tipicamente un profilato commerciale) ed ha la capacit\u00e0 di depositare e prelevare le merci da/a una scaffalatura per trasferirle da/a le periferie.\nIl trasloelevatore per colli in cartone e/o cassettine in plastica \u00e8 identificato pi\u00f9 precisamente con il termine di \"Miniload\" e viene utilizzato per lo stoccaggio di minuterie, accessori, prodotti di piccole e medie dimensioni.\nRiguardo ai sistemi per pallet, nella maggior parte degli impianti ogni trasloelevatore percorre una corsia con moto rettilineo alternativo portando o prelevando nella/nelle testate le UDC.\nNon tutti i produttori infatti propongono i sistemi sterzanti, nei quali il trasloelevatore pu\u00f2 invece cambiare corsia mediante:\nCon i sistemi sterzanti si pu\u00f2 :\nClassificazione.\nI magazzini automatici si differenziano per:\nAltri tipi di sistemi automatici di magazzino.\nIl magazzino automatico a forcole per flusso pallet pu\u00f2 essere realizzato anche mediante carrelli elevatori senza conducente. In quel caso le macchine sono dotate di ruote sterzanti in vulkollan che scorrono su di un pavimento industriale (che nel caso di sistemi a corsie strette mediante carrelli bi/trilaterali deve rispondere a severi requisiti di planarit\u00e0 e resistenza all'usura).\nAnzich\u00e9 le guide in carpenteria a terra ed in sommit\u00e0, i carrelli bi/trilaterali sono guidati nelle corsie e nelle testate da diversi sistemi :\nQuesti impianti sono adatti a densit\u00e0 di stoccaggio vicine a quelli con trasloelevatori ma con cadenze pallet pi\u00f9 basse dei trasloelevatori. I carrelli bi/trilaterali possono prelevare e depositare le UDC in determinate posizioni a terra o su trespoli potendo cos\u00ec risparmiare sull'handling di testata e, a volte, semplificando il lay-out. \nCon una minore densit\u00e0 di stoccaggio ed una maggiore flessibilit\u00e0 di lay-out, i carrelli automatici possono essere anche di tipo contrappesato frontale (una derivazione del tipico \"muletto\") con corridoi di manovra intorno ai 4 metri e sollevamento fino a 4-5 metri oppure a forche retrattili con corridoi di manovra intorno ai 3 metri e sollevamenti maggiori fino a 7-8 metri con pallet leggeri.\nUn altro tipo di magazzino automatico per merci non palletizzate \u00e8 il \"Magazzino Verticale\".\nTrattasi di un armadio chiuso contenente due diversi tipi di handling:\nIl sistema di handling porta il vassoio o le caselle in una baia dove l'operatore pu\u00f2 consultare/inserire/prelevare gli oggetti contenuti."}
{"id": "291534", "revid": "110157", "url": "https://it.wikipedia.org/wiki?curid=291534", "title": "Blauen", "text": "Blauen (toponimo tedesco) \u00e8 un comune svizzero di 694 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "291537", "revid": "287204", "url": "https://it.wikipedia.org/wiki?curid=291537", "title": "Trasloelevatore", "text": "Trasloelevatore [in inglese: stacker crane (STC) o storage and retrieval machine -S/R machine] \u00e8 un particolare robot a tre assi utilizzato in ogni magazzino intensivo o magazzino automatico, con altezze superiori ai 12 metri (abitualmente si va da un minimo di 6 metri ad un massimo di 46 metri). \u00c8 composto da: \nLa rotaia pu\u00f2 variare dai 20\u00a0m ai 200\u00a0m di lunghezza. \nSolitamente hanno l'elettronica di controllo a bordo.\nTipologie.\nI trasloelevatori possono essere:\nInoltre possono essere multicorridoio, ovvero, il trasloelevatore pu\u00f2 passare da un corridoio all'altro tramite un ponte di trasbordo.\nPossono avere il sollevamento:\nStrutturalmente si differenziano in funzione dell'unit\u00e0 di carico che devono trasportare, sia per quanto riguarda il peso che le dimensioni.\nI trasloelevatori adibiti alla movimentazione di merci leggere vengono chiamati \"miniloader\".\nCaratteristiche tecniche.\nSia trasloelevatori pallet che miniload (trasloelevatori per scatole o cassette di plastica) possono essere a singola, doppia profondit\u00e0 ed in alcuni casi anche in tripla o quadrupla profondit\u00e0. Con profondit\u00e0 si intende il numero di scatole o cartoni disposti uno dietro l'altro. Con profondit\u00e0 uguali o superiori a 2 si aumenta la capacit\u00e0 di stoccaggio a scapito del flusso. Tale diminuzione di flusso \u00e8 dovuto alla riubicazione, presente solo in profondit\u00e0 superiore ad 1. La riubicazione consiste nel dover spostare delle scatole per poter prelevare materiale che si trova dietro di esse. Tali movimenti aumentano i tempi di lavoro del trasloelevatore diminuendone le prestazioni e quindi il flusso.\nGeneralmente le prestazioni sono in funzione delle unit\u00e0 di carico movimentate.\nPer i \"miniloads\", si hanno velocit\u00e0 di traslazione comprese tra i 4\u00a0m/s e i 6\u00a0m/s con accelerazioni massime di 2\u00a0m/s\u00b2, mentre sul sollevamento si pu\u00f2 arrivare a 2\u00a0m/s. Trasportano da 1 a 4 cassette per volta, con carichi di circa 50\u00a0kg/cassetta.\nPer i \"traslo\" pesanti (da 1.000\u00a0kg a 5.000\u00a0kg di portata), la velocit\u00e0 di traslazione varia da 2\u00a0m/s fino a 4,2\u00a0m/s con accelerazioni fino a 0,5\u00a0m/s\u00b2 con velocit\u00e0 di sollevamento che al massimo arrivano a 1\u00a0m/s, ma pi\u00f9 spesso si attestano intorno a 0,5\u00a0m/s. Trasportano 1 o 2 unit\u00e0 di carico (spesso pallet di tipo euro1) per volta. Le unit\u00e0 di carico possono anche essere di dimensioni personalizzate."}
{"id": "291541", "revid": "1833487", "url": "https://it.wikipedia.org/wiki?curid=291541", "title": "Pianta carnivora", "text": "Le piante carnivore (o piante insettivore) sono piante che intrappolano e consumano protozoi e animali, specialmente insetti e altri artropodi, al fine di ottenere i nutrienti essenziali per la loro crescita.\nTale singolare caratteristica \u00e8 il risultato di un adattamento ad ambienti quali paludi, torbiere o rocce affioranti, in cui il suolo, a causa della forte acidit\u00e0, \u00e8 scarso o completamente privo di nutrienti e, in particolare, d'azoto, che viene cos\u00ec integrato dalla pianta attraverso la digestione delle proteine animali.\nIl primo a scrivere un trattato sulle piante carnivore fu Charles Darwin nel 1875.\nEsistono circa 600 specie di piante carnivore diffuse in tutto il mondo distribuite in circa 12 generi e 5 famiglie.\nIn aggiunta alle citate, esistono in natura anche circa trecento specie di piante protocarnivore, divise in diversi generi, che possiedono alcune ma non tutte le caratteristiche per essere considerate vere carnivore.\nCaratteristiche generali.\nLe piante carnivore sono delle piante erbacee, che in risposta alla carenza di nutrienti propria del loro habitat, si sono adattate a ricavare le sostanze nutritive dalla digestione delle proteine degli animali. Questi vengono catturati per mezzo di trappole efficienti che derivano generalmente da foglie modificate.\nIl primo a coniare il termine di \"pianta carnivora\" fu Francis Ernest Lloyd nel 1942, mentre prima (e in alcuni casi ancora oggi) veniva utilizzato il termine di \"piante insettivore\". Poich\u00e9 queste piante non si nutrono soltanto di insetti, ma anche di altri artropodi o di altri piccoli animali, si \u00e8 ritenuto fosse pi\u00f9 corretto utilizzare il termine di \"piante carnivore\".\nVivono in ambienti estremi come le torbiere e in suoli acidi e privi di calcio, con una bassissima concentrazione di sostanze nutritive quali azoto, fosforo o potassio.\nLe piante carnivore presentano delle radici piuttosto piccole in relazione alle dimensioni delle piante. Questo \u00e8 dovuto al fatto che la pianta spende pi\u00f9 energia nella \"costruzione\" delle trappole e nella produzione degli enzimi digestivi, piuttosto che accrescere la biomassa radicale. In questo modo il compito di assorbire l'azoto e gli altri nutrienti \u00e8 affidato alle foglie piuttosto che alle radici.\nSono generalmente piante perenni, sebbene ne esistano anche di annuali. Molte vivono solo per pochi anni, mentre altre possono formare delle colonie per mezzo della formazione di stoloni.\nSono delle deboli competitrici nei confronti delle altre piante. Se, per esempio, il loro habitat subisce dei drastici cambiamenti, come l'essiccamento, vengono prontamente rimpiazzate dalle piante non carnivore, molto pi\u00f9 efficienti nel compiere la fotosintesi in ambienti \"normali\" rispetto alle carnivore.\nMeccanismi di intrappolamento.\nLe piante carnivore hanno sviluppato cinque diversi tipi di trappole per la cattura degli organismi di cui si nutrono. Queste sono:\nQueste trappole possono essere classificate anche come attive o passive, in base alla partecipazione della pianta alla cattura. Ad esempio, le piante di \"Triphyophyllum\" mostrano una trappola adesiva passiva, che secerne mucillagine ma non \u00e8 accompagnata da un movimento o sviluppo delle foglie in risposta alla cattura della preda. Al contrario le trappole adesive delle piante del genere \"Drosera\", sono considerate attive per la presenza di foglie che, con una rapida crescita cellulare, avvolgono la preda favorendone la digestione.\n\u00c8 interessante notare come i diversi tipi di trappola siano specializzati nella cattura di diversi tipi di prede: le piante con trappole adesive catturano piccoli insetti volanti, quelle con trappola ad ascidio sono in grado di predare insetti volanti di maggiori dimensioni, mentre la trappola a tagliola \u00e8 adatta a catturare insetti del suolo di dimensioni relativamente grandi.\nTrappola ad ascidio.\nQuesti tipi di trappole si sono evolute in modo indipendente almeno in quattro occasioni. Le pi\u00f9 semplici sono probabilmente quelle del genere \"Heliamphora\": in queste piante le trappole sono chiaramente il risultato di una modificazione delle foglie che hanno subito un arrotolamento con saldatura fra i margini.\nQueste piante sono originarie delle aree sudamericane ad intensa precipitazione e, di conseguenza, devono assicurarsi che l'ascidio non venga riempito eccessivamente dall'acqua piovana. Per risolvere il problema, la selezione naturale ha favorito l'evoluzione di uno scarico, simile a quello di un lavandino: un piccolo varco tra i margini fogliari incernierati che permette all'acqua in eccesso di fluire all'esterno dell'ascidio.\n\"Heliamphora\" \u00e8 un membro delle Sarraceniaceae, una famiglia del Nuovo Mondo cui appartengono altri due generi di piante carnivore: \"Sarracenia\", endemica della Florida, e \"Darlingtonia\", originaria della California. La \"Sarracenia purpurea subsp. purpurea\" ha una distribuzione pi\u00f9 estesa, spingendosi fino in Canada.\nNel genere \"Sarracenia\", il problema dell'eccessivo riempimento dell'ascidio viene risolto per mezzo della presenza di un opercolo: un'espansione della foglia che copre l'apertura del tubo, proteggendolo dalla pioggia. Probabilmente a causa di questo migliore riparo dall'acqua, le specie di \"Sarracenia\" riescono a secernere degli enzimi, come proteasi e fosfatasi, nel fluido digestivo nel fondo dell'ascidio, mentre le \"Heliamphora\" si affidano soltanto ad una digestione batterica. Questi enzimi digeriscono le proteine e gli acidi nucleici della preda, rilasciando amminoacidi e ioni fosfato, che vengono assorbiti dalla pianta.\nLa pianta cobra (\"Darlingtonia californica\") possiede un adattamento presente anche nella \"Sarracenia psittacina\" e in minor misura anche nella \"Sarracenia minor\": l'opercolo \u00e8 un rigonfiamento che chiude in parte l'apertura dell'ascidio. La sua cavit\u00e0 \u00e8 puntellata da areole che, prive di clorofilla, permettono alla luce di penetrare all'interno del tubo. Attraversando l'apertura posta nella regione inferiore dell'opercolo, gli insetti (in particolare le formiche), una volta all'interno, tentano di scappare utilizzando questa falsa uscita, fino a quando non cadono all'interno del tubo digestivo. Anche alcune giovani plantule di \"Sarracenia\" possiedono un lungo e sporgente opercolo; si ritiene quindi che la \"Darlingtonia\" rappresenti un caso di neotenia.\nIl secondo maggior gruppo di piante ad ascidio \u00e8 rappresentato dal genere \"Nepenthes\", le cui circa 100 specie possiedono degli ascidi sostenuti dalla parte finale di un viticcio che si sviluppa come un'estensione della nervatura principale della foglia. Molte specie cacciano insetti, sebbene le pi\u00f9 grandi, ed in particolare la \"Nepenthes rajah\", catturino occasionalmente piccoli mammiferi e rettili. Questi contenitori rappresentano infatti un'attraente fonte di cibo per piccoli insettivori. Per evitare catture accidentali la \"Nepenthes bicalcarata\" possiede due spine acuminate che proietta dalla base dell'opercolo verso l'entrata dell'ascidio e con le quali cerca di proteggersi dalle incursioni di questi mammiferi. Questa tesi, per\u00f2, non \u00e8 accettata da tutti i ricercatori.\nLe trappole ad ascidio si sono evolute almeno in altri due gruppi. \"Cephalotus follicularis\" \u00e8 una piccola pianta carnivora dell'Australia occidentale con ascidio a forma di mocassino. In questa specie il peristoma, l'orlo che borda l'apertura dell'ascidio, \u00e8 particolarmente pronunciato, secerne del nettare ed \u00e8 provvisto di sporgenze spinose nell'apertura che impediscono agli insetti intrappolati di fuoriuscire. La parete di molte piante con ascidi \u00e8 coperta da uno strato ceroso, scivoloso per gli insetti che vengono spesso attratti dal nettare secreto dal peristoma e dalla brillante colorazione antocianina, simile a quella dei fiori. Nella \"Sarracenia flava\", il nettare \u00e8 corretto con la coniina, un alcaloide tossico presente anche nella cicuta, che probabilmente incrementa l'efficienza della trappola intossicando la preda stessa.\nUn'altra carnivora con trappola ad ascidio \u00e8 la \"Brocchinia reducta\". Questa bromeliacea possiede, come l'ananas, un'urna formata da foglie cerose strettamente riunite alla base. In molte bromeliacee, l'acqua penetra e ristagna all'interno dell'urna che diventa habitat per rane, insetti e batteri azotofissatori di grande importanza per la pianta. Nella \"Brocchinia\", l'urna si \u00e8 specializzata come trappola per insetti, contenente una popolazione di batteri digestivi ed un rivestimento ceroso interno.\nTrappola adesiva.\nLe trappole adesive sono quelle in cui il meccanismo di intrappolamento si basa sulle propriet\u00e0 collose di una mucillagine secreta da apposite ghiandole presenti nelle foglie. Queste ghiandole possono essere piccole e praticamente invisibili a occhio nudo (come quelle del genere \"Pinguicula\") oppure lunghe e, in alcuni casi, mobili (come nel genere \"Drosera\"). Le trappole adesive si sono evolute indipendentemente almeno cinque volte nelle varie piante che le posseggono.\nNel genere \"Pinguicula\", le ghiandole sono brevi e sessili. Le foglie lucenti non fanno apparire queste piante particolarmente carnivore, ma in realt\u00e0 sono di fatto delle trappole estremamente efficaci per la cattura di piccoli insetti volanti (come i moscerini dei funghi), rispondendo alla cattura con una crescita relativamente rapida. Questo sviluppo tigmotropico pu\u00f2 produrre un arrotolamento della lamina fogliare (per evitare che la pioggia faccia scivolare via la preda dalla superficie della foglia) od un infossamento della superficie sotto la preda (per formare un pozzo digestivo poco profondo). \nIl genere \"Drosera\" comprende oltre 100 specie con trappole adesive attive, le cui ghiandole sono poste all'estremit\u00e0 di lunghi tentacoli che si muovono abbastanza rapidamente in risposta alla avvenuta cattura della preda. I tentacoli di \"Drosera burmannii\" sono capaci di curvarsi di 180\u00ba in quasi solo un minuto. Le \"Drosera\" sono estremamente cosmopolite e sono state rinvenute in tutti i continenti, ad eccezione dell'Antartide. In Italia vivono tre specie, \"D. rotundifolia\", \"D. intermedia\" e \"D. anglica\", pi\u00f9 facilmente rintracciabili nell'arco alpino o prealpino. La loro maggiore diversit\u00e0 si ha in Australia, la patria del grande sottogruppo delle drosere pigmee, come \"Drosera pygmaea\", e di specie tuberose come \"Drosera peltata\", che forma dei tuberi per sopravvivere ai caldi e secchi mesi estivi. Queste specie sono molto dipendenti dalla fonte di azoto rappresentata dagli insetti e generalmente sono prive di quegli enzimi, come la nitrato reduttasi, richiesti dalle piante per trasformare l'azoto del suolo in una forma organica assimilabile.\nAffine a \"Drosera\" \u00e8 il genere \"Drosophyllum\", che differisce per la modalit\u00e0 passiva di cattura: le foglie sono incapaci di rapidi movimenti o di crescere in risposta all'intrappolamento. Simili per comportamento, ma non imparentate con \"Drosophyllum\", sono le piante del genere \"Byblis\". \"Drosophyllum\" pu\u00f2 essere considerata un'eccezione tra le piante carnivore in quanto cresce in condizioni quasi desertiche, mentre tutte le altre sono tipiche delle paludi o delle aree tropicali.\nDati molecolari basati in particolare sulla produzione di plumbagina, indicano che la \"Triphyophyllum peltatum\", un'altra carnivora con trappola adesiva della famiglia Dioncophyllaceae, \u00e8 strettamente affine a \"Drosophyllum\", con cui forma parte di un ampio clade di piante carnivore e non, cui appartengono Droseraceae, Nepenthaceae, Ancistrocladaceae e Plumbaginaceae. Questa pianta \u00e8 considerata usualmente una liana, ma nella sua fase giovanile ha abitudini carnivore dovute, si pensa, ad una specifica richiesta di nutrienti essenziali per la sua fioritura.\nTrappola a scatto.\n\u00c8 probabilmente il meccanismo pi\u00f9 spettacolare, poich\u00e9 \u00e8 uno dei rari casi in cui un vegetale \u00e8 in grado di compiere dei movimenti talmente rapidi da farlo sembrare pi\u00f9 simile ad un animale. La caratteristica forma delle foglie (simili ad una bocca irta di denti acuminati) contribuisce poi a rendere l'effetto ancora pi\u00f9 appariscente. Esistono due tipologie di trappole a scatto, presenti ciascuna in un'unica specie: la venus acchiappamosche (\"Dionaea muscipula\") e l'aldrovanda (\"Aldrovanda vesiculosa\").\nL'Aldrovanda \u00e8 una pianta acquatica specializzata nella cattura di piccoli invertebrati; Dionaea \u00e8 invece terrestre e caccia soprattutto mosche ed altri insetti volanti. Le trappole sono molto simili: presentano delle foglie la cui regione terminale \u00e8 divisa in due lobi, incernierati lungo la nervatura centrale. Al loro interno si trovano dei peli innescanti sensibili al tatto (tre su ogni lobo nel caso della Dionaea; molti di pi\u00f9 nel caso dell'Aldrovanda). Quando i peli vengono piegati provocano l'apertura dei canali ionici nelle membrane delle cellule alla loro base, generando un potenziale d'azione che si propaga alle cellule della nervatura mediana. Queste cellule rispondono pompando nell'ambiente extra-cellulare ioni potassio. Questo pu\u00f2 causare perdita di acqua, che fuoriesce per osmosi, provocando il collasso delle cellule della nervatura, o pu\u00f2 portare ad una rapida crescita acida. La questione su quale sia il meccanismo d'azione \u00e8 ancora molto dibattuta, ma in ogni caso il risultato \u00e8 che i lobi, che sono mantenuti sotto pressione, si chiudono a scatto. Questo processo dura circa un secondo (molto meno se la pianta \u00e8 in buone condizioni).\nNella venus acchiappamosche, le chiusure futili (in risposta a gocce di pioggia od alla caduta di detriti) sono prevenute da una semplice memoria posseduta dalle foglie: per chiudersi sono infatti richiesti due stimoli distanti tra 0.5 e i 30 secondi. \u00c8 inoltre necessario che la stimolazione continui anche dopo la chiusura della foglia perch\u00e9 la digestione abbia inizio, in caso contrario la foglia si riapre dopo poche ore (una giornata circa). Stress continui delle trappole portano al deperimento della pianta, ne \u00e8 quindi sconsigliata la stimolazione.\nLo scatto delle foglie \u00e8 un tipico caso di tigmonastia, un movimento indiretto provocato dalla variazione di turgore delle cellule in risposta ad uno stimolo tattile. L'ulteriore stimolazione delle superfici interne dei lobi, generate dal dibattersi dell'insetto, induce questi a chiudersi sempre pi\u00f9 per avvolgere la preda (tigmotropismo). Saldandosi ermeticamente, i lobi formano una sorta di stomaco nel quale avviene la digestione, che dura da una a due settimane. Le foglie possono essere riutilizzate tre o quattro volte prima di diventare insensibili alla stimolazione e morire.\nTrappola ad aspirazione.\nLe trappole ad aspirazione sono esclusive del genere \"Utricularia\". Queste piante posseggono delle vescicole spesso sotterranee, a forma di sacco e chiamate utricoli, che pompando ioni verso l'esterno, provocano una fuoriuscita d'acqua per osmosi e la conseguente creazione di un vuoto parziale al loro interno. L'utricolo possiede una piccola apertura sigillata ermeticamente da una porta. Nelle specie acquatiche, la porta \u00e8 dotata di un paio di lunghi peli innescanti. Gli invertebrati acquatici (come le pulci d'acqua, \"Daphnia sp.\") che toccano questi peli provocano l'apertura della porta verso l'interno. Il rilascio del vuoto genera un risucchio che aspira l'acqua e la preda all'interno della vescicola, dove poi avviene la digestione. Le dimensioni degli utricoli variano da 1 a 4 mm.\nMolte specie di \"Utricularia\" - come l\"U. sandersonii\" - sono terrestri e si accrescono sui suoli fradici; i loro meccanismi di intrappolamento vengono attivati in maniera leggermente diversa. Le utricularie sono prive di radici, sebbene le specie terrestri posseggano steli d'ancoraggio che le ricordano. Le specie viventi nelle acque temperate producono delle gemme che, durante i freddi mesi invernali, si staccano dalla pianta con la sua morte e rimangono in quiescenza fino all'arrivo della primavera. L\"'U. macrorhiza\" crescendo regola il numero di vescicole in base al tipo di nutriente predominante nel suo habitat.\nTrappola a nassa.\nLe trappole a nassa sono tipiche delle \"Genlisea\", le \"piante cavaturaccioli\". In queste piante, che appaiono specializzate nella cattura di protozoi acquatici, una foglia modificata a forma di \"Y\" consente l'entrata alla preda, ma non l'uscita.\nCi\u00f2 avviene grazie alla presenza di peli diretti verso l'interno che forzano la preda a muoversi in una particolare direzione. Entrando nell'apertura a spirale che serpeggia attorno alle due braccia superiori della Y, le prede sono costrette a raggiungere inesorabilmente lo \"stomaco\", l'apparato digestivo posto nel braccio inferiore della Y. Si pensa che il movimento della preda sia favorito anche dall'acqua che scorre attraverso la trappola, producendo un risucchio simile a quello generato dalle vescicole delle Utricolarie. Probabilmente questi due tipi di trappole sono relazionati dal punto di vista evolutivo.\nStrutture simili a questo tipo di trappola sono riscontrabili in \"Sarracenia psittacina\" e \"Darlingtonia californica\".\nPiante semi-carnivore.\nPer essere considerata una carnivora completa, una pianta deve essere in grado di attirare, uccidere e digerire le prede, traendo beneficio dall'assorbimento dei prodotti della digestione (in particolare amminoacidi e azoto). Esistono, quindi, diversi gradi di carnivorosit\u00e0: da piante \"non-carnivore\", a \"semi-carnivore\", fino ad arrivare alle carnivore vere e proprie, tra cui sono comprese sia quelle con trappole semplici e non specializzate, come in \"Heliamphora\", sia quelle con meccanismi complessi ed evoluti, riscontrabili ad esempio nella venus acchiappamosche.\nPiante semi-carnivore di particolare interesse sono le \"Roridula\" e \"Catopsis berteroniana\"; quest'ultima \u00e8 una bromeliacea come la \"Brocchinia\", ma mentre questa \u00e8 in grado di produrre la fosfatasi, la \"C. bertoroniana\" non \u00e8 capace di sintetizzare nessun tipo di enzima digestivo (le prede scivolano dentro le urne possedute da queste piante e vengono digerite dai batteri presenti al loro interno).\nLe \"Roridula\" mostrano un'intricata relazione con le loro prede. Analogamente alle \"Drosera\", le piante di questo genere presentano delle foglie adesive con ghiandole secernenti mucillagine, ma non beneficiano direttamente dell'insetto catturato. Infatti, grazie ad una simbiosi mutualistica con cimici predatrici (\"Miridae: Pameridea\"), che si nutrono degli insetti intrappolati, la pianta assorbe i nutrienti derivati dai loro escrementi.\nAlcune specie di Martyniaceae (gi\u00e0 Pedaliaceae), come l\"'Ibicella lutea\", possiedono foglie adesive che intrappolano insetti ma non \u00e8 stato dimostrato che esse siano carnivore. Similmente, i semi della \"borsa del pastore\" (\"Capsella bursa-pastoris\"), le urne della \"Paepalanthus bromelioides\", le brattee della \"Passiflora foetida\" e gli steli delle infiorescenze ed i sepali di \"Stylidium spp.\" appaiono catturare ed uccidere le prede, ma la loro classificazione come carnivore \u00e8 tuttora in discussione.\nLa produzione di specifici enzimi digestivi (proteasi, fosfatasi, ribonucleasi, ecc.) viene usata certe volte come criterio diagnostico per la carnivorosit\u00e0. Tuttavia, questo metodo escluderebbe alcuni generi come \"Byblis\", \"Heliamphora\" e \"Darlingtonia\", generalmente accettati come carnivori, ma che in realt\u00e0 presentano una simbiosi con dei batteri muniti di enzimi utili per la digestione delle prede. Il dibattito sulla definizione basata sull'attivit\u00e0 enzimatica apre una questione riguardante la \"Roridula\": non vi sono chiare ragioni per cui una pianta con batteri simbionti che, in seguito alla cattura, trae beneficio da essi possa essere considerata carnivora, mentre il possesso di insetti simbionti escluda questa possibilit\u00e0.\nSistematica.\nLa classificazione scientifica delle piante carnivore, ed in generale di tutte le piante a fiore, \u00e8 in continua evoluzione.\nNel sistema Cronquist, le famiglie Droseraceae e Nepenthaceae sono incluse nell'ordine Nepenthales, in base alla simmetria radiale dei loro fiori e del tipo di trappola per la cattura degli insetti. Anche la famiglia delle Sarraceniaceae viene posta in quest'ordine.Le Byblidaceae, Cephalotaceae e Roridulaceae appartengono all'ordine Saxifragales mentre le Lentibulariaceae alle Scrophulariales.\nCon le moderne classificazioni, come quella dell'Angiosperm Phylogeny Group, le famiglie a cui appartengono le piante carnivore sono rimaste le medesime ma hanno subito una ridistribuzione all'interno dei vari ordini. il genere \"Drosophyllum\" viene considerato appartenere ad una famiglia monotipica, le Drosophyllaceae, che si discosta dalle Droseraceae e che probabilmente \u00e8 pi\u00f9 strettamente affine alle Dioncophyllaceae.\nDi seguito \u00e8 riportata una classificazione aggiornata dei generi che includono sia le piante carnivore che le semi-carnivore:\nEvoluzione.\nLa ricostruzione dell'evoluzione delle piante carnivore \u00e8 difficoltosa a causa della esiguit\u00e0 dei ritrovamenti fossili. Sono stati trovati davvero pochi reperti, consistenti soprattutto in semi o pollini. Ci\u00f2 \u00e8 dovuto al fatto che le piante carnivore sono erbacee, quindi non possiedono strutture facilmente fossilizzabili quali cortecce o legni. In ogni caso, le trappole non si sarebbero conservate comunque.Alcune indicazioni sugli adattamenti evolutivi di queste piante possono essere dedotte dalla struttura delle trappole attuali.\nLe trappole ad ascidio sono evidentemente derivate da foglie arrotolate. I tessuti vascolari della \"Sarracenia\" lo dimostrano abbastanza chiaramente: la \"chiglia\" che corre lungo il fronte della trappola \u00e8 formata da una serie di fasci vascolari, rivolti verso destra e verso sinistra, come predetto dalla fusione del margine fogliare. Anche le trappole adesive mostrano un semplice gradiente evolutivo che va dalle foglie collose non-carnivore, attraverso lo stadio di adesive passive sino alle forme attive. Dati molecolari mostrano che il clade \"Dionaea\"-\"Aldrovanda\" \u00e8 strettamente correlato a \"Drosera\", ma le trappole possedute dai due generi sono cos\u00ec diverse che la supposizione che le trappole a scatto derivino da trappole adesive dotate di veloce motilit\u00e0 e quindi non pi\u00f9 dipendenti dal meccanismo della adesivit\u00e0 \u00e8 dibattuta.\nEsistono oltre specie di Angiosperme, ma di queste solo circa 600 sono considerate carnivore. Le vere carnivore si sono probabilmente evolute in modo indipendente almeno in dieci occasioni; tuttavia, alcuni di questi gruppi indipendenti sembrano discendere da un recente progenitore comune con predisposizione alla carnivorosit\u00e0. Alcuni gruppi (Ericales e Caryophyllales) sembrano essere un terreno particolarmente fertile per lo sviluppo di adattamenti carnivori, sebbene nel caso delle Ericales questo potrebbe essere dovuto all'ecologia del gruppo piuttosto che alla sua morfologia, dal momento che la maggior parte delle specie di Ericali crescono in habitat a basso contenuto di nutrienti, come le brughiere e le paludi.\nSi presume che tutte le varie tipologie di trappole siano modificazioni di una struttura di base simile: le foglie ricoperte di peli. Queste (o meglio le ghiandole pilifere) sono idonee alla cattura ed al trattenimento delle gocce di pioggia nelle quali possono proliferare dei batteri. Gli insetti che atterrano sulla foglia possono impantanarsi a causa della tensione superficiale dell'acqua, e cos\u00ec soffocare. I batteri, iniziando un processo di decomposizione, rilasciano i nutrienti derivati dalla carcassa, che la pianta riesce ad assorbire tramite le sue foglie. Questa nutrizione fogliare pu\u00f2 essere osservata in molte piante non-carnivore. Negli ambienti poveri di nutrienti, le piante che mostrarono una migliore capacit\u00e0 di intrappolamento di insetti o d'acqua, ebbero un vantaggio selettivo poich\u00e9 hanno avuto accesso a pi\u00f9 nutrienti rispetto alle piante con minore efficienza. L'acqua piovana pu\u00f2 essere raccolta nelle concavit\u00e0 delle foglie, e ci\u00f2 pu\u00f2 aver portato alla comparsa delle trappole ad ascidio. In alternativa, gli insetti possono essere catturati da foglie adesive producenti mucillagine, che portarono alla formazione delle trappole a \"carta moschicida\".\n\u00c8 possibile che le trappole ad ascidio si siano evolute semplicemente attraverso una pressione selettiva che ha causato un aumento della depressione nelle foglie concave, seguita dalla saldatura dei margini e dalla conseguente perdita dei peli ad eccezione del fondo, dove impediscono alla preda di risalire in superficie.\nLe trappole a nassa della \"Genlisea\" possono essere considerate ascidi costituiti da una foglia a forma di Y, che successivamente si sono specializzati per impedire l'uscita della preda dalla struttura; oppure possono essere considerate delle trappole ad aspirazione in cui le protrusioni che guidano la preda formano qualcosa di pi\u00f9 efficace rispetto alle reti ad \"imbuto\" ritrovate in molte utricolarie acquatiche. Qualunque sia la sua origine, la forma elicoidale della trappola \u00e8 un adattamento che porta sia ad un aumento della superficie di intrappolamento, sia alla possibilit\u00e0 di cattura in tutte le direzioni quando la pianta cresce sepolta dal muschio.\nL'origine delle trappole ad aspirazione \u00e8 pi\u00f9 difficile da spiegare. Esse potrebbero essere derivate da ascidi che, venendo sommersi, si sono specializzati per la cattura di prede acquatiche, come fa attualmente la \"Sarracenia psittacina\". Negli ascidi subaerei le prede possono scappare dalla trappola volando o arrampicandosi ma ci\u00f2 viene spesso impedito dalla presenza di cera sulla superficie interna della trappola e dai tubi stretti. Una trappola acquatica potrebbe aver portato, come in \"Utricularia\", allo sviluppo di un coperchio formante la porta di una proto-vescicola. In seguito, questa divenne attiva con l'evoluzione di un vuoto parziale al suo interno, che si libera grazie al contatto della preda con i peli innescanti posti sulla porta della vescicola.\nA livello evolutivo, le trappole adesive includono anche le trappole a scatto dell\"Aldrovanda\" e della \"Dionaea\". La produzione di mucillagine collosa \u00e8 presente in molti generi non-carnivori, cosicch\u00e9 non \u00e8 difficile capire come si siano evolute le trappole passive in \"Byblis\" e \"Drosophyllum\".\nLe trappole attive richiedono una maggiore spiegazione. I rapidi movimenti delle foglie possono essere causati da una rapida crescita o da un cambiamento di turgore nelle cellule, che ne causa l'espansione o la contrazione per la veloce alterazione del loro contenuto d'acqua. Le trappole a lento movimento, come quelle di \"Pinguicula\" sfruttano la crescita rapida, mentre \"Dionea\" utilizza il cambiamento di turgore cellulare, che \u00e8 cos\u00ec rapido che la sostanza adesiva \u00e8 divenuta superflua e quindi non viene pi\u00f9 prodotta. Inoltre le ghiandole per la produzione della colla (cos\u00ec evidenti in \"Drosera\") si sono tramutate nei denti e nei peli innescanti della trappola a \"tagliola\"; un esempio di come la selezione naturale possa trasformare le strutture preesistenti per adibirle a nuove funzioni.\nRecenti analisi tassonomiche delle relazioni tra le Caryophyllales indicano che le Droseraceae, \"Triphyophyllum\", Nepenthaceae e \"Drosophyllum\", taxa strettamente imparentati, sono parte di un ampio clade che include gruppi non-carnivori quali Tamarix, Ancistrocladaceae, Polygonaceae e Plumbaginaceae. \u00c8 interessante notare che le foglie del \"Tamarix\", cos\u00ec come quelle di parecchie Plumbaginaceae (p.es. \"Limonium\"), possiedono ghiandole specializzate nella secrezione di sali, che possono essere state cooptate per la secrezione di altre sostanze quali proteasi e mucillagini. Alcune delle Plumbaginaceae (p.es. \"Ceratostigma\") presentano sullo stelo anche delle ghiandole vascolarizzate che secernono mucillagine sul calice e sono d'aiuto per la disseminazione e per la protezione dei fiori dall'attacco di insetti parassiti. Anche le Balsaminaceae (come il genere \"Impatiens\"), molto affini alle Sarraceniaceae ed alle \"Roridula\", presentano sullo stelo delle ghiandole simili, che sembrano omologhe ai tentacoli di molti generi di piante carnivore. \u00c8 quindi probabile che la carnivorosit\u00e0 si sia evoluta da una funzione protettiva pi\u00f9 che direttamente da una nutrizionale.\nLe uniche trappole che si discostano dalla discendenza da foglie pelose o strutture affini, sono quelle delle bromeliacee carnivore (\"Brocchinia\" e \"Catopsis\"). Queste piante hanno utilizzato le loro urne, parti fondamentali della struttura di una bromeliacea, per un nuovo scopo, affidandosi alla produzione di cera e di altre \"armi\" tipiche delle carnivore.\nEcologia e modello di carnivorosit\u00e0.\nLe piante carnivore per quanto molto diffuse sono abbastanza rare. Si trovano quasi esclusivamente in habitat quali paludi e torbiere, dove i nutrienti del suolo sono estremamente limitanti mentre luce solare e acqua sono facilmente disponibili. Solo in tali estreme condizioni lo sviluppo di attitudini carnivore risulta favorito al punto da renderne ovvio l'adattamento.\nLa carnivora archetipica, la venus acchiappamosche, cresce in condizioni ambientali estreme. Il suolo nel quale si sviluppa contiene livelli di azoto e calcio molto bassi rispetto al normale. Ci\u00f2 costituisce un problema perch\u00e9 l'azoto \u00e8 essenziale per la sintesi proteica ed il calcio per irrigidire la parete cellulare. Risultano bassi anche i livelli di fosfato, utile per la sintesi degli acidi nucleici, e di ferro, per la produzione della clorofilla. Il suolo inoltre spesso \u00e8 saturo d'acqua e ci\u00f2 favorisce la formazione di ioni tossici, come l'ammonio (NH4+), e rende il pH abbastanza acido, da 4 a 5. Lo ione ammonio, se presente a basse concentrazioni pu\u00f2 essere utilizzato dalla pianta come fonte di azoto, ma ad alte concentrazioni diventa tossico e pu\u00f2 causare dei danni.\nL'habitat delle piante carnivore \u00e8 caldo, soleggiato e costantemente umido; in esso la pianta entra in una relativamente piccola competizione con la bassa copertura prodotta dal muschio del genere \"Sphagnum\".\nSebbene questo tipo di habitat sia tipico della maggior parte delle piante carnivore, tanto che queste hanno la popolare reputazione di essere piante di palude, esistono alcune carnivore che vivono in ambienti atipici. \"Drosophyllum lusitanicum\", per esempio, vive nelle aree marginali attorno al deserto, mentre la \"Pinguicula vallisneriifolia\" \u00e8 comune nei dirupi calcarei.\nNel 1984 J. Givnish \"et alii\", studiando la \"Brocchinia reducta\", proposero un modello basato sull'analisi costi/benefici che spiegasse perch\u00e9 le carnivore siano cos\u00ec spesso ristrette ai siti fradici, soleggiati e poveri di nutrienti e siano invece cos\u00ec rare in altri ambienti meno stressanti.\nIn tutti i casi studiati, la carnivorosit\u00e0 permette alle piante di accrescersi e di riprodursi utilizzando gli animali come fonte di azoto, fosforo e (possibilmente) potassio, quando le fonti usuali presenti nel suolo sono scarse o assenti. Esistono comunque diversi gradi di dipendenza dalla preda animale. Le drosere pigmee non sono capaci di usare i nitrati del suolo perch\u00e9 sono prive degli enzimi necessari (in particolare la nitrato reduttasi) e cos\u00ec dipendono quasi interamente dalla cattura della preda. \"Pinguicula vulgaris\" riesce a sfruttare le fonti inorganiche d'azoto meglio di quelle organiche, ma una miscela di entrambe porta ad una crescita migliore di quella che potrebbe avvenire adoperandone una sola. Le utricularie europee sembrano in grado di utilizzare in uguale misura entrambe le fonti. Le prede animali, quindi, suppliscono alla carenza di nutrienti nel suolo, ma in misura differente nelle differenti specie.\nIn generale, le piante usano le loro foglie per intercettare la luce solare. L'energia luminosa serve per ridurre l'anidride carbonica dell'aria attraverso gli elettroni dei legami chimici dell'acqua, producendo zuccheri (ed altra fitomassa) e liberando ossigeno durante il processo di fotosintesi. Nelle foglie avviene anche la respirazione cellulare, necessaria per la produzione di energia chimica, derivata dalla degradazione della fitomassa. Questa energia, accumulata temporaneamente sotto forma di ATP, \u00e8 indispensabile per far avvenire quelle reazioni metaboliche che sono alla base della vita delle cellule di tutti gli esseri viventi. La respirazione cellulare ha come prodotto finale la CO2, che viene immessa nell'atmosfera.\nAffinch\u00e9 possa crescere, \u00e8 necessario che la pianta fotosintetizzi pi\u00f9 di ci\u00f2 che consuma con la respirazione. Infatti, se avvenisse il contrario, la pianta degraderebbe gradualmente la sua biomassa fino a morire. Il potenziale di crescita di una pianta \u00e8 quindi dato dal valore netto della fotosintesi, uguale alla biomassa totale acquisita con la fotosintesi meno la biomassa consunta dai processi respiratori. Un'attenta analisi del rapporto costo-beneficio \u00e8 importante per capire e spiegare la carnivorosit\u00e0 delle piante.\nNelle piante carnivore, le foglie non sono usate solo per la fotosintesi, ma anche come trappole. Sfortunatamente, cambiando la forma della foglia per ottenere una trappola migliore, viene diminuita l'efficienza fotosintetica (per esempio, gli ascidi tendono ad essere eretti verticalmente e solo l'opercolo pu\u00f2 intercettare direttamente la luce).La pianta deve spendere energia supplementare anche per la formazione di strutture non-fotosintetiche come ghiandole, peli, sostanze adesive e per la produzione di enzimi digestivi. La fonte di energia adoperata \u00e8 sempre l'ATP e ci\u00f2 implica un aumento della respirazione cellulare rispetto alla sua biomassa. Quindi, una pianta carnivora dovr\u00e0 diminuire la fotosintesi ed incrementare la respirazione, ottenendo un potenziale di crescita basso a causa degli alti costi richiesti dalla carnivorosit\u00e0.\nIl vantaggio della carnivorosit\u00e0 consiste nell'essere in grado di sfruttare l'azoto e il fosforo presenti nelle prede e consentire quindi alla pianta di crescere meglio sui terreni poveri di queste sostanze. In particolare un apporto supplementare di azoto e fosforo rende la fotosintesi pi\u00f9 efficiente, in quanto essa dipende dalla capacit\u00e0 della pianta di sintetizzare grandi quantit\u00e0 dell'enzima ricco di azoto rubisco (ribulosio-1,5-difosfato carbossilasi/ossigenasi), che \u00e8 la proteina pi\u00f9 abbondante sulla terra.\n\u00c8 intuitivamente chiaro che la \"Dionea\" \u00e8 pi\u00f9 carnivora rispetto alla \"Triphyophyllum peltatum\": la prima possiede una trappola a scatto attiva a tempo pieno, la seconda presenta una trappola adesiva passiva \"part-time\". L'energia spesa per la costruzione ed il mantenimento della propria trappola \u00e8 una misura idonea per calcolare la carnivorosit\u00e0 della pianta.\nUsando questa misura dell'investimento in carnivorosit\u00e0 si pu\u00f2 ipotizzare un modello. Nella \"figura 1\" \u00e8 mostrato il grafico dell'assorbimento di anidride carbonica (potenziale di crescita) in rapporto alla respirazione della trappola (investimento in carnivorosit\u00e0) per una foglia in un terreno soleggiato e che non contiene alcun elemento nutritivo.\nLa respirazione si presenta come una linea retta che scende al di sotto dell'asse orizzontale (produzione di anidride carbonica). La fotosintesi lorda \u00e8 una linea curva al di sopra dell'asse orizzontale: all'aumentare dell'investimento aumenta la fotosintesi della trappola, dal momento che la foglia riceve un maggior apporto di azoto e fosforo.\nComunque questo vantaggio non dura per sempre. In realt\u00e0 altri fattori (come l'intensit\u00e0 della luce o la concentrazione di anidride carbonica) possono risultare pi\u00f9 limitanti per la fotosintesi di quanto non lo sia l'apporto di azoto e fosforo. Ne consegue che un ulteriore incremento dell'investimento in carnivorosit\u00e0 non si tradurr\u00e0 in una migliore crescita della pianta. Affinch\u00e9 la pianta sopravviva l'assorbimento netto dell'anidride carbonica, e quindi il potenziale di crescita della pianta, deve essere positivo. C'\u00e8 un ampio margine di investimento in cui ci\u00f2 avviene, con un \"optimum\" diverso da zero. Le piante che investono pi\u00f9 o meno di questo \"optimum\" assumeranno una quota di anidride carbonica maggiore o minore di quella della ipotetica pianta ottimale, e quindi cresceranno meno bene. Queste piante andranno incontro ad uno svantaggio selettivo. Con un investimento nullo in carnivorosit\u00e0 anche la crescita sar\u00e0 nulla, poich\u00e9 una pianta non-carnivora non potr\u00e0 sopravvivere in un habitat dove il suolo \u00e8 assolutamente privo di nutrienti. In natura, per\u00f2, nessun habitat \u00e8 cos\u00ec stressante, cos\u00ec anche alcune piante non-carnivore possono vivere in alcuni habitat propri delle carnivore. In particolare, lo \"Sphagnum\" \u00e8 in grado di assorbire in maniera molto efficiente le piccole quantit\u00e0 di nitrati e fosfati presenti nella pioggia, e stabilisce inoltre rapporti simbiotici con i cianobatteri azotofissatori.\nIn un habitat con abbondanti nutrienti ma poca luce (\"figura 2\"), la curva della fotosintesi lorda sar\u00e0 pi\u00f9 bassa e pi\u00f9 piatta, perch\u00e9 la luce sar\u00e0 pi\u00f9 limitante dei nutrienti. Una pianta \"pu\u00f2\" crescere ad investimento zero in carnivorosit\u00e0; inoltre, questo \u00e8 anche l\"'optimum\" d'investimento per la pianta perch\u00e9 ogni impiego d'energia per la formazione di trappole riduce il valore di fotosintesi netta e quindi la crescita della pianta, rispetto ad una che ottiene i suoi nutrienti soltanto dal suolo.\nLe piante carnivore si collocano tra questi due estremi: in ambienti in cui la luce e l'acqua sono fattori poco limitanti e dove al contempo i nutrienti presenti nel suolo risultano pi\u00f9 limitanti, l\"'optimum\" di investimento in carnivorosit\u00e0 sar\u00e0 pi\u00f9 alto, e quindi l'adattamento carnivoro sar\u00e0 pi\u00f9 vantaggioso.\nLa maggiore evidenza per questo modello \u00e8 data dal fatto che le piante carnivore tendono a svilupparsi in habitat dove acqua e luce sono abbondanti e dove la competizione \u00e8 relativamente bassa: la tipica zona paludosa. Le carnivore che crescono in altri habitat richiedono maggiori garanzie per sopravvivere: il \"Drosophyllum lusitanicum\" cresce in condizioni di scarsit\u00e0 d'acqua, ma esige molta pi\u00f9 luce e minore competizione della maggior parte delle altre piante carnivore. La \"Pinguicula valisneriifolia\" cresce su terreni con alti livelli di calcio, ma richiede una forte illuminazione e una minore competizione rispetto alla maggior parte delle altre pinguicule.\nIn generale, le piante carnivore sono scarsamente competitive, perch\u00e9 investono troppo pesantemente in strutture che non risultano vantaggiose in habitat ricchi di nutrienti. Esse sopravvivono perch\u00e9 sono in grado di sottoporsi a stress nutrizionali molto pi\u00f9 alti rispetto alle non-carnivore: hanno successo dove altre piante falliscono. Infatti, le carnivore stanno ai nutrienti come i cactus stanno all'acqua. La carnivorosit\u00e0 risulta vantaggiosa solo quando lo stress nutritivo \u00e8 molto alto e la luce \u00e8 abbondante. Quando queste condizioni non si verificano, alcune piante sono in grado di fare temporaneamente a meno della carnivorosit\u00e0. \u00c8 il caso di alcune specie di \"Sarracenia\" che in inverno producono foglie piatte, non carnivore, dette filloidi. In questa stagione infatti i livelli di luce sono pi\u00f9 bassi rispetto all'estate e quindi la luce risulta pi\u00f9 limitante dei nutrienti, il che rende la carnivorosit\u00e0 meno vantaggiosa. La mancanza di insetti per le basse temperature accentua inoltre il problema. Qualsiasi danno accada ai nuovi ascidi in via di formazione pu\u00f2 impedirne la continuazione dello sviluppo, favorendo invece la produzione di filloidi da parte della pianta: la produzione di una trappola difettosa e inefficiente non vale l'energia impiegata per costruirla.\nMolte altre carnivore vanno in dormienza in alcune stagioni: le drosere tuberose si tramutano in tubero durante la stagione secca; le utricularie producono delle gemme invernali (turioni) e foglie non-carnivore vengono generate da molte pinguicule e dal \"Cephalotus follicularis\" nella stagione meno favorevole. \"Utricularia macrorhiza\" regola la produzione delle trappole in base alle condizioni chimiche dell'acqua ed all'abbondanza stagionale delle sue prede. La carnivorosit\u00e0 \"part-time\" nella \"Triphyophyllum peltatum\" \u00e8 dovuta ad un inusuale alto fabbisogno di potassio in un determinato momento del ciclo vitale della pianta, poco prima della fioritura.\nPi\u00f9 una pianta \u00e8 carnivora, pi\u00f9 \u00e8 probabile che il suo habitat sia convenzionale. La \"Venus acchiappamosche\" vive in un habitat molto stereotipato e specializzato, laddove piante meno carnivore (\"Byblis\", \"Pinguicula\") si trovano in habitat pi\u00f9 inusuali (cio\u00e8 quelli tipici per le non-carnivore). \"Byblis\" e \"Drosophyllum\" provengono entrambe da regioni relativamente aride e sono entrambe delle carnivore passive, possedendo palesemente le forme di trappola a pi\u00f9 basso mantenimento. La Dionea filtra le proprie prede usando i dentelli sul bordo della trappola, per non sprecare pi\u00f9 energia nel digerire di quella restituita dal contenuto calorico delle prede. In ogni situazione evolutiva essere il pi\u00f9 pigri possibile paga, perch\u00e9 l'energia pu\u00f2 essere investita nella riproduzione, e per quanto concerne l'evoluzione della specie, ai benefici a breve termine nella riproduzione sopravanzeranno sempre benefici a lungo termine in qualsiasi altro campo.\nLa carnivorosit\u00e0 paga molto raramente: perfino le stesse piante carnivore la evitano quando la luce \u00e8 poco intensa o quando vi sono fonti pi\u00f9 facili di nutrienti, usando cos\u00ec le caratteristiche carnivore solo se sono richieste in un determinato periodo o solo per la cattura di una preda particolare. In natura si hanno pochissimi habitat cos\u00ec stressanti da indurre l'assimilazione della biomassa tramite la creazione di peli ghiandolari e specifici enzimi. Molte piante beneficiano occasionalmente delle proteine animali in decomposizione sulle foglie, ma \u00e8 raro che tale comportamento carnivoro sia notato da un osservatore casuale.\nLe bromeliacee mostrano molto bene dei pre-adattamenti alla carnivorosit\u00e0; comunque, solo una o due specie possono venire classificate come vere carnivore. La maggior parte delle bromeliadi sono epifite, e la maggior parte delle epifite cresce parzialmente all'ombra sui rami degli alberi. \u00c8 da notare che la \"Brocchinia reducta\" si accresce invece sul terreno. Per la loro forma ad urna, le bromeliacee trarrebbero un gran beneficio dai nutrienti derivati dall'ingresso delle prede al loro interno. In questo senso, molte bromeliacee sono delle probabili carnivore, ma i loro habitat sono troppo bui affinch\u00e9 si possano evolvere i riconoscibili caratteri carnivori.\nComunit\u00e0 degli ascidi.\nSebbene gli ascidi servano per la cattura e la digestione delle prede, in essi si possono sviluppare delle comunit\u00e0 costituite principalmente da larve di ditteri, ragni, formiche ed acari.\nNel 1992 fu condotto uno studio sulle comunit\u00e0 presenti all'interno degli ascidi di \"Nepenthes ampullaria\" che dimostr\u00f2 l'esistenza di una complessa catena alimentare, in cui sono presenti diversi livelli trofici. Sono infatti presenti organismi saprofagi, filtratori, detritivori e predatori e ogni gruppo \u00e8 rappresentato da pi\u00f9 specie.\nAll'interno delle trappole delle \"Nepenthes\" sono presenti degli organismi, detti \"nepenthebionti\", che sono totalmente dipendenti dagli ascidi in almeno uno stadio della loro vita. Si tratta principalmente di larve di ditteri, tra cui \"Culex rajah\" e \"Toxorhynchites rajah\", il cui nome specifico \u00e8 dovuto al fatto che essi si ritrovano solo all'interno degli ascidi di \"N. rajah\".\nLe relazioni tra questi organismi e la pianta non sono ancora del tutto note. Non \u00e8 chiaro se vi sia un semplice rapporto di commensalismo o se esistano dei rapporti mutualistici.\nRiproduzione.\nCome tutte le piante, anche le carnivore possono riprodursi sia sessualmente sia asessualmente.\nLa riproduzione asessuata avviene mediante la produzione di gemme o tramite la divisione dei rizomi.\nLa riproduzione sessuata avviene mediante la formazione di fiori, che una volta fecondati origineranno i semi. Alcune specie sono ermafrodite, essendo presenti nel loro fiore sia stami sia pistilli, mentre altre sono dioiche, quindi esistono piante maschili e piante femminili. In alcune specie, come in \"D. capensis\", \u00e8 possibile l'autofecondazione, ma nella maggior parte delle piante essa \u00e8 impedita da meccanismi diversi.\nPoich\u00e9 nella maggior parte delle piante carnivore l'impollinazione \u00e8 affidata agli insetti, esse hanno dovuto sviluppare dei sistemi che impedissero l'uccisione degli impollinatori. Nelle sarracenie il fiore si sviluppa prima che vengano prodotti i nuovi ascidi dopo il riposo invernale, mentre in \"Dionaea\" il fiore si trova all'apice di un lungo stelo che lo allontana dalle trappole, la cui produzione viene interrotta durante la fioritura. Altre piante producono dei fiori i cui colori o il cui profumo attirano degli insetti di dimensioni tali da non poter essere catturati.\nColtivazione.\nSebbene le diverse specie di piante carnivore abbiano differenti richieste in termini di esposizione, umidit\u00e0, terreno etc., esse condividono alcune caratteristiche comuni.\nLa maggior parte delle carnivore richiede acqua piovana, o acqua distillata o deionizzata per osmosi inversa.\nLe acque comuni posseggono infatti minerali (in particolare sali di calcio) che possono rapidamente uccidere la pianta. Ci\u00f2 \u00e8 dovuto al fatto che la maggior parte delle specie carnivore si \u00e8 evoluta in suoli acidi e poveri di nutrienti e di conseguenza si tratta di piante estremamente calcifughe e molto sensibili ad un eccesso di nutrienti nel terreno. Dal momento che la maggior parte di queste piante vive nei pantani, quasi tutte sono molto intolleranti ai suoli asciutti. Eccezioni sono costituite dalle drosere tuberose che richiedono un periodo di riposo estivo secco, e dal \"Drosophyllum\" che richiede condizioni pi\u00f9 secche della maggior parte delle altre carnivore.\nLe piante carnivore coltivate in esterno generalmente catturano insetti pi\u00f9 che a sufficienza per far fronte alle proprie necessit\u00e0 di nutrienti. Una pianta carnivora che non cattura insetti morir\u00e0 raramente, ma la sua crescita sar\u00e0 ridotta. In caso di carenza si possono somministrare manualmente insetti per integrare la dieta della pianta; la somministrazione di altro tipo di nutrienti, come per esempio pezzi di carne, pu\u00f2 portare alla morte della trappola e dell'intera pianta.\nMolte piante carnivore richiedono un ambiente soleggiato, che render\u00e0 il loro aspetto migliore poich\u00e9 le incoraggia a sintetizzare pigmenti antocianini rossi e violacei. Molte specie, ad eccezione delle specie di \"Nepenthes\" e \"Pinguicula\", amano la luce solare diretta purch\u00e9 non sia troppo intensa, tipica delle giornate estive pi\u00f9 calde.\nLa maggior parte delle carnivore vive nelle paludi e alcune in habitat tropicali e quindi necessitano di una elevata umidit\u00e0. Su piccola scala, questa condizione pu\u00f2 essere ottenuta posizionando la pianta in un ampio sottovaso riempito di acqua o semplicemente vaporizzando la pianta giornalmente. Le piccole specie di \"Nepenthes\" crescono bene in larghi terrari.\nMolte carnivore dei climi temperati, sebbene non sopportino il forte gelo, possono essere poste all'esterno per la maggior parte dell'anno. Le \"Nepenthes sp.\", essendo tropicali, richiedono invece una temperatura dai 20 ai 30 \u00b0C per sopravvivere.\nLe carnivore necessitano di un appropriato suolo povero di nutrienti. Molte di esse apprezzano una mistura di torba acida di \"Sphagnum\" e sabbia orticola o perlite in rapporto 3:1. La \"fibra coir\", ricavata dalle noci di cocco, \u00e8 un accettabile sostituto della torba, essendo inoltre pi\u00f9 ecologica non sfruttando le torbiere naturali. Le \"Nepenthes\" cresceranno meglio in un compost per orchidee costituito da bark sminuzzato (40%), substrato di \"Sphagnum\" (30%) e perlite (30%).\nIronicamente, le piante carnivore sono esse stesse suscettibili alle infestazioni da parte di insetti parassiti, quali gli afidi o le cocciniglie. Anche se le piccole infestazioni possono essere rimosse direttamente con le mani, le pi\u00f9 grandi richiedono l'intervento di insetticidi. L'alcol isopropilico \u00e8 un efficiente insetticida topico; il diazinone, invece, \u00e8 un eccellente insetticida non sistemico che viene ben tollerato da molte carnivore, cos\u00ec come il malathion, l'acephate e l'imidacloprid.\nSebbene gli insetti possano causare dei problemi, il pericolo maggiore per la coltivazione delle carnivore \u00e8 rappresentato dalla botrite, o muffa grigia, una malattia causata dal fungo parassita \"Botrytis cinerea\". Questi prospera in condizioni caldo-umide e pu\u00f2 essere un problema durante l'autunno. In una certa misura, le piante carnivore temperate si possono proteggere da questo patogeno, ponendole in un ambiente fresco e ben ventilato in autunno e rimuovendo prontamente ogni foglia morta. Se questi accorgimenti risultassero inutili, si pu\u00f2 intervenire con l'uso di un fungicida rameico. Altra malattia fungina molto comune tra le piante carnivore \u00e8 l'oidio. Questa patologia colpisce soprattutto il \"Cephalotus follicularis\" e pu\u00f2 essere curata irrorando la pianta con un anticrittogamico a base di zolfo. \nPer i neofiti, le pi\u00f9 facili carnivore da coltivare sono sicuramente quelle provenienti dalle zone freddo-temperate. Queste piante cresceranno bene se lasciate sempre all'esterno, in pieno sole, sia in inverno (se la temperatura non scende frequentemente sotto i 5\u00a0\u00b0C, altrimenti \u00e8 necessario utilizzare una serra fredda) sia in estate. Vanno poste in un ampio vaso con un sottovaso pieno di acqua d'osmosi inversa o piovana durante l'estate e mantenute umide d'inverno. Fra le specie pi\u00f9 comuni ricordiamo:\nAnche la Dionea crescer\u00e0 bene in queste condizioni ma avr\u00e0 bisogno di maggiori attenzioni: anche se ben trattata, spesso soccombe se la muffa grigia non viene tenuta sotto controllo. Alcune \"Nepenthes\" di pianura sono molto facili da coltivare finch\u00e9 si provveder\u00e0 a fornir loro delle condizioni caldo-umide costanti, determinate dalla posizione all'aperto e da vaporizzate regolari o dalla presenza di una vaschetta d'acqua in prossimit\u00e0 del vaso.\nInfine, ritornando alla Dionea, poich\u00e9 una volta terminata la digestione all'interno della trappola possono rimanere antiestetici rimasugli della preda, alcuni coltivatori spruzzano dell'acqua distillata vaporizzata sulla stessa inibendo il meccanismo di chiusura, per avere cos\u00ec la possibilit\u00e0 di rimuovere i resti con una pinzetta.\nInfluenza nei media.\nNarrativa.\nFin dai tempi della loro scoperta, le piante carnivore hanno suscitato un grande interesse da parte degli autori di romanzi d'avventura, dell'orrore e opere simili, specialmente con ambientazioni esotiche. Non di rado le piante carnivore appaiono di proporzioni tali da essere pericolose per l'essere umano, nonch\u00e9 dotate di tentacoli capaci di avviluppare una preda di passaggio. Queste storie potrebbero avere origine da presunti fatti di cronaca (mai verificati e altamente improbabili), come quello riportato il 26 settembre del 1920 da \"The American Weekly\", secondo cui una pianta carnivora avrebbe divorato una ragazza in Madagascar nel 1878 (la stessa rivista riport\u00f2 un fatto analogo che sarebbe avvenuto nel 1925 nelle Filippine).\nDal mito della pianta carnivora derivano probabilmente anche altre celebri \"piante assassine\"; in particolare si possono citare i trifidi del romanzo di fantascienza \"Il giorno dei trifidi\" di John Wyndham, dal quale \u00e8 stato tratto il film \"L'invasione dei mostri verdi\". I trifidi della storia sono piante capaci di sradicarsi e spostarsi da sole, uccidendo le vittime con una coda come quella dello scorpione che porta un pungiglione velenoso. Il romanzo lascia nel mistero se i trifidi siano o meno intelligenti.\nNel secondo breve racconto \"Fioritura di una strana orchidea\" contenuto in \"Il bacillo rubato e altri casi\", raccolta di racconti di fantascienza di Herbert George Wells, pubblicata nel 1895 dalla giovane ma gi\u00e0 affermata casa editrice londinese Methuen &amp; Co. Wells affronta il tema del vampirismo, riproposto nella letteratura gotica da John Polidori nel 1819 e consacrato definitivamente, quasi ottant'anni dopo, nel 1897 da Bram Stoker. L'idea geniale di Wells sta nel separarsi da quello che lo stereotipo del personaggio di Dracula, introducendo un insolito tema, quello della pianta-vampiro, dimostrando ancora una volta la capacit\u00e0 di spaziare con l'immaginazione, per creare qualcosa di completamente nuovo.\nIn un romanzo della serie fantasy di Deltora di Emily Rodda vi sono piante carnivore chiamate \"grippers\" (gripper = \"colui che stringe, afferra\"). Assomigliano a bocche dentate che crescono nella terra, coperte da foglie simili a quelle dei cavoli e che si aprono per farvi cadere la vittima che ci mette i piedi sopra, considerate pericolose per le persone.\nNel romanzo \"Vita di Pi\" di Yann Martel, Pi arriva su un'isola di alghe che poi scoprir\u00e0 essere carnivore."}
{"id": "291544", "revid": "1222", "url": "https://it.wikipedia.org/wiki?curid=291544", "title": "Piante carnivore", "text": ""}
{"id": "291546", "revid": "125868837", "url": "https://it.wikipedia.org/wiki?curid=291546", "title": "Capo di Stato", "text": "Il capo di Stato \u00e8 la persona o il gruppo di persone poste al vertice dello Stato, i cui effettivi poteri, tuttavia, variano notevolmente secondo la forma di governo adottata: dalla titolarit\u00e0 di tutti i pubblici poteri (come avviene nello stato assoluto), all'esercizio di funzioni di governo fino ad un ruolo quasi esclusivamente cerimoniale.\nPu\u00f2 essere il titolare della sovranit\u00e0, come avveniva negli ordinamenti del passato, o un organo della persona giuridica titolare della sovranit\u00e0 (lo Stato-persona, dove \u00e8 un soggetto unitario), come avviene, invece, negli ordinamenti attuali. Soltanto nel primo caso, dunque, il capo dello Stato \u00e8 un sovrano nel senso proprio del termine, sebbene questo titolo venga utilizzato anche per designare gli altri capi di Stato monarchici, compresi quelli con un ruolo puramente cerimoniale.\nAl di l\u00e0 dei poteri effettivamente attribuiti, in tutti i sistemi politici il capo dello Stato ha il ruolo di personificare l'unit\u00e0, la continuit\u00e0, la legittimit\u00e0 dello Stato, ruolo che \u00e8 stato efficacemente descritto da Charles de Gaulle, con riferimento al presidente della Repubblica francese, dicendo che egli incarna \"une certaine id\u00e9e de la France\" (\"una certa idea della Francia\").\nMonarchie e repubbliche.\nTradizionalmente gli stati si distinguono in monarchie e repubbliche, secondo la natura del capo di Stato. In passato la distinzione si basava su chi deteneva effettivamente il potere supremo: una sola persona, nel caso della monarchia, una pluralit\u00e0 di persone nel caso della repubblica. Negli stati moderni, invece, la distinzione ha perso molta della sua importanza, essendo pi\u00f9 rilevante quella basata sulla forma di stato e governo adottata. Negli Stati di tipo liberaldemocratico la forma di governo pu\u00f2 essere monarchia o repubblica parlamentare, repubblica presidenziale o semipresidenziale, monarchia costituzionale o repubblica direttoriale. Sono repubbliche anche gli stati comunisti, mentre gli stati autoritari e totalitari possono essere monarchie (come l'Italia fascista o la Spagna franchista) o repubbliche (come la Germania nazista e la gran parte delle dittature militari odierne), sebbene, in tutti questi casi, sia difficile scorgere analogie con le repubbliche e monarchie liberaldemocratiche che vadano oltre l'aspetto puramente formale. Sono invece oggi molto rare le monarchie assolute e del tutto scomparse le repubbliche aristocratiche (possibile eccezione pu\u00f2 essere Samoa ma si tratta di monarchia parlamentare elettiva).\nIn generale, secondo la dottrina odierna, sono considerate repubbliche gli Stati dove il capo di Stato, organo monocratico o collegiale, rappresenta il popolo, dal quale \u00e8 eletto direttamente oppure indirettamente, attraverso suoi rappresentanti (di solito il parlamento). Nelle monarchie, invece, il capo di Stato, persona fisica titolare della sovranit\u00e0 o organo monocratico della persona giuridica titolare della sovranit\u00e0, non rappresenta il popolo.\nA questa differenza se ne aggiungono altre che, tuttavia, non sono sempre presenti e, quindi, non valgono da sole quale criterio distintivo:\nStoricamente si nota una netta tendenza al passaggio dalla monarchia alla repubblica, tanto che attualmente gli stati sono in grande maggioranza repubbliche. Permane la monarchia in alcuni stati europei o extraeuropei in cui ha una lunga tradizione, mentre sono rari i casi di stati di recente indipendenza che hanno adottato la forma monarchica. Va per\u00f2 fatto notare come studi e ricerche abbiano messo in luce che nelle classifiche degli Stati meglio governati al mondo e con la migliore situazione democratica vi siano per la maggioranza monarchie.\nStruttura.\nCapi di Stato monarchici.\nNelle monarchie il capo di Stato \u00e8 la persona fisica o l'organo monocratico della persona giuridica titolare della sovranit\u00e0 ed \u00e8 genericamente denominato monarca, anche se nei singoli stati assume denominazioni specifiche: re (la pi\u00f9 diffusa), imperatore, principe, granduca, sultano, emiro ecc.; correlativamente la monarchia prende il nome di regno, impero, principato, granducato, sultanato, emirato ecc. Alcuni di questi titoli hanno anche una controparte femminile - regina, imperatrice, principessa, granduchessa ecc. - che designa sia la moglie del monarca, sia il monarca di sesso femminile (il cui marito, peraltro, solitamente non porta i corrispondenti titoli maschili ma, per lo pi\u00f9, il titolo di principe consorte).\n\u00c8 considerato, a tutti gli effetti, capo di Stato monarchico anche il Papa nel suo ruolo temporale di sovrano dello Stato della Citt\u00e0 del Vaticano e della Santa Sede.\nCapi di Stato repubblicani.\nNelle repubbliche il capo dello Stato pu\u00f2 essere un organo monocratico o collegiale. Nel primo caso ha oggi quasi ovunque il titolo di presidente della repubblica o presidente federale (in certe federazioni, ad esempio quella tedesca) o semplicemente \"presidente\", ad esempio negli Stati Uniti.\nIl capo dello Stato \u00e8 un collegio nelle repubbliche direttoriali, nel qual caso \u00e8 detto direttorio (e direttori i suoi membri) potendo, peraltro, assumere denominazioni specifiche nei vari ordinamenti (ad esempio, in Svizzera, Consiglio federale). \u00c8 collegiale anche il capo degli stati comunisti, dove assume varie denominazioni: consiglio di stato, praesidium o comitato permanente del parlamento ecc. Dove il capo di Stato \u00e8 collegiale, il presidente del collegio svolge alcune delle funzioni protocollari e cerimoniali che altrove sono svolte dal capo dello Stato monocratico.\nCasi particolari.\nVi sono stati nei quali il capo dello Stato ha una configurazione particolare; si possono ricordare:\nAccesso alla carica.\nL'accesso alla carica di capo di Stato avviene in modo diverso nelle repubbliche e nelle monarchie. Va peraltro tenuto presente che, tanto nelle une quanto nelle altre, l'accesso alla carica pu\u00f2 anche avvenire con la forza, grazie ad un colpo di Stato.\nNelle monarchie.\nNelle monarchie il potere viene assunto attraverso:\nNelle repubbliche.\nIl capo di Stato repubblicano, monocratico o collegiale, \u00e8 sempre elettivo.\nIl capo di Stato monocratico pu\u00f2 essere eletto:\nL'elezione popolare diretta o attraverso i grandi elettori \u00e8 tipica delle repubbliche presidenziali e semi-presidenziali, anche se non mancano eccezioni, e tende ad attribuire un rilevante peso politico al presidente eletto, che emerge come rappresentante diretto del popolo, senza la mediazione del parlamento. Vi sono, peraltro, repubbliche nelle quali il presidente, pur eletto direttamente dal popolo e dotato sulla carta di poteri pi\u00f9 incisivi del capo di Stato parlamentare, ha di fatto un ruolo non dissimile da quest'ultimo. Per l'elezione del presidente pu\u00f2 essere richiesta la maggioranza assoluta (come negli Stati Uniti) o semplice (come in Francia). Quando nessun candidato ottiene la maggioranza prescritta, alcuni ordinamenti ricorrono ad una seconda votazione popolare (ballottaggio) dove \u00e8 sufficiente la maggioranza relativa; vari sono i criteri per l'ammissione dei candidati al ballottaggio: tutti quelli che hanno partecipato al primo turno, i due pi\u00f9 votati (\u00e8 la formula pi\u00f9 diffusa, adottata, ad esempio, in Francia), tutti quelli che hanno conseguito una certa percentuale di voti ecc. Altri ordinamenti, invece, demandano tale scelta al parlamento (cos\u00ec negli Stati Uniti).\nL'elezione parlamentare \u00e8 tipica delle repubbliche parlamentari e tende ad attribuire al presidente eletto un ruolo politicamente neutrale, tanto pi\u00f9 che le costituzioni ne prevedono l'elezione con maggioranza qualificata (ad esempio dei 2/3 o dei 3/4), anche se, di solito, dopo un certo numero di votazioni senza che nessun candidato abbia raggiunto tale maggioranza, \u00e8 sufficiente la maggioranza assoluta.\nIl capo dello Stato collegiale pu\u00f2 essere eletto dal parlamento (come nel caso del Consiglio federale svizzero e del capo dello Stato collegiale degli stati comunisti) o direttamente dal popolo (come il Consiglio Nazionale di Governo uruguaiano tra il 1952 e il 1967).\nI requisiti per l'elezione a capo dello Stato sono di solito pi\u00f9 restrittivi di quelli per l'elezione dei membri del parlamento: spesso \u00e8 prescritta un'et\u00e0 minima superiore (ad esempio, in Italia, 50 anni, contro i 40 per l'elezione al Senato della Repubblica e i 25 per l'elezione alla Camera dei deputati); la Costituzione degli Stati Uniti richiede per il presidente, oltre la cittadinanza fin dalla nascita, anche la residenza sul suolo americano per almeno quattordici anni prima della elezione. Quando il presidente \u00e8 eletto direttamente dal popolo, i requisiti per l'elettorato attivo sono di norma gli stessi delle elezioni parlamentari.\nDurata del mandato.\nIl monarca rimane in carica per tutta la vita, salvo che vi rinunzi con un atto che prende il nome di abdicazione.\nAl di fuori dei casi eccezionali di presidenti a vita, il capo di Stato repubblicano, monocratico o collegiale, rimane invece in carica per un periodo limitato di tempo, stabilito dalla costituzione. La durata del mandato si aggira sui 4-5 anni quando il capo di Stato detiene anche il potere esecutivo, mentre \u00e8 maggiore (per lo pi\u00f9 6-7 anni) nei sistemi parlamentari. Dove il presidente della repubblica \u00e8 eletto dal parlamento la durata del mandato presidenziale \u00e8 sempre superiore a quella della legislatura per evitare che lo stesso parlamento possa eleggere due presidenti: in questo modo viene accentuata l'indipendenza del capo dello Stato dal parlamento e, quindi, la sua neutralit\u00e0.\nAlcuni ordinamenti, specie presidenziali (come quello statunitense) e semi-presidenziali, limitano a due i mandati presidenziali consecutivi, sicch\u00e9 il presidente pu\u00f2 ricandidarsi una sola volta (salvo che il precedente mandato e quello per cui si candida non siano consecutivi).\nNormalmente la carica di capo dello Stato \u00e8 considerata il culmine della carriera politica, cos\u00ec i presidenti cessati dalla carica tendono a non assumere altre cariche politiche; in certi ordinamenti, peraltro, sono di diritto membri a vita della camera alta (in Italia, ad esempio, sono senatori a vita).\nSupplenza.\nNelle repubbliche.\nLe funzioni del presidente della repubblica, in caso di assenza o impedimento, possono essere svolte:\nDove \u00e8 prevista la figura del vicepresidente, lo stesso pu\u00f2 essere eletto simultaneamente al presidente (\u00e8 il caso degli Stati Uniti dove si vota su candidature congiunte, il cosiddetto \"ticket\"), eletto separatamente o nominato dal presidente dopo la sua elezione; vi sono anche ordinamenti in cui i vicepresidenti sono due (ad esempio, in Costa Rica). \u00c8 generalmente previsto che, in caso di morte o impedimento permanente del presidente, il vicepresidente gli succeda nella carica, portando a termine il suo mandato. Oltre a fungere da vicario del presidente, il vicepresidente \u00e8 membro del gabinetto presidenziale anche se il suo ruolo varia, secondo gli ordinamenti e la statura politica dello stesso vicepresidente, da compiti puramente cerimoniali alla partecipazione alla direzione politica del governo. In certe repubbliche presidenziali, sul modello degli Stati Uniti, il vicepresidente \u00e8 presidente di diritto della camera alta.\nIl problema della supplenza del capo dello Stato non si pone laddove questo \u00e8 un organo collegiale. Il collegio, per\u00f2, pu\u00f2 avere, accanto al presidente, uno o pi\u00f9 vicepresidenti che lo sostituiscono in caso di assenza o impedimento.\nNelle monarchie.\nNelle monarchie la supplenza del capo dello Stato pu\u00f2 rendersi necessaria non solo in caso di assenza o impedimento ma anche, se la carica \u00e8 ereditaria, in caso di minore et\u00e0 o incapacit\u00e0 del sovrano, nonch\u00e9 in caso di \"interregno\", ossia estinzione della linea di successione del sovrano in attesa che ne venga stabilita una nuova. Si parla, in questi casi, di \"reggenza\" e le funzioni del sovrano possono essere svolte, secondo gli ordinamenti, da un organo monocratico (il reggente), un organo collegiale (il Consiglio di Reggenza) o entrambi; la titolarit\u00e0 di tali organi \u00e8 per lo pi\u00f9 attribuita a membri della famiglia reale (erede al trono, madre o padre del sovrano ecc.)\nUna parziale supplenza del papa \u00e8 esercitata dal Collegio dei Cardinali e dal cardinale camerlengo durante la \"sede vacante\", ossia il periodo di tempo che intercorre tra la morte o la rinuncia di un papa e l'elezione del suo successore.\nFunzioni.\nFunzioni di diritto internazionale.\nLa \"politica nazionale\" non \u00e8 sempre frutto dell'organo di direzione politica: nelle monarchie costituzionali e nelle repubbliche parlamentari, dove il Capo dello Stato non \u00e8 organo responsabile del governo, la \"politica nazionale\" e funzione anche della rappresentanza della Nazione e dell'unita nazionale.\nPer questi motivi, la responsabilit\u00e0 politica del Governo nella politica estera (che si esprime in poteri propri, nonch\u00e9 nella proposta ministeriale degli atti del Capo dello Stato) non esclude l'esercizio di un potere di rappresentanza esterna del capo dello Stato, il cui ruolo internazionale \u00e8 contemplato da apposite norme costituzionali.\nFunzioni giurisdizionali.\nIl Capo di Stato in alcuni Paesi \u00e8 il capo della magistratura e nomina i magistrati (es: in Italia, il Presidente della Repubblica presiede Consiglio Superiore della Magistratura). Di solito pu\u00f2 concedere la grazia e commutare le pene.\nFunzioni Esecutive:\nEsso non detiene un particolare potere esecutivo, soprattutto nelle Monarchie, dove si limita a rappresentare lo stato, ma esso pu\u00f2 assumere i poteri esecutivi solo in determinati casi, delineati dalla Costituzione di una nazione\nImmunit\u00e0.\nSecondo il diritto internazionale, un capo di Stato gode dell'immunit\u00e0 diplomatica e non pu\u00f2 essere processato al di fuori della sua giurisdizione, nemmeno al termine del mandato. Un Paese sovrano in altre parole non pu\u00f2 arrestare o condannare il capo di uno Stato estero. La norma vale anche in presenza di crimine contro l'umanit\u00e0.\nLe Costituzioni stabiliscono reati e modalit\u00e0 per i quali pu\u00f2 essere processato un capo di Stato. Nell'ordinamento italiano, il capo di Stato \u00e8 perseguibile solamente per alto tradimento e attentato alla Costituzione."}
{"id": "291551", "revid": "104458", "url": "https://it.wikipedia.org/wiki?curid=291551", "title": "Metzerlen-Mariastein", "text": "Metzerlen-Mariastein (toponimo tedesco; fino al 2002 Metzerlen) \u00e8 un comune svizzero di 910 abitanti del Canton Soletta, nel distretto di Dorneck.\nGeografia fisica.\n\u00c8 uno dei comuni della valle di Leimental.\nMonumenti e luoghi d'interesse.\nVi sorge l'abbazia di Mariastein."}
{"id": "291555", "revid": "4106", "url": "https://it.wikipedia.org/wiki?curid=291555", "title": "Metzerlen", "text": ""}
{"id": "291559", "revid": "339392", "url": "https://it.wikipedia.org/wiki?curid=291559", "title": "Universit\u00e0 di Pennsylvania", "text": ""}
{"id": "291563", "revid": "116944", "url": "https://it.wikipedia.org/wiki?curid=291563", "title": "Battaglia di Calatafimi", "text": "La battaglia di Calatafimi fu la prima battaglia avvenuta nel corso della spedizione dei mille.\nVenne combattuta il 15 maggio 1860 in localit\u00e0 Pianto dei Romani, a poca distanza dall'abitato di Calatafimi tra i Garibaldini, affiancati da volontari siciliani, e circa 3.000 militari dell'esercito delle Due Sicilie inquadrati nella colonna mobile del generale Francesco Landi.\nStoria.\nLo sbarco a Marsala e l'avanzata garibaldina.\nDopo lo sbarco a Marsala dell'11 maggio, le truppe garibaldine si spinsero verso l'interno, venendo rinforzate complessivamente da un migliaio di volontari siciliani alla Masseria Rampagallo il 12 maggio e a Salemi il 13 e 14 maggio.\nI volontari siciliani erano in gran parte giovani e venivano soprannominati \"picciotti\" o \"giovincelli\", gli uomini delle \"squadre\" erano campagnoli robusti vestiti con pelli di pecora non conciate e uniti agli altri figli dei contadini pi\u00f9 agiati formavano un insieme pittoresco senza esperienza militare e senza disciplina, armato di fucili ad acciarino e tromboni, tuttavia il fatto che insorgessero produsse un grande effetto morale sui soldati regi, in particolare sui loro comandanti troppo impressionabili.\nL'organizzazione iniziale dei Cacciatori delle Alpi stabilita a Talamone il 7 maggio dall'ordine del giorno n. 1 della spedizione, e articolata su sette compagnie Cacciatori pi\u00f9 la compagnia Carabinieri genovesi venne sostanzialmente modificata con la creazione di tre nuove compagnie e la suddivisione delle truppe su due battaglioni, agli ordini rispettivamente di Nino Bixio e del siciliano Giacinto Carini. Da parte borbonica il Luogotenente del Re per la Sicilia, tenente generale Paolo Ruffo, principe di Castelcicala richiese urgentemente come rinforzi tre battaglioni di Cacciatori da sbarcare a Marsala, per intrappolare i \"filibustieri\" garibaldini e gli insorti siciliani tra due fuochi in collaborazione con la colonna mobile del generale Landi, gi\u00e0 presente nella zona di Alcamo con compiti antisbarco e antirivolta.\nTuttavia i rinforzi richiesti (che furono in realt\u00e0 le 16 compagnie \"d'\u00e9lite\" dei Reggimenti 1\u00ba \"Re\", 3\u00ba \"Principe\", 5\u00ba \"Borbone\" e 7\u00ba \"Napoli\") partirono in ritardo da Gaeta, e invece di sbarcare a Marsala il 13 maggio giunsero direttamente a Palermo solo il giorno 14, vanificando la manovra di accerchiamento. Visto il ritardo, il principe di Castelcicala aveva comunque a quel punto gi\u00e0 predisposto il movimento dell'8\u00ba Battaglione Cacciatori\u00a0\u2013 di guarnigione a Trapani\u00a0\u2013 per raggiungere la brigata Landi nella zona di Calatafimi, una posizione strategicamente rilevante per il controllo della limitata rete viaria della Sicilia occidentale, all'incrocio delle due sole strade carrozzabili della zona, ossia la strada militare Trapani-Palermo e la strada proveniente da Marsala e Salemi. Gi\u00e0 il 13 le Guide di Garibaldi avevano individuato le posizioni dei borbonici i quali, se pur sapevano a loro volta della presenza di insorti e invasori nella zona di Salemi, non ne conoscevano la effettiva forza o le intenzioni.\nDopo due giorni di stasi a Salemi, dove Garibaldi si proclam\u00f2 dittatore della Sicilia, all'alba del 15 maggio ordin\u00f2 alle sue truppe di muovere verso il paese di Vita, sulla strada per Calatafimi.\nLe forze in campo.\nGaribaldini.\nLe truppe agli ordini di Garibaldi erano composte in larga parte da veterani degli originari Cacciatori delle Alpi della seconda guerra d'indipendenza, con recente esperienza di combattimento, ma anche numerosi giovani rivoluzionari e studenti, solo sommariamente addestrati all'uso delle armi durante la navigazione e nei giorni immediatamente successivi allo sbarco. L'armamento individuale era costituito da vecchi moschetti ad avancarica tipo Brown Bess riconvertiti con rigatura della canna e accensione a luminello, molto deteriorati e di funzionamento incerto. Scarsissima era la disponibilit\u00e0 di munizioni da fucile: nonostante gli sforzi del Direttore d'Artiglieria della spedizione Orsini, che aveva perfino attrezzato un improvvisato laboratorio di confezionamento munizioni sul piroscafo Piemonte durante la navigazione, i Cacciatori delle Alpi disponevano di 10 o 15 cartucce a testa alla vigilia della battaglia. Facevano eccezione i pochi Carabinieri genovesi, dotati delle loro eccellenti carabine di precisione di fabbricazione svizzera e con abbondanti munizioni. Le artiglierie, provenienti dal Forte Santo Stefano di Talamone e cedute dal governatore di Orbetello maggiore Giorgini, unitamente ad un certo quantitativo di munizioni e di fucili, erano raffazzonate e\u00a0\u2013 con l'eccezione del cannone da 4 libbre\u00a0\u2013 prive di affusti campali, ma erano per lo meno dotate di munizionamento sufficiente.\nL'organizzazione interna e le tattiche di impiego delle compagnie Cacciatori avrebbero dovuto seguire il modello dell'esercito piemontese, come in qualche modo ambiguamente indicato dallo stesso Garibaldi nell'ordine del giorno del 7 maggio: \u00abL'organizzazione \u00e8 la stessa dell'Esercito Italiano, a cui apparteniamo\u00bb. Tuttavia la modesta qualit\u00e0 dei fucili, la penuria di munizioni e l'approssimativo addestramento di parte dei volontari (bilanciato per\u00f2 dal loro grande entusiasmo e spirito combattivo) fecero s\u00ec che le procedure di impiego prescritte dallo stesso Garibaldi fossero invece decisamente orientate sull'assalto alla baionetta, come indicato nell'ordine del giorno n. 5 del 10 maggio: \u00abBisogna esser ben parchi di tiri e ricorrere, se si debba pugnare, allo spediente pi\u00f9 spiccio della baionetta\u00bb. Un vantaggio importante era nella qualit\u00e0 di larga parte degli ufficiali, che a partire dallo stesso Garibaldi avevamo quasi tutti esperienza di combattimento al comando di volontari contro truppe regolari.\nEsisteva tuttavia un rovescio della medaglia, ossia la difficolt\u00e0 di controllare gli indisciplinati volontari in combattimento e la presenza di forti contrasti di personalit\u00e0 tra alcuni comandanti, esacerbata dai modi bruschi del Capo di stato maggiore Sirtori e il temperamento iroso e violento di Bixio, che solo l'innegabile carisma personale di Garibaldi riusciva a mantenere sotto controllo. I volontari siciliani erano un misto di guardie armate al servizio dei maggiorenti locali che avevano aderito alla rivolta antiborbonica (tra cui Stefano Triolo barone di Sant'Anna, Michele Martino Fardella barone di Mokarta, Salvatore Li Destri barone di Rain\u00f2) e di semplici contadini guidati dai capi-popolo locali, ma in ambedue i casi erano praticamente privi di una qualsiasi esperienza e inquadramento di tipo militare e solo sommariamente armati con vecchie armi da fuoco quando non armati di soli bastoni o utensili agricoli.\nGaribaldi in questa fase non fece distribuire armi ai volontari siciliani, sia per la esiguit\u00e0 della disponibilit\u00e0 di fucili, sia per la pessima impressione ricavata dai 14 volontari liberati dalle carceri di Marsala, che disertarono tutti la prima notte portando seco i fucili appena ricevuti. Il 1\u00ba Battaglione dei Cacciatori delle Alpi non prese parte attiva alla battaglia se non nelle parti finali, rimanendo in riserva. La maggior parte dei volontari siciliani non raggiunse il campo di battaglia all'inizio del combattimento e si limit\u00f2 ad osservare gli eventi dalle colline circostanti, con l'eccezione di circa 150 uomini che parteciparono al combattimento con tiro di fucileria dalla distanza, schierati in ordine aperto alla destra della linea di battaglia dei garibaldini. Questa apparente diserzione provoc\u00f2 risentimento tra molti Cacciatori delle Alpi, ma era probabilmente inevitabile e lo stesso Garibaldi lod\u00f2 comunque il coraggio \u00abdei pochi siciliani che ci accompagnarono\u00bb.\nLe truppe erano cos\u00ec inquadrate:\nVolontari siciliani.\nErano stimati complessivamente tra i 1000 ed i 1500 uomini, tra i quali:\nReal Esercito delle Due Sicilie.\nL'armamento individuale della fanteria borbonica era qualitativamente migliore di quello dei garibaldini ma sostanzialmente analogo come tipologia e datazione, essendo anch'esso costituito dai vecchi moschetti ad avancarica cosiddetti \"di Antico Modello\" da 40 e 38 pollici derivati dal modello 1777 francese, riconvertiti con rigatura della canna e accensione a luminello. Solo i Cacciatori a cavallo disponevano dei nuovi fucili da 38 pollici e i Cacciatori a piedi dei nuovi e precisi fucili da 32 pollici mod.1850 belgi. Le artiglierie borboniche erano invece nettamente superiori a quelle garibaldine, ma la ridottissima disponibilit\u00e0 (quattro pezzi da montagna, di cui solo due entrarono in combattimento) vanific\u00f2 sostanzialmente questo vantaggio.\nIl livello di addestramento alle manovre era considerato buono, come anche buono dimostr\u00f2 di essere il morale nel corso della battaglia, ma mancava sia per la truppa sia per la maggioranza degli ufficiali qualsiasi effettiva esperienza di combattimento se non operazioni di polizia per disperdere bande male organizzate e poco combattive di insorti. L'organizzazione dei reparti e le tattiche di impiego erano sostanzialmente quelle del periodo napoleonico ma con un'attenzione particolarmente rilevante alle truppe leggere adatte a operare in formazioni aperte su terreni accidentati, come era ragionevole aspettarsi da un esercito con compiti prevalentemente di sicurezza interna su un territorio largamente impervio e scarso di strade come quello del Regno delle due Sicilie.\nLe truppe erano cos\u00ec inquadrate:\nDa parte borbonica partecip\u00f2 allo scontro la sola Colonna Sforza, di circa 600 uomini, cos\u00ec costituita:\nManovre preliminari.\nDopo i due giorni di sosta a Salemi per radunare i volontari siciliani e riorganizzare la spedizione, Garibaldi si trov\u00f2 ad affrontare una difficile scelta. Contrariamente alle attese, l'insurrezione in Sicilia non era ancora generalizzata e le milizie radunate da Rosolino Pilo erano gi\u00e0 state pressoch\u00e9 interamente disperse dalle truppe borboniche. La scelta a quel punto era tra il muovere verso l'interno dell'isola lungo le strade secondarie che partivano da Salemi in direzione est verso Santa Ninfa e Corleone per cominciare una campagna di guerriglia oppure muovere direttamente a nord sulla strada Salemi-Vita-Calatafimi e impegnare le forze borboniche l\u00e0 dislocate, con l'obiettivo di sbloccare la strada per Palermo. La scelta ricadde su questa opzione pi\u00f9 aggressiva, e all'alba del 15 maggio i Cacciatori delle Alpi si misero in movimento da Salemi verso Vita, che fu raggiunta verso le ore 10. L\u00ec sostarono un paio d'ore, mentre Garibaldi e il suo Stato maggiore si spingevano oltre per riconoscere le posizioni borboniche, per riprendere la marcia verso le 12. Raggiunto il ciglio della vallata, il 2\u00ba Battaglione si schier\u00f2 a est della strada sul Monte Pietralunga, con la 8\u00aa e la 7\u00aa compagnia in prima linea a mezza costa e la 5\u00aa e 6\u00aa compagnia di rincalzo sulla cima. Davanti a tutti, verso fondo valle, la compagnia dei Carabinieri Genovesi, schierata in ordine aperto.\nIl 1\u00ba Battaglione rimase invece di riserva nei pressi della strada, alla sinistra del 2\u00ba Battaglione e scaglionato in profondit\u00e0, con nell'ordine la 4\u00aa, 3\u00aa e 2\u00aa compagnia davanti e la 1\u00aa compagnia in posizione pi\u00f9 arretrata. L'artiglieria supportata dalla compagnia Marinai Cannonieri rimase sulla strada, protetta da una barricata improvvisata. Parte delle \"squadriglie\" di volontari siciliani furono inviate sulle alture a ovest della linea di battaglia con l'ordine di \"fare da vedetta\" e minacciare il fianco delle forze borboniche mentre il grosso fu posizionate direttamente ai due lati della linea di battaglia. Schierate quindi le proprie truppe su un terreno favorevole alla difesa ed essendosi garantito un'ampia riserva in caso di emergenza, Garibaldi attese le mosse dei borbonici, dando l'ordine ai Cacciatori delle Alpi di rimanere quanto pi\u00f9 possibile celati alla vista del nemico, ribadendo a pi\u00f9 riprese di non aprire il fuoco se non dietro suo preciso ordine. Dal canto loro i borbonici rimanevano ancora incerti sul da farsi, non aiutati dalla scarsa iniziativa ed energia dimostrata dal settuagenario Landi.\nAvvisato la mattina del 15 maggio che i \"garibaldesi\" avevano lasciato Salemi e dirigevano su Vita e Calatafimi, al Landi si aprivano tre possibilit\u00e0: ritirarsi, in considerazione dell'incerto controllo sulle proprie linee di comunicazione con Palermo e la sempre presente possibilit\u00e0 del riaccendersi di una rivolta generalizzata che lo avrebbe tagliato fuori dalla sua base, oppure muovere verso il nemico per disperderlo, oppure attestarsi a Calatafimi e offrire battaglia con la propria Brigata. Scelse invece di disperdere le proprie truppe in cinque distaccamenti. I \"Birri di campagna\", accompagnati da alcuni picchetti di cavalleria, si mossero verso Vita e furono i primi a entrare in contatto con le pattuglie dell'avanguardia garibaldina. Sei compagnie di fanteria e mezza batteria di artiglieria rimasero con il generale Landi a Calatafimi come riserva. Il resto delle truppe fu diviso in tre colonne e mandato a battere la zona circostante a Calatafimi con l'intento dichiarato da Landi di \u00abimporsi moralmente sul nemico in vista del quale le mie truppe circolavano per la campagna\u00bb.\nIl migliaio di volontari siciliani aveva indietreggiato sulle alture ad est di Pietralunga e ad ovest della strada maestra, circa 800 rimasero su queste posizioni sparando in aria e gridando, mentre non pi\u00f9 di 200 seguirono il Sant'Anna di Alcamo per posizionarsi sull'ala destra di Garibaldi.\nLa colonna del maggiore Sforza, giunta sulla cima del Pianto dei Romani, vide il movimento dei garibaldini sul Monte Pietralunga, senza riuscire per\u00f2 a riconoscerne con esattezza la natura. La maggioranza dei Cacciatori delle Alpi vestivano infatti abiti civili e come tali potevano essere presi per insorti, mentre le poche camicie rosse potevano facilmente essere scambiate per i camisacci indossati da galeotti evasi. Le disposizioni di Garibaldi ai Cacciatori delle Alpi di tenersi celati quanto pi\u00f9 possibile alla vista resero anche impossibile ai borbonici di rendersi conto esattamente del numero degli avversari. Nonostante gli ordini ricevuti si limitassero a \"circolare per la campagna\", il maggiore Sforza, convinto di aver di fronte solo una banda di insorti, decise di disperderli e fece schierare la sua colonna su due linee. La prima linea, composta dalla due compagnie di Cacciatori, cominci\u00f2 a scendere nelle valle con parte delle truppe disposte \"a catena\" in ordine aperto seguite dal grosso in ordine chiuso. La seconda linea, composta dalla compagnia del 10\u00ba di Linea e da quella dei Carabinieri, rimase di riserva sulla vetta del Pianto dei Romani, ancorata a un lungo muro che divideva due poderi e appoggiata sulla propria sinistra dai due obici da montagna e a destra dalla cavalleria.\nLo svolgimento.\nDopo un paio d'ore d'immobilismo i Cacciatori Napoletani tentarono un attacco alla prima linea garibaldina, ma vennero fermati su posizioni intermedie, dalla precisione di tiro dei carabinieri e da un disperato contrattacco alla baionetta. Pur non riuscendo completamente nel loro intento, i Cacciatori erano ora attestati nelle vicinanze delle linee garibaldine che, avendo a malapena fermato l'attacco di un sesto delle forze nemiche schierate, difficilmente avrebbero potuto resistere a un'azione pi\u00f9 energica. Per questo motivo, il generale Nino Bixio diede ordine di prepararsi alla ritirata che, vista l'inesistenza di retrovie fortificate, si sarebbe trasformata in una fuga disastrosa.\nLa leggenda vuole che Garibaldi abbia bloccato tale ordine, intimando il celebre \u00ab\"Nino, qui si fa l'Italia o si muore!\"\u00bb. Vista la situazione e la capacit\u00e0 tattica del vecchio condottiero, appare inverosimile che egli abbia pronunciato una tale frase, probabilmente da attribuire alla retorica risorgimentale. In realt\u00e0, una frase simile venne pronunciata da Garibaldi poco prima del contrattacco alla baionetta che ferm\u00f2 l'azione dei Cacciatori Napoletani. Il generale, come suo costume, visti gli uomini in difficolt\u00e0 si rec\u00f2 nelle prime linee, per incitare i garibaldini a lanciarsi in uno scontro all'arma bianca, come ultimo tentativo di fermare l'attacco borbonico. Racconta il garibaldino Giuseppe Guerzoni: \nL'imprevisto spostamento venne subito seguito dal capo di stato maggiore Sirtori e dagli ultimi reparti di riserva che si lanciarono a proteggere l'incolumit\u00e0 del condottiero. Fu in quella occasione che Garibaldi pronunci\u00f2 la frase \u00abItaliani, qui bisogna morire!\u00bb sottolineando la necessit\u00e0 di quell'azione pericolosa.\nLo stesso Garibaldi rischi\u00f2 la vita e venne salvato con un eroico gesto da Augusto Elia, che dopo lo scontro per la difesa della bandiera, vedendo un cacciatore borbonico prendere di mira Garibaldi, si lanci\u00f2 per coprirlo, facendo scudo con il suo corpo, ricevendo in bocca un proiettile destinato a Garibaldi, che cos\u00ec si salv\u00f2, come probabilmente l\u2019esito della stessa battaglia e spedizione.\nCaduto al suolo sanguinante, Augusto Elia venne rovesciato faccia a terra dallo stesso Garibaldi, che gli disse: Dopo che l'attacco era stato fermato, senza compromettere la loro sostanziale superiorit\u00e0, in modo del tutto inaspettato e incomprensibile, furono i soldati borbonici a indietreggiare, sotto gli sguardi increduli dei Garibaldini.\nLa ritirata borbonica.\nL'ordine di ritirata del generale Landi gli appariva cos\u00ec illogico che, per una buona ora, Garibaldi non seppe decidersi a ordinare il contrattacco. Temendo una trappola, si limit\u00f2 a osservare le precipitose manovre di ripiego dei reparti nemici, ordinatamente coperte dai Cacciatori Napoletani. Quando Garibaldi ordin\u00f2 l'attacco della 6\u00aa Compagnia, guidata dal capitano Giacinto Carini, il grosso della brigata borbonica era ormai sulla strada per Alcamo. I timori di Landi erano basati sui segnali d'inquietudine mostrati dalla popolazione sicula, storicamente ostile alla dominazione borbonica, le cui speranze erano state riaccese dalla missione informativa operata da Rose Montmasson e alimentate dal riuscito sbarco a Marsala. Landi aveva truppe ben equipaggiate, ma a corto di viveri e temeva di essere tagliato fuori dalla sicura Palermo a causa delle sollevazioni popolari che si stavano verificando dopo lo sbarco di Garibaldi, come avvenne l'indomani con l'eccidio di Partinico.\nL'altra causa che fece decidere i borbonici per la ritirata fu la sorpresa nel veder sconfessate le informative diramate dalle autorit\u00e0 nei giorni precedenti che descrivevano i Mille come una banda male armata di malviventi e straccioni, in cerca di bottino. La previsione trovava conferma visiva nelle molte camicie rosse garibaldine, simili alle casacche indossate dai galeotti nelle carceri napoletane. Pur male armati e composti per una buona met\u00e0 da studenti universitari senza istruzione militare, l'altra met\u00e0 era formata da veterani della prima e seconda guerra d'indipendenza, esperti nella tattica di combattimento, che sapevano sfruttare i momenti propizi, senza farsi prendere dall'entusiasmo o dal panico. Grande fu lo sgomento dei Cacciatori Napoletani nel veder stroncato il loro attacco da un fuoco di fucileria non affrettato, seguito da un coraggioso e imprevedibile contrattacco alla baionetta. Un comportamento certo non assimilabile a quello delle bande di briganti con le quali erano soliti scontrarsi. Il coraggio e la disciplina dei Garibaldini dest\u00f2 ammirazione in molti militari borbonici e, insieme all'inettitudine dei loro comandanti, fu la principale causa delle numerose defezioni che decimarono l'Esercito delle due Sicilie e ingrossarono le file garibaldine di validi combattenti.\nIl presunto tradimento di Landi.\nIl generale Landi, al ritorno a Napoli, fu sottoposto, insieme ad altri ufficiali, al giudizio di una commissione che prosciolse tutti gli accusati. Nonostante ci\u00f2, subito dopo essere stato giudicato innocente, egli si conged\u00f2 dall'esercito. Nel 1861, si diffuse la notizia secondo la quale l'ex generale si sarebbe recato presso la filiale partenopea del Banco di Napoli, per incassare una polizza di credito dell'ammontare di 14.000 ducati d'oro, come ricompensa ricevuta da Garibaldi per aver sposato la causa unitaria. La polizza sarebbe risultata falsificata, poich\u00e9, in realt\u00e0, aveva un valore di soli 14 ducati. La faccenda fin\u00ec sui giornali suscitando un enorme scandalo che, si disse, essere stato la principale causa dell'ictus che provoc\u00f2 la morte del Landi.\nRaffaele de Cesare precisa che il Landi mor\u00ec nel 1862 dopo alcuni giorni di malattia e non improvvisamente come invece dissero gli scrittori borbonici..\nSull'avvenimento uno dei figli del generale, a salvaguardia dell'onore paterno, riusc\u00ec a ottenere una lettera di smentita dallo stesso Garibaldi. Nel frattempo quattro dei cinque figli di Landi, tutti ex militari dell'esercito borbonico, erano gi\u00e0 in servizio come ufficiali dell'esercito sabaudo; il quinto figlio, Francesco Saverio, appartenente alle \"guardie del corpo a cavallo\" dell'Esercito delle Due Sicilie mor\u00ec giovanissimo sul Volturno.\nOsservazioni sul Landi.\nDe Cesare scrisse che la ritirata di Calatafimi fu la prima d\u00e9b\u00e2cle di tante altre che seguirono e che, anche se garibaldini e regi conservarono le proprie posizioni, da un punto di vista morale la ritirata fu un disastro e apr\u00ec le porte alla sconfitta, che vide Palermo cadere nonostante fosse difesa da 20.000 dei 25.000 soldati regi presenti nell'isola. Inoltre il caso Landi apr\u00ec anche la strada alla lunga serie di generali bollati di tradimento sia in Sicilia che sul continente.\nDe Cesare spiega che da parte borbonica vennero commessi gravi errori e che nel regio esercito borbonico i generali erano divisi da rivalit\u00e0 e cercavano di evitare le responsabilit\u00e0, sottolineando la mancanza di un comando unico ed efficiente e di un re all'altezza.\nDa un punto di vista pratico si pu\u00f2 osservare come, in caso di tradimento, non si \u00e8 ingenui al punto di accettare una \"carta\" di pagamento palesemente falsificata, che oltretutto avrebbe creato difficolt\u00e0 di incasso anonimo, mentre in questi casi ci si affida a pagamenti immediati di valori certi in oro o equivalente prezioso e che non lasciano tracce. Prima della partenza della Spedizione da Genova, in tutta fretta il Migliavacca cambi\u00f2 i titoli cartacei bancari in marenghi d'oro, (vedere: Le finanze della Spedizione dei Mille), perch\u00e9 si rendevano conto che in Sicilia i locali osti, commercianti e contadini difficilmente avrebbero accettato pagamenti di beni mediante dei \"\"pagher\u00f2\", che potevano anche essere non garantiti o semplicemente falsi. \u00c8 pertanto molto difficile credere che un generale istruito e di lunga esperienza di vita potesse cadere in un raggiro cos\u00ec semplice, inoltre ci si deve domandare se chi \u00e8 disposto a vendersi per denaro, in caso di mancato pagamento sia disposto a combattere e morire per quello stesso re che era disposto a tradire per denaro.\nVa anche tenuta presente la fama di Garibaldi come condottiero vincitore di tante battaglie, fama che certamente incuteva timore a generali anziani e con poca esperienza bellica , i quali optavano spesso per \"ritirate strategiche\", lasciando a qualcun altro l'onore e l'onere di sconfiggere l'Eroe dei Due Mondi.\nLo stato di disorientamento degli ufficiali borbonici era evidente anche in Calabria, dove pure erano stati commessi altri errori come affidare il comando al Vial, che, non avendo alcuna reputazione militare, aveva fatto carriera soprattutto per la protezione del padre. Il De Cesare riporta il seguente aneddoto:\nLe vittime.\nIl combattimento, durato poco pi\u00f9 di quattro ore, termin\u00f2 con un bilancio provvisorio di 32 morti, per entrambi gli schieramenti, tra cui 19 garibaldini. Delle 13 perdite borboniche, due furono causate dal franare di un cannone da campagna durante le operazioni di ritirata. Il pezzo venne recuperato dai vincitori, aumentando cos\u00ec l'artiglieria a disposizione dei Mille. I feriti garibaldini vennero trasportati nella chiesa e nelle case del piccolo paese di Vita che, in quel frangente, fungeva da base logistica. Tra questi lo scrittore Giuseppe Bandi e i capitani Simone Schiaffino e Francesco Montanari, entrambi amici personali di Garibaldi, che morirono qualche ora pi\u00f9 tardi.\nI feriti borbonici pi\u00f9 gravi e non trasportabili furono lasciati dai commilitoni nella chiesa di Calatafimi e presi in cura dai medici garibaldini. Garibaldi stesso, dopo averli visitati ed essersi congratulato per il valore dimostrato, si fece garante della loro incolumit\u00e0, oltre alla libert\u00e0, una volta guariti, di poter tornare alle loro case o combattere per l'uno o l'altro schieramento. Nonostante la sovrabbondanza di medici tra i Mille, il computo delle perdite era tragicamente destinato ad aumentare nelle ore successive, per la scarsa efficacia delle cure mediche del tempo. Il bilancio definitivo fu di 33 morti e 174 feriti tra i garibaldini e di 35 morti e 118 feriti tra i borbonici.\nSecondo Gustavo Strafforello i regi avrebbero avuto 34 morti, 148 feriti e 6 prigionieri e i garibaldini 200 tra morti e feriti, tra i quali 9 carabinieri genovesi su 34, mentre Rustow parla di 140 perdite napoletane tra morti e feriti e di 70 circa quelle garibaldine, Marc Monnier calcola il numero dei garibaldini a 18 morti e 128 feriti.\nL'importanza storica.\nNella storia militare la battaglia di Calatafimi rappresenta un combattimento d'incontro, poco pi\u00f9 di una scaramuccia. Purtuttavia lo scontro ebbe enormi conseguenze sul piano strategico. L'arrivo della colonna di Landi, con militari stremati dalla fatica, fece una grande impressione sulla cittadinanza palermitana, che subito dopo l'arrivo dei garibaldini insorse.\nNel 1892, in memoria di quello scontro, venne inaugurato il Sacrario di Pianto Romano, progettato da Ernesto Basile, ove sono custodite le spoglie dei caduti e altri cimeli. La battaglia di Calatafimi \u00e8 ricordata nella toponomastica di molte citt\u00e0 italiane.\nIl luogo dello scontro.\nLa battaglia ebbe luogo in una vallata che si apriva circa un chilometro a nord del villaggio di Vita, nella quale discendeva la strada Marsala-Salemi-Calatafimi. A est della strada si ergeva un modesto rilievo pietroso, il Monte Pietralunga, maggiormente scosceso in direzione della valle sottostante. Di rimpetto, sempre a oriente della strada e a meno di due chilometri di distanza a nord, si trovava il declivio opposto, coperto da bassa vegetazione di grano, viti e canapa e chiamato Pianto dei Romani, ripido e attraversato da numerosi bassi terrazzamenti in muratura dell'altezza di circa un metro, sui cui margini crescevano cespugli di aloe e filari di fichi d'India.\nAlla sommit\u00e0 del Pianto dei Romani si trovava un piccolo altopiano, che digradava in un'altra vallata per risalire poi fino alla cittadina di Calatafimi, distante circa tre chilometri in direzione nord ovest. L'incrocio tra la strada Salemi-Calatafimi e la strada militare Trapani-Calatafimi-Palermo si trovava circa un chilometro a nord della cima di Pianto dei Romani. La valle tra il Monte Pietralunga e Pianto dei Romani era verdeggiante, coperta di pianticelle di fave, con sparsi alberi da frutta e vigneti, alcune casupole in muratura, e alcuni bassi muretti a secco a suddividere le propriet\u00e0. Alla base della valle scorreva un modesto torrente confluente del fiume Freddo, che attraversava prima una zona di terreno roccioso e poi un piccolo boschetto. Tutt'attorno alla vallata si trovavano altre basse alture, prevalentemente coltivate a grano. Nonostante la stagione primaverile, il giorno della battaglia il clima era caldissimo, cos\u00ec come era stato fin dal giorno dello sbarco a Marsala."}
{"id": "291564", "revid": "1318658", "url": "https://it.wikipedia.org/wiki?curid=291564", "title": "Connestabile", "text": "Il connestabile (o conestabile o contestabile, dal latino \"comes stabuli,\" propr. \"\u00abconte di stalla\u00bb\") era in origine, durante il Basso Impero romano e in alcuni regni romano-barbarici, colui che sovraintendeva alle scuderie del sovrano. \nIn seguito, in molte monarchie europee medievali e dell'et\u00e0 moderna, il titolo di connestabile o gran connestabile fu attribuito a un alto dignitario con funzioni militari, al quale era generalmente affidato il comando in capo della cavalleria o \u2013 come in Francia e nel Regno di Napoli e di Sicilia \u2013 dell'intero esercito reale (formalmente quale luogotenente del sovrano, cui spettava il comando supremo). In particolare nel Regno di Napoli in et\u00e0 vicereale, spettava almeno fino a tutto il secolo XVII, al Gran Conestabile, carica ereditariamente tenuta dalla famiglia Colonna, anche la eventuale luogotenenza del Regno durante la vacanza del vicer\u00e8.\nIl connestabile poteva anche avere il compito di risolvere le dispute su questioni cavalleresche, presiedendo un apposito tribunale (come la \"Court of Chivalry\" in Inghilterra o la \"Jurisdiction du point d'honneur\" in Francia) ed esercitando poteri di polizia. Nell'esercizio delle sue funzioni poteva essere assistito da uno o pi\u00f9 \"marescialli\"."}
{"id": "291579", "revid": "104458", "url": "https://it.wikipedia.org/wiki?curid=291579", "title": "Neuch\u00e2tel", "text": "Neuch\u00e2tel (toponimo francese; in tedesco \"Neuenburg\"; in italiano \"Neocastello\" o \"Nuovo Castello\", desueti) \u00e8 un comune svizzero di 33\u00a0475 abitanti del Canton Neuch\u00e2tel, nel distretto di Neuch\u00e2tel, sulla sponda settentrionale del lago di Neuch\u00e2tel. Ha lo status di citt\u00e0 ed \u00e8 capitale del cantone e capoluogo del distretto. Nel 1930 ha inglobato il comune soppresso di La Coudre.\nSociet\u00e0.\nLingue e dialetti.\nVi si parla per lo pi\u00f9 il francese in quanto si trova nella parte della Confederazione detta Svizzera romanda.\nInfrastrutture e trasporti.\nNel comune \u00e8 presente la stazione ferroviaria omonima, che \u00e8 servita dalla rete filoviaria di Neuch\u00e2tel e dalla rete tranviaria di Neuch\u00e2tel.\nSport.\nNella citt\u00e0 hanno sede varie societ\u00e0 sportive: Football Club Cantonal Neuch\u00e2tel (calcio), Football Club Neuch\u00e2tel (calcio), Neuch\u00e2tel Universit\u00e9 Club Volleyball (pallavolo), Neuch\u00e2tel Knights (football americano), Neuch\u00e2tel Xamax Football Club Serri\u00e8res (calcio), Union Neuch\u00e2tel Basket (pallacanestro), Young Sprinters Hockey Club (hockey su ghiaccio), Katori shinto ryu (arte marziale / Bushid\u014d)."}
{"id": "291580", "revid": "6066", "url": "https://it.wikipedia.org/wiki?curid=291580", "title": "Iwork", "text": ""}
{"id": "291584", "revid": "547034", "url": "https://it.wikipedia.org/wiki?curid=291584", "title": "IWork", "text": "iWork \u00e8 una \"suite\" di software di produttivit\u00e0 personale creata da Apple e presentata al pubblico per la prima volta l'11 gennaio 2005, al Macworld di San Francisco. iWork include Pages, un'applicazione con funzionalit\u00e0 di word processor e Desktop publishing, Keynote, un software per creare presentazioni ed un software per la gestione dei fogli di calcolo chiamato Numbers.\nApple ha presentato iWork come il futuro successore della suite per ufficio AppleWorks che \u00e8 stata definitivamente tolta dal commercio nel 2007 in favore di iWork.\n\u00c8 possibile utilizzare la suite Apple anche nel browser attraverso iCloud e con le versioni pi\u00f9 recenti \u00e8 possibile collaborare con altre persone simultaneamente a uno stesso documento, presentazione o foglio di calcolo. \nDal 16 ottobre 2014 i componenti di iWork, Pages, Keynote e Numbers, sono offerti gratuitamente a tutti i clienti che hanno acquistato un computer Macintosh a partire da tale data.\nContenuti.\nPages.\nPages \u00e8 un word processor con enfasi sulle presentazioni e viene fornito con una serie di template per la realizzazione di documenti base, resoconti, biglietti, certificati e altro.\nGrazie all'integrazione con iLife, Pages permette di inserire nelle presentazioni immagini, musica e filmati direttamente da iPhoto, iTunes e iMovie.\nPages permette all'utente di leggere, modificare, salvare o esportare nei seguenti formati:\nKeynote.\nKeynote \u00e8 un software per la realizzazione di presentazioni. Come Pages, anche Keynote si integra con iLife per inserire contenuti multimediali nelle presentazioni. Tra i formati supportati da Keynote, vi sono:\nNumbers.\nNumbers \u00e8 il software per l'editing e la gestione dei fogli di calcolo incluso solo nella versione '08 e '09 della suite iWork. Le caratteristiche principali sono:\nStoria.\niWork '05.\niWork '05 fu introdotto l'11 gennaio 2005 ed includeva la nuova versione di Keynote (la numero due) e la prima versione di Pages.\niWork '06.\nIl 10 gennaio 2006, Apple ha presentato iWork '06 al Macworld Expo presso San Francisco, aggiornando Pages alla versione numero 2 e Keynote alla numero 3. Nuove caratteristiche, comuni ad entrambe le applicazioni, includevano i grafici tridimensionali, tabelle con supporto a formule matematiche, commenti di revisione e mascherazione smussata delle immagini. Poich\u00e9 il focus primario di iWork \u00e8 rivolto verso le presentazioni, Apple aveva aggiunto nelle tabelle le funzioni pi\u00f9 comuni dei fogli di calcolo, fornendo per\u00f2 solo funzionalit\u00e0 addizionali limitate.\niWork '08.\niWork '08 \u00e8 stato annunciato il 7 agosto 2007, in occasione di un evento speciale al campus di Apple a Cupertino. iWork '08, oltre a nuove versioni aggiornate di Pages e Keynote, ha introdotto una nuova applicazione di gestione dei fogli di calcolo, denominata Numbers. Nonostante ci\u00f2, la richiesta di spazio sul disco rigido della suite \u00e8 stata ridotta dagli 1,85 GB di iWork '06 ai 690 MB di iWork '08.\niWork '08 ha anche segnato la fine della suite AppleWorks, il cui supporto \u00e8 stato sospeso una settimana dopo.\niWork '09.\niWork '09 \u00e8 stato annunciato il 6 gennaio 2009 in occasione del MacWorld di San Francisco, l'ultimo a cui parteciper\u00e0 Apple. iWork '09 presenta le versioni aggiornate di Pages, Keynote e Numbers. Le novit\u00e0 sono principalmente la capacit\u00e0 online della suite (tramite il sito web iWork.com), alcune migliorie riguardanti la visualizzazione del documento per l'editing a tutto schermo in Pages, l'aggiunta di nuovi temi in tutti e tre i programmi e soprattutto il supporto a programmi esterni famosi come MathType, per l'elaborazione grafica di formule matematiche. Nel luglio del 2011 \u00e8 stato integrato il supporto per Mac OS X Lion che introduce funzionalit\u00e0 come il salvataggio automatico, l'accesso a tutte le versioni precedenti di un determinato documento, la modalit\u00e0 a schermo intero per tutte le applicazioni e il correttore ortografico intelligente.\n\"Mac Box Set\".\niWork '09 \u00e8 uno dei tre programmi della suite Mac Box Set: iLife '09, iWork '09 e OS X Snow Leopard. La suite ha un costo di \u20ac 169 per la licenza singola e \u20ac 229 per il Family Pack (5 licenze), con un risparmio complessivo di circa il 40 % del costo totale di tutti e tre i prodotti."}
{"id": "291591", "revid": "124907272", "url": "https://it.wikipedia.org/wiki?curid=291591", "title": "Otis Redding", "text": "Nonostante il modesto successo conseguito in vita, Redding \u00e8 tuttora considerato uno dei massimi miti della black music e tra i pi\u00f9 grandi cantanti di tutti i tempi. La rivista \"Rolling Stone\" lo inserisce al ventunesimo posto nella sua lista dei 100 migliori artisti e all'ottavo in quella dei 100 migliori cantanti.\nBiografia.\nRedding nacque nella cittadina di Dawson in Georgia. Quando aveva cinque anni la sua famiglia si trasfer\u00ec a Macon, sempre in Georgia. Cantava nel coro della Chiesa Battista di Vineville e divenne una specie di celebrit\u00e0 locale vincendo il concorso per giovani talenti del sabato sera per quindici settimane consecutive.\nNel 1960 Redding inizi\u00f2 a girare il Sud insieme a Johnny Jenkins e i Pinetoppers. Quello stesso anno incise i suoi primi dischi, \"She's All Right\" e \"Shout Banalana\", con questo gruppo, col nome di \"Otis and The Shooters\".\nNel 1962 lasci\u00f2 la sua prima traccia sulla scena discografica durante una sessione di registrazione di Johnny Jenkins, incidendo \"These Arms of Mine\", una ballata composta da Redding stesso. La canzone divenne un piccolo successo della Volt Records, una sussidiaria della famosa etichetta del \"Southern soul\" Stax, di Memphis nel Tennessee. Suo manager era Phil Walden, anch'egli di Macon, che in seguito fond\u00f2 la Capricorn Records. Otis Redding continu\u00f2 a incidere per la Stax/Volt e si cre\u00f2 una schiera di appassionati continuando a girare molto in tour, esibendosi in spettacoli estremamente elettrizzanti, con il supporto degli altri artisti della Stax Sam and Dave. Altre hit tra il 1964 e il 1966 furono \"Mr. Pitiful\", \"I Can't Turn You Loose\", \"Try a Little Tenderness\", \"(I Can't Get No) Satisfaction\" (cover del famoso pezzo dei Rolling Stones) e \"Respect\" (in seguito grande successo di Aretha Franklin).\nRedding fu autore di molte delle sue canzoni, cosa inusuale per quel tempo, spesso con Steve Cropper (della band della Stax \"Booker T. &amp; the M.G.'s\", che di solito fungevano da band di supporto per Otis in studio). Il cantante soul Jerry Butler scrisse con lui un'altra hit, \"I've Been Loving You Too Long\". Una delle sue poche canzoni ad ottenere un significativo successo commerciale e mainstream fu \"Tramp\" (1967) con Carla Thomas. In seguito, nel giugno di quello stesso anno, Redding suon\u00f2 alla prima edizione del \"Monterey Pop Festival\", in California, evento che rivest\u00ec una straordinaria importanza nella scena musicale statunitense. Va detto che il grande cantante fu l'unico rappresentante del R&amp;B e del Soul americano ad essere invitato alla manifestazione, interamente dedicata al Rock.\nPer rendere i trasferimenti in tour meno faticosi, Redding aveva acquistato un bimotore passeggeri Beechcraft 18: il cantante e altri sei compagni rimasero uccisi quando questo velivolo precipit\u00f2 nel Lago Monona a Madison, nel Wisconsin, il 10 dicembre 1967, una nebbiosa domenica pomeriggio. Ben Cauley, uno dei membri della band di supporto di Otis, i Bar-Kays, fu l'unica persona a bordo a sopravvivere. Stava dormendo fino a pochi secondi prima dell'impatto, e ricord\u00f2 che al momento del risveglio vide il collega Phalon Jones guardare fuori dal finestrino e dire, \"Oh, no!\". Cauley allora slacci\u00f2 la sua cintura di sicurezza, e questo \u00e8 l'ultimo suo ricordo prima di ritrovarsi nelle acque gelide del lago, aggrappato al cuscino di un sedile per mantenersi a galla. Le cause dell'incidente non furono mai individuate con precisione.\nRedding fu sepolto nel suo ranch privato a Round Oak in Georgia, circa 32\u00a0km a nord di Macon. Al suo funerale, tenutosi una settimana dopo l'incidente presso l'auditorium di Macon, parteciparono 4.500 persone e celebrit\u00e0 del soul come James Brown, Solomon Burke e Wilson Pickett.\nIl cantante dei Doors Jim Morrison dedic\u00f2 a Redding un verso commemorativo durante un'esibizione dal vivo a Winterland della canzone \"When The Music 's over\", il 26 dicembre 1967, sedici giorni dopo la morte, cantando per due volte \"Poor Otis dead and gone left me here to sing his song\" (Povero Otis morto e andato via mi ha lasciato qui per cantare la sua canzone). Quel giorno Redding avrebbe dovuto aprire lo spettacolo per la rock band di Los Angeles, ma a causa dell'improvvisa morte fu sostituito da Chuck Berry. \n\"(Sittin' on) the Dock of the Bay\" fu registrata solo tre giorni prima della morte di Redding. Entr\u00f2 nella memoria collettiva dall'anno seguente, diventando il suo primo singolo a raggiungere il numero 1 della Billboard Hot 100 per quattro settimane ed a vendere un milione di copie. \nIl fatto che \"(Sittin' on) the Dock of the Bay\" divenne in definitiva il maggior successo commerciale di Redding \u00e8 piuttosto ironico, non solo perch\u00e9 fu pubblicata dopo la sua morte, ma anche perch\u00e9 la canzone \u00e8 in effetti un significativo cambiamento stilistico rispetto al grosso dei suoi lavori precedenti.\nAltri successivi dischi vennero pubblicati postumi, tra cui \"Hard to Handle\" (1968).\nI suoi figli Dexter e Otis III fondarono insieme al loro cugino Mark Locket il gruppo funk-disco \"The Reddings\" alla fine degli anni settanta.\nNel 2002, la citt\u00e0 di Macon ha onorato il suo illustre figlio, con l'inaugurazione di una statua di Redding nel parco Gateway. In Italia la citt\u00e0 di Porretta Terme in provincia di Bologna, sede dell'annuale Porretta Soul Festival, Tribute To Otis Redding, gli ha dedicato una via.\nIl successo di \"(Sittin' on) the Dock of the Bay\".\nOtis cominci\u00f2 a scrivere quello che sarebbe diventato un successo universale durante il suo soggiorno a Sausalito, mentre viaggiava per promuovere un duetto con la cantante Carla Thomas. Un giorno, durante questo viaggio, and\u00f2 sulla sua barca e, dopo aver recepito un lampo di ispirazione, cominci\u00f2 a scrivere le prime righe della canzone (finita poi durante una collaborazione insieme al chitarrista Steve Cropper). Inizialmente Otis aveva intenzione di chiamare il pezzo \"Dock of the Bay\", ma la successiva collaborazione con Steve lo portarono a modificarne la musica, qualche strofa del testo e addirittura il titolo, aggiungendo all'inizio le due parole \"(Sittin'on)\".\nIl pezzo venne pubblicato postumo, dopo il tragico incidente in cui Otis e i membri del Bar-Kays persero la vita. Non appena il pezzo giunse alle orecchie delle pi\u00f9 note stazioni radio statunitensi, immediatamente si diffuse in un largo giro di ripetizione radiofonica. Non a caso il brano raggiunse subito il posto numero 1 delle classifiche R&amp;B. Gi\u00e0 il 16 marzo dello stesso anno, \"Dock of the Bay\" raggiunse anche la vetta della classifica \"pop\" Billboard Hot 100 per quattro settimane.\nLa canzone, anche perch\u00e9 pubblicata postuma, divenne immensamente \npopolare in tutto il mondo. A contribuire alla sua notoriet\u00e0 nel corso \ndegli anni successivi, ci pensarono alcuni film che la inclusero nella \npropria colonna sonora. Uno dei pi\u00f9 celebri \u00e8 sicuramente \"Top Gun\" del 1986. Inoltre \"Dock of the Bay\" ha avuto svariate cover, da parte di artisti R&amp;B come Percy Sledge o Sam &amp; Dave, oltre che da cantanti di altri generi, inclusi Tom Jones, The Foundations, Willie Nelson, Kenny Rankin, Dennis Brown, Elisa, Michael Bolton, Emma con Craig David, Pearl Jam, The Format, Sammy Hagar Justin Nozuka, Sara Bareilles e Franco Battiato nel CD Fleurs 2. Nel 1999, BMI ha nominato la canzone come la sesta pi\u00f9 \"cantata\" del secolo, con circa sei milioni di performance. La rivista \"Rolling Stone\" ha messo l'album di Redding \"The Dock of the Bay\"\n alla posizione 161 della sua personale classifica dei pi\u00f9 grandi album \ndella storia. La canzone \"(Sittin' On) the Dock of the Bay\" invece \u00e8 \nalla posizione numero 26 nella classifica delle pi\u00f9 belle canzoni della \nstoria, sempre secondo \"Rolling Stone\"."}
{"id": "291593", "revid": "116332218", "url": "https://it.wikipedia.org/wiki?curid=291593", "title": "Antipapa Silvestro III", "text": ""}
{"id": "291594", "revid": "1442080", "url": "https://it.wikipedia.org/wiki?curid=291594", "title": "Significazione", "text": "Il termine significazione \u00e8 un concetto semiotico che indica la relazione tra un significante e un significato. Essa ha a che vedere con la \"ricchezza di senso\" tipica di ogni persona, oggetto, elemento del paesaggio naturale. Ogni cosa non ci appare come elemento astratto, bens\u00ec \u00e8 per noi subito \"sensata\", dotata di determinate caratteristiche.\nSignificazione e comunicazione.\nIl concetto di \"significazione\" non va confuso con quello di comunicazione. Quando parliamo di comunicazione, ci riferiamo al processo mediante il quale qualcuno (l\"'emittente\") trasmette qualcosa (il \"messaggio\") a qualcun altro (il \"destinatario\").\nNel caso della significazione, invece, l'emittente non \u00e8 presente, se non come una sorta di proiezione del destinatario. A compiere tutto il lavoro comunicativo di interpretazione \u00e8 per l'appunto il destinatario, che decide di considerare un determinato elemento della realt\u00e0 come \"messaggio\", o pi\u00f9 precisamente di un segno, rappresentazione della relazione fra un significante e un significato.\nSignificato e significazione.\nNella comune descrizione lessicografica significato e significazione sono definiti sinonimi (Zingarelli 2009). La trattazione che segue dimostrer\u00e0 che nell'ambito della Pedagogia Linguistica questi due termini rappresentano valenze culturali contrapposte. La loro delucidazione consentir\u00e0 inoltre di comprendere meglio la complessa funzione del linguaggio umano nella comune interazione sociale. \nOccorre pertanto chiarire il campo semantico di riferimento di questi due termini. Alla base del significato vi \u00e8 la lingua da intendersi come particolare capacit\u00e0 espressiva di una collettivit\u00e0, mentre la significazione, al contrario, si collega alla sfera del privato e ne rappresenta concretamente la singolarit\u00e0 idiolettica.\nIl linguista svizzero Ferdinand de Saussure (1857-1913) considerava la parola un'entit\u00e0 composta da un significante e da un significato. (Cours de Linguistique g\u00e9n\u00e9rale, Parigi 1916). Al significante nella sua espressione vocale di parola \u00e8 abbinabile simbolicamente un significato che si caratterizza per varianza semantica.\nLa simbolizzazione, ossia la capacit\u00e0 di abbinare un'astratta unit\u00e0 significativa ad un concreto riferimento \u00e8 presente anche nella comunicazione animale. La psicologa statunitense Francine Penny Patterson ha dimostrato che un primate - Koko, un gorilla femmina nato nel 1971 nel Giardino zoologico di San Francisco - addestrato nel linguaggio dei segni americano (ASL) era in grado di comunicare con la sua addestratrice servendosi di centinaia di simboli gestuali.\nLa cultura animale definisce la capacit\u00e0 dell'animale di reagire alle varie sfide ambientali adattando il proprio comportamento alle necessit\u00e0 del momento. Gli uccelli tessitori, appartenenti alla famiglia dei Placeidi, sono capaci di utilizzare nodi e tiranti per costruirsi un nido di notevole complessit\u00e0. Anche lo scimpanz\u00e9 trasmette culturalmente da generazione a generazione la capacit\u00e0 di utilizzare due diverse pietre, ad immagine dell'incudine e del martello, per estrarre il gheriglio dall'involucro di una noce.\nLa cultura animale si manifesta per mezzo di un fare mentre la cultura umana si caratterizza per un dire. L'essere umano trasmette infatti cultura servendosi in prevalenza della possanza simbolica del proprio linguaggio. Il Grande Dizionario della Lingua Italiana del Battaglia (GDLI) registra 183.594 parole per un totale di 22.501 pagine a tre colonne, mentre l'Oxford Dictionary che della lingua inglese ne esprime la complessit\u00e0, ne registra circa 600.000. Ogni singola lingua pu\u00f2 quindi considerarsi, per la complessit\u00e0 delle valenze semantiche che rappresenta, la simbolica raffigurazione della cultura nella quale si \u00e8 sviluppata. \nCon la potenza simbolica del linguaggio umano l'essere umano \u00e8 in grado di creare mondi virtuali interpretando culturalmente la realt\u00e0 circostante. Tali visioni sono tramandate alle nuove generazioni come cultura del passato. L'odierna designazione dei giorni della settimana, per esempio, ci rammenta una cultura che considerava i pianeti divinit\u00e0 celesti da onorate settimanalmente e ancor oggi porgiamo omaggio al dio Marte con Marted\u00ec o a Giove con gioved\u00ec. Del Sole, splendente astro donatore di vita, \u00e8 rimasta memoria nell'inglese Sunday corrispondente alla nostra Domenica di tradizione cristiana.\nLa capacit\u00e0 di farsi intendere nell'interazione sociale non dipende solamente dalla ricchezza linguistica della lingua con cui ci si esprime, ma dall'effettivo possesso di una parte, pi\u00f9 o meno cospicua, del lessico disponibile. Il singolo idioletto mediante il quale ogni essere umano simbolizza il proprio vissuto si compone in media, per le principali lingue, di due, tremila parole. Nelle grandi opere letterarie le occorrenze si aggirano sulle 7500 unit\u00e0. Nella Divina Commedia di Dante se ne contano 7309.\nPer le carenti conoscenze linguistiche e culturali ed esperienze di vita diverse, due persone, pur con un percorso culturale simile, difficilmente attribuiranno alle stesse parole la stessa significazione. La cultura in senso lato, non comprende solamente un insieme di comprovate conoscenze, ma consta pure di opinioni, pregiudizi, ideologie, credenze e convincimenti di varia tradizione che sono alla base della singolare formazione della significazione. Il binomio diritti e doveri, per esempio, possiede culturalmente un proprio valore morale e sociale, obliando i doveri e reclamando per s\u00e9 i soli diritti si crea una significazione a forte impronta idiolettica. \nL'incompetenza linguistica produce significative variazioni semantiche. Nel medioevo con \"ephemera febris\" si designava una febbre di breve durata. L'aggettivo effimero deriva dal greco \"ephemeros\" alla cui base vi \u00e8 \"hemera\" (giorno) e il prefisso \"epi-\" che ne rinforza il valore. Effimero pertanto designa, linguisticamente, un periodo dalla durata di un giorno, anche se poi con febbre effimera \u00e8 possibile designare, culturalmente, uno stato febbrile dalla durata di due o tre giorni. Esiste pure nella terminologia medica una febbre quintana, la cosiddetta febbre delle trincee, dalla durata di cinque giorni.\nSi consideri ora una parola d'uso corrente, democrazia nel suo triplice aspetto referenziale, linguistico e culturale utilizzata da vari regimi a giustificazione del proprio operato. Nel suo aspetto referenziale esprime la speranza di poter vivere un giorno in una societ\u00e0 in cui l'equit\u00e0 sociale, il reciproco rispetto, la dignit\u00e0 personale e la prevaricazione del pi\u00f9 forte sul pi\u00f9 deboli rappresenti solamente un brutto ricorda del passato. Una visione che riferendosi ad un fare renderebbe superfluo ogni dire.\nL'origine della parola democrazia risale al greco \"demos\" e \"kratos\". \u0399l primo termine richiama l'idea della suddivisione con preciso riferimento ad un paese, una regione o una contrada, il secondo termine ha come riferimento linguistico la durezza intesa come condizione di forza.\nNell'antichit\u00e0 Atene era suddivisa in dodici demi, rioni in cui risiedevano dodici trib\u00f9. Il demo che definisce linguisticamente una partizione territoriale \u00e8 passato ad indicare i residenti. Da qui il sorgere della significazione di Potere del Popolo, in netto contrasto al significato linguistico della parola di un potere \u2018distribuito\u2019. \nDue significazioni culturali per la stessa parola appaiono comparando \"democracy\" in veste inglese con la corrispondente voce russa \u0434\u0435\u043c\u043e\u043a\u0440\u0430\u0442\u0438\u044f. Nello spirito democratico di tradizione anglosassone il governo della cosa pubblica \u00e8 affidato a rappresentanti politici che ne assumono per mandato la diretta responsabilit\u00e0. (George Clinton (1739-1812), Anti-Federalists, Cato no. 3). Per la cultura russa, al contrario, la vera democrazia non esiste negli Stati Uniti d'America dove prevale un interesse pi\u00f9 individuale che sociale, ma in Russia dove il potere appartiene al popolo. (\u0410.\u041c. \u041f\u0440\u043e\u0445\u043e\u0440\u043e\u0432, \u0421\u043e\u0432\u0435\u0442\u0441\u043a\u0438\u0439 \u0417\u043d\u0446\u0438\u043a\u043b\u043e\u043f\u0435\u0434\u0438\u0447\u0435\u0441\u043a\u0438\u0439 \u0421\u043b\u043e\u0432\u0430\u0440\u044c, \u041c\u043e\u0441\u0432\u0430 1980).\nAltre significazioni, sorrette da una consolidata retorica, affermano che la guerra pu\u00f2 definirsi santa o la libert\u00e0 assoluta una necessit\u00e0 democratica. Ed \u00e8 in tal modo che un certo tipo di retorica, pi\u00f9 interessata al privato che al sociale, contrapponendo al significato della parola una ben orchestrata significazione, trasforma l'azione politica in un'ideologia demagogica."}
{"id": "291595", "revid": "123443272", "url": "https://it.wikipedia.org/wiki?curid=291595", "title": "Pietra di Bologna", "text": " La Pietra di Bologna \u00e8 un'iscrizione latina per \"Aelia Laelia Crispis\", risalente probabilmente al XVI secolo, anche conosciuta come enigma di \"Aelia Laelia Crispis\".\n\u00c8 incisa su una pietra rettangolare, e si tratta di una falsa iscrizione funeraria dedicata da un uomo che si nascose dietro allo pseudonimo di Lucius Agatho Priscius a una misteriosa donna chiamata Aelia Laelia Crispis.\nOrigine dell'iscrizione.\nI primi riferimenti alla pietra di Bologna compaiono in alcuni documenti del XVI secolo. In particolare, l'erudito belga Giovanni Torre, ospite di Marcantonio Volta presso il complesso di Santa Maria di Casaralta, la nota su una parete della chiesa e ne cita il testo in una lettera indirizzata a un collega inglese. Da allora l'iscrizione \u00e8 stata annotata spesso nei diari di viaggio o nella corrispondenza degli ospiti dei Volta. Una menzione ancora precedente \u00e8 contenuta in una lettera dell'arcivescovo di Cagliari Antonio Parraguez de Castillejo diretta a Juan Paz del 3 dicembre 1559. Il prelato sostiene che si tratti di un'iscrizione funeraria rinvenuta nell'Isola da \"dos medicos ornados de buenas letras humanas\" (\"Due medici fini conoscitori della letteratura\"). Uno di loro \u00e8 certamente il filosofo e protomedico sassarese Gavino Sambigucci, il quale fu a Bologna presso il Volta qualche tempo dopo.\nIl complesso di Casaralta, oggi stabilimento militare, era stato eretto nel XIII secolo quale priorato dell\"'Ordo Militi\u00e6 Mari\u00e6 Glorios\u00e6\", meglio conosciuto come ordine dei frati gaudenti.\nNel 1550 il complesso divent\u00f2 una commenda e fu assegnato ad Achille Volta, che lo ampli\u00f2 e ne arricch\u00ec gli interni con particolari stravaganti: un caminetto con le fattezze di un'enorme maschera, la cui bocca larga tre metri costituiva l'apertura; il dipinto di un rinoceronte con il motto \"No vuelo sin vencer\" (\"non volo senza vincere\" in spagnolo); un bassorilievo di marmo al di sotto del quale compariva la scritta \"Asotus XXX\".\nIl testo dell'iscrizione potrebbe essere stato concepito in questo clima da cenacolo umanistico, vicino al mistero, all'allegoria e all'esoterismo.\nNel XVII secolo la dimora fu abitata dal senatore Achille Volta, omonimo del suo antenato, che fece ricopiare il testo - ormai illeggibile - su una nuova lastra di marmo rosso. Questa copia \u00e8 la \"pietra di Bologna\" oggi visibile.\nIn questo rifacimento il testo ha perduto tre versi finali che forse comparivano nella versione originale:\nSecondo Richard White queste righe sono la traduzione di un antico epigramma greco attribuito ad Agatia lo Scolastico. Il testo sarebbe stato latinizzato dapprima da Decimo Magno Ausonio e, un millennio dopo, da Poliziano.\nLa lapide scamp\u00f2 al bombardamento aereo che nel 1943 distrusse parte dell'antico complesso di Casaralta.\nAttualmente l'iscrizione, restaurata nel 1988, \u00e8 conservata a Bologna presso il lapidario del Castellaccio del Museo Civico Medievale di Palazzo Ghisilardi-Fava, assieme a un'altra pi\u00f9 piccola che ne ricorda la trascrizione per opera del senatore Volta.\nInterpretazioni.\nL'iscrizione di \"Aelia Laelia Crispis\" ha sempre suscitato grande interesse, specie in ambito alchemico.\nEcco alcune delle principali soluzioni proposte gi\u00e0 nel XVI secolo:\nTra le interpretazioni pi\u00f9 fantasiose vi \u00e8 anche una lettura di ispirazione alchemica del testo, che faceva riferimento alla pietra filosofale. Secondo questa teoria, interpretando il testo correttamente si potrebbe giungere a sintetizzare la famosa pietra, chimera degli alchimisti.\nNel XVII secolo il letterato Emanuele Tesauro ha sostenuto che la lapide \"sarebbe bastata da sola alla fama di Bologna\". Lo storiografo Serafino Calindri nel XVIII secolo afferm\u00f2 che \"celebre ed insigne sarebbe stata Bologna, se altro ancora non avesse avuto e contenuto in s\u00e9 stessa, che questa enigmatica lapide\".\nUna trattazione dell'argomento si deve anche a Carl Gustav Jung (Mysterium Coniunctionis 1955-56).\nLe interpretazioni pi\u00f9 recenti vogliono che l'iscrizione non sia altro che un gioco umanistico, uno scherzo, un'invenzione erudita per far scervellare gli interpreti.\nLa mancanza di una soluzione univoca lascia spazio all'immaginazione letteraria. G\u00e9rard de Nerval cita \"Aelia Laelia\" in due racconti: \"Pandora\" e \"Le Comte de Saint-Germain\". \nNel 2000, l'editore Diabasis ha pubblicato il volume \"Aelia Laelia. Un mistero di pietra\", raccolta di 11 racconti gialli ispirati al mistero della pietra, scritti da autori emiliani e romagnoli, tra cui Valerio Massimo Manfredi, Giuseppe Pederiali, Danila Comastri Montanari, Piero Meldini e Valerio Varesi. Nel maggio 2009 \u00e8 stato pubblicato il romanzo \"Il miele di Chopin\" di Franco Gandolfi, Edizioni Pendragon, nel quale, sempre nell'ambito della finzione letteraria, \u00e8 proposta una nuova soluzione interpretativa dell'enigma."}
{"id": "291596", "revid": "3831", "url": "https://it.wikipedia.org/wiki?curid=291596", "title": "Enigma di Aelia Laelia Crispis", "text": ""}
{"id": "291597", "revid": "287204", "url": "https://it.wikipedia.org/wiki?curid=291597", "title": "Albiano (geologia)", "text": "Nella scala dei tempi geologici lAlbiano rappresenta l'ultimo dei sei piani o et\u00e0 in cui \u00e8 suddiviso il Cretacico inferiore, la prima epoca dell'intero periodo Cretacico.\n\u00c8 compreso tra 112,0 \u00b1 1,0 e 99,6 \u00b1 0,9 milioni di anni fa (Ma), preceduto dall'Aptiano, il quinto piano del periodo Cretacico e seguito dal Cenomaniano, il primo piano del Cretacico superiore.\nDefinizioni stratigrafiche e GSSP.\nL'Albiano fu proposto per la prima volta nel 1842 dal naturalista francese Alcide d'Orbigny. Il suo nome deriva da \"Alba\", il nome latinizzato del fiume Aube, in Francia.\nViene talvolta ulteriormente suddiviso nei due sottopiani \"inferiore\" e \"superiore\", noti in ambiente anglosassone anche come Vraconiano e Gaultiano.\nLa base dell'Albiano \u00e8 definita dalla prima comparsa negli orizzonti stratigrafici dei coccolitofori della specie \"Praediscosphaera columnata\".\nIl limite superiore, nonch\u00e9 base del successivo Cenomaniano e del Cretaceo superiore, \u00e8 fissato in corrispondenza della prima comparsa dei foraminiferi della specie \"Rotalipora globotruncanoides\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, non \u00e8 ancora stato fissato (2010).\nPaleontologia.\n\u2020Ammoniti.\n\u2020Ammonitida.\nOrigine negli strati dell'Albiano inferiore.\nAmmoniti i cui fossili sono stati ritrovati per la prima volta negli strati dell'Albiano inferiore. Alcuni di questi generi sono sopravvissuti nell'Albiano superiore o in stadi successivi.\nOrigine negli strati dell'Albiano intermedio.\nAmmoniti i cui fossili sono stati ritrovati per la prima volta negli strati dell'Albiano intermedio. Alcuni di questi generi sono sopravvissuti nell'Albiano superiore o in stadi successivi.\nOrigine negli strati dell'Albiano superiore.\nAmmoniti i cui fossili sono stati ritrovati per la prima volta negli strati dell'Albiano superiore. Alcuni di questi generi sono sopravvissuti in stadi successivi."}
{"id": "291599", "revid": "986213", "url": "https://it.wikipedia.org/wiki?curid=291599", "title": "Antipapa Vittore IV", "text": "Biografia.\nAppartenente alla famiglia romana dei Crescenzi Ottaviani, signori di Montecelio o Monticelli, nel 1138 fu nominato cardinale da papa Innocenzo II con il titolo di cardinale diacono di San Nicola in Carcere Tulliano e nel 1151 opt\u00f2 per il titolo di cardinale presbitero di Santa Cecilia. Nel 1158 divenne cardinale protoprete.\nDurante il suo cardinalato appoggi\u00f2 l'imperatore Federico Barbarossa che nel maggio 1159 assegn\u00f2 a lui e ai fratelli Ottone, Goffredo e Solimano, la citt\u00e0 e il Comitato di Terni con la relativa giurisdizione.\nNell'elezione papale del 7 settembre 1159 il collegio cardinalizio si divise in due fazioni, una maggioritaria, composta da 24 cardinali e seguace della politica antimperiale di papa Adriano IV, che elesse papa il cardinale Rolando Bandinelli con il nome di Alessandro III, ed una minoranza (sei cardinali) propugnanti invece una politica filo imperiale, che elesse il cardinale Ottaviano de' Monticelli con il nome di papa Vittore IV.\nIl 4 ottobre successivo Ottaviano venne consacrato nell'abbazia di Farfa dal cardinale Imaro, coadiuvato dai vescovi Ubaldo di Ferentino e Riccardo di Melfi.\nL'imperatore Federico inizialmente non si pronunci\u00f2 sulle modalit\u00e0 della elezione, anzi tent\u00f2 di ricomporre lo scisma, convocando un concilio a Pavia che si tenne nel febbraio del 1160. Con tale convocazione l'imperatore intendeva affermare il proprio ruolo di arbitro nelle contese interne della Chiesa. Alessandro III declin\u00f2 l'invito, poich\u00e9 il papa pu\u00f2 essere sottoposto solo al giudizio di Dio. Con tali presupposti, l'assise conferm\u00f2 l'elezione di Vittore, che si era sottoposto all'esame dei rappresentanti della Chiesa. L'11 febbraio 1160 il concilio si concluse con una processione che, partendo dalla chiesa di San Salvatore fuori dalle mura cittadine, giungeva fino alla cattedrale. Qui Vittore fu accolto dall'imperatore il quale, in segno di umilt\u00e0, lo aiut\u00f2 a scendere da cavallo e, presolo per mano, lo condusse all'altare e gli baci\u00f2 i piedi. Due giorni pi\u00f9 tardi Vittore scomunic\u00f2 Alessandro III e tutti i suoi sostenitori; a sua volta Alessandro III reag\u00ec scomunicandolo assieme all'imperatore.\nNell'autunno del 1163 Vittore giunse a Lodi, dove incontr\u00f2 l'imperatore Federico, il patriarca di Aquileia Pellegrino, l'abate di Cluny e molti altri cardinali e vescovi filo-imperiali, per celebrare il trasferimento da \"Lodi vecchia\" a \"Lodi nuova\" delle spoglie di san Bassiano, protettore della citt\u00e0. La cerimonia aveva un grande significato politico: solo un anno prima il Barbarossa aveva fatto spianare la citt\u00e0 di Milano ed ora Lodi, la grande avversaria dei milanesi distrutta alcuni anni prima, veniva ricostruita con il sostegno dell'Impero e della Chiesa.\nVittore IV mor\u00ec a Lucca il 20 aprile 1164; gli succedette l'antipapa Pasquale III (1164-1168).\nConclavi.\nDurante il suo cardinalato Ottaviano de' Monticelli partecip\u00f2 ai seguenti conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "291610", "revid": "1226", "url": "https://it.wikipedia.org/wiki?curid=291610", "title": "Cerchio (magia)", "text": ""}
{"id": "291616", "revid": "78273", "url": "https://it.wikipedia.org/wiki?curid=291616", "title": "Ivan Konev", "text": ""}
{"id": "291618", "revid": "5545", "url": "https://it.wikipedia.org/wiki?curid=291618", "title": "Harvey Dent", "text": ""}
{"id": "291620", "revid": "647919", "url": "https://it.wikipedia.org/wiki?curid=291620", "title": "HC Bolzano", "text": ""}
{"id": "291622", "revid": "125560488", "url": "https://it.wikipedia.org/wiki?curid=291622", "title": "Jo\u00e3o Gilberto", "text": "Biografia.\nGli inizi.\nSuo padre, un mercante benestante, era molto esigente sull'educazione, e pretendeva che ognuno dei suoi sette figli ottenesse un diploma scolastico. Jo\u00e3ozinho (piccolo Jo\u00e3o), il sesto, fu l'eccezione della famiglia: fin da piccolo era interessato solo a una cosa: la musica.\nChitarrista autodidatta, ma principalmente cantante, Gilberto si trasfer\u00ec, all'et\u00e0 di 18 anni, a Salvador ottenendo un discreto successo esibendosi dal vivo in alcuni programmi radiofonici. Leader della band radiofonica \"Garotos da Lua\" (Ragazzi dalla luna), nel 1950 arriv\u00f2 a Rio de Janeiro. Tuttavia, dopo essere stato espulso dal gruppo per la sua indisciplina, trascorse gli anni successivi in un'esistenza marginale, vivendo spesso a casa di amici, fumando marijuana ma, soprattutto, ossessionato nel trovare una nuova via nell'esprimersi con la chitarra. Convinto dall'amico cantante Luis Telles, si stabil\u00ec a Porto Alegre, dove perfezion\u00f2 il suo stile. Nel 1958 pubblic\u00f2 il suo primo lavoro, \"Chega de saudade\", uno dei brani che meglio definiscono il concetto di bossa nova.\nLa nascita della bossa nova.\nI suoi sforzi giunsero a buon fine, soprattutto grazie all'incontro con Ant\u00f4nio Carlos Jobim, pianista e compositore, influenzato dalla musica popolare nordamericana contemporanea del tempo: il jazz. Da questo incontro nacque il movimento della bossa nova. Nel 1959 pubblic\u00f2 il suo primo album, \"Chega de saudade\", ottenendo uno straordinario successo nel suo paese. Nel dicembre del 1959, il disco aveva gi\u00e0 venduto pi\u00f9 di centomila copie e Jo\u00e3o Gilberto guadagn\u00f2 la copertina della rivista Manchete e un articolo in cui comparve, per la prima volta, il termine \"Samba Bossa Nova\"..\nNel 1962, la bossa nova era stata abbracciata da molti jazzisti nordamericani, come Herbie Mann, Charlie Byrd e Stan Getz, che invit\u00f2 Gilberto e Jobim a collaborare su quello che divenne uno degli album di jazz pi\u00f9 venduti di tutti i tempi, \"Getz/Gilberto\". Grazie a questo disco, la moglie di Gilberto, Astrud, riscosse un successo internazionale e la composizione di Jobim \"Garota de Ipanema\" (\"The Girl From Ipanema\") divenne un'icona della musica pop di tutte le et\u00e0.\nMa la bossa nova era soprattutto Jo\u00e3o Gilberto \u2013 soprannominato 'Jo\u00e3ozinho' dagli amici pi\u00f9 cari -, unanimemente riconosciuto il maggior esponente del nuovo genere. Gilberto rappresentava sicuramente il punto di partenza per comprendere tutta la musica brasiliana: passata, presente e futura. Lo stesso Jobim lo aveva definito \u201cla pi\u00f9 grande stella del nostro firmamento, il miglior ambasciatore della bossa nova nel mondo\u201d.\nGilberto prosegu\u00ec nelle sue performance per tutti gli anni sessanta, ma non incise alcun altro album fino al 1968, quando usc\u00ec \"Ela \u00c9 Carioca\" EP, registrato durante la residenza in Messico. Nel 1973 usc\u00ec \"Jo\u00e3o Gilberto\", a volte citato come l'\"Album bianco\" della bossa nova, con riferimento al \"White Album\" dei Beatles.\nNel 1976 \u00e8 la volta di \"The Best of Two Worlds\", in collaborazione con la cantante Mi\u00facha (sorella di Chico Buarque), che era diventata la seconda moglie di Gilberto nell'aprile del 1965. \"Amoroso\" esce nel 1977 con l'orchestrazione di Claus Ogerman, che aveva fornito un suono simile alle registrazioni strumentali di Jobim verso la fine degli anni sessanta e all'inizio degli anni settanta. Come era stato per tutti gli album di Gilberto, anche questo conteneva principalmente composizioni di Jobim, mescolate con i pi\u00f9 vecchi samba e melodie nordamericane degli anni quaranta.\nNel 1980 fu prodotto \"Brazil\", nel quale Gilberto collabor\u00f2 con Gilberto Gil, Caetano Veloso e Maria Beth\u00e2nia, che verso la fine degli anni sessanta avevano fondato il movimento Tropic\u00e1lia che aveva fuso la bossa nova con il rock.\n\"Jo\u00e3o\", prodotto nel 1991, aveva una particolarit\u00e0 insolita: la mancanza di qualunque composizione di Jobim, mentre erano presenti brani di Veloso e di compositori in lingua spagnola.\nGilberto si spegne il 6 luglio 2019 a Rio de Janeiro all'et\u00e0 di 88 anni; la sua dipartita \u00e8 stata comunicata su Facebook dal figlio Marcelo."}
{"id": "291626", "revid": "6923", "url": "https://it.wikipedia.org/wiki?curid=291626", "title": "Ricezione", "text": "La ricezione \u00e8 quell'atto mediante il quale un messaggio viene fatto proprio da un destinatario (o \"ricevente\"), ovvero una persona, essere vivente o oggetto adatto allo scopo.\nUtilizzo del termine.\nLinguistica.\nSecondo la semiotica, l'atto della ricezione \u00e8 l'atto fondamentale del processo comunicativo, in quanto una comunicazione senza di essa non pu\u00f2 essere definita \"realizzata\". Inoltre, \u00e8 sempre al momento della ricezione che a rigore il \"testo\" comunicato prende forma, in quanto \u00e8 il ricevente che col suo atto interpretativo stabilisce i limiti e la rilevanza degli elementi contenuti nel messaggio.\nFilosofia.\nPer la semiotica, quindi, non si tratta di un atto passivo ma di un processo complesso che mette in gioco l'azione del ricevente. Questa complessit\u00e0 si articola in due livelli:\nInoltre, la ricezione si rivela un atto complesso per via dei possibili diversi atteggiamenti del destinatario: questo pu\u00f2 essere, ad un estremo, \"succube\" (e quindi approntare una ricezione acritica) o essere \"resistente\" (che compie uno sforzo critico e si pone in maniera negativa nei confronti del messaggio).\nTelecomunicazioni.\nIn campo di telecomunicazioni \u00e8 complementare all'operazione di trasmissione in un sistema di telecomunicazioni (es. rete di telecomunicazioni) attraverso il cosiddetto ricevitore di un certo segnale."}
{"id": "291632", "revid": "228587", "url": "https://it.wikipedia.org/wiki?curid=291632", "title": "Criterio di Rayleigh", "text": "Una lente, nel focalizzare un'immagine, si comporta come un foro circolare su uno schermo opaco, quindi produce figure di diffrazione analoghe al caso della fenditura singola (vedi figura); precisamente, la figura di diffrazione prodotta da un foro circolare consiste in un disco centrale, detto \"disco di Airy\", e in alcuni anelli chiari e scuri concentrici con esso. Gli effetti di tale diffrazione pongono un limite alle capacit\u00e0 risolutive degli strumenti ottici, in particolare limitano la possibilit\u00e0 di distinguere due sorgenti luminose puntiformi che abbiano una piccola separazione angolare e intensit\u00e0 circa uguali.\nIl criterio di Rayleigh permette di sapere qual \u00e8 la minima distanza angolare oltre la quale \u00e8 possibile la risoluzione conoscendo la lunghezza d'onda della luce osservata e il diametro del foro di osservazione (detto anche pupilla). Il criterio di Rayleigh afferma che due sorgenti puntiformi sono distinguibili se la loro separazione angolare \u00e8 maggiore o uguale al raggio del disco di Airy, inteso come distanza angolare tra il centro e il bordo, per ciascuno dei due punti, il quale \u00e8 pari a:\ndove \"\u03bb\" \u00e8 la lunghezza d'onda della luce osservata e \"d\" \u00e8 il diametro del foro di osservazione.\nQuando si costruisce uno strumento ottico che deve distinguere oggetti con piccola distanza angolare, si cerca di limitare il pi\u00f9 possibile la dimensione del disco centrale della figura di diffrazione. Il criterio di Rayleigh ci dice che ci\u00f2 si pu\u00f2 ottenere aumentando il diametro della lente o diminuendo la lunghezza d'onda. \u00c8 per questo che si cerca di costruire telescopi con il pi\u00f9 grande diametro possibile e che nei microscopi viene spesso usata luce ultravioletta al posto della luce visibile.\nUn esempio interessante \u00e8 dato dall'occhio umano. La pupilla ha un diametro, in condizioni di luminosit\u00e0 normale diurna, di circa 3 mm. Prendendo in esame luce con lunghezza d'onda \"\u03bb\" = 550 nm, risulta che la minima separazione angolare visibile dall'uomo \u00e8 di 0,224 \u00d7 10\u22123 radianti, pari a circa 46\". Ne segue che siamo in grado di distinguere due capelli vicini (il diametro di un capello \u00e8 circa 70 \u00b5m) solo fino ad una distanza di 30 cm circa."}
{"id": "291634", "revid": "2225", "url": "https://it.wikipedia.org/wiki?curid=291634", "title": "Good Night, and Good Luck", "text": ""}
{"id": "291637", "revid": "1745361", "url": "https://it.wikipedia.org/wiki?curid=291637", "title": "Epeo", "text": "Epeo () \u00e8 un personaggio della mitologia greca, figlio di Panopeo, focese di Parnasso.\nFu il costruttore, con l'aiuto di Atena, del cavallo di Troia.\nMitologia.\n\u00c8 presente nell'Odissea (VIII, 493) ed era un personaggio importante nell\"'Ilioupersis\" (Caduta di Troia) di Stesicoro, dove Epeo fa il portatore d'acqua per Agamennone e Menelao e cos\u00ec Atena, mossa a compassione gli ispira l'idea del cavallo di legno che lo render\u00e0 famoso.\nNell'Iliade si dice che egli \u00e8 nobile e forte ed esperto nel pugilato, ma che in guerra non \u00e8 fra i primi (vale a dire che \u00e8 un guerriero mediocre). \nAnche nel lancio del disco non era eccezionale, tanto che durante una gara lo lancia malamente suscitando l'ilarit\u00e0 degli Achei.\n\u00c8 citato anche da Virgilio nell'Eneide (II, 264): \"et ipse doli fabricator Epeos\"\nEra generalmente considerato un codardo ma era nato cos\u00ec per volere degli d\u00e8i che avevano voluto punire il padre Panopeo, reo di aver compiuto un falso giuramento nei confronti di Atena.\nAnche Epeo, minacciato e lusingato, si un\u00ec al gruppo che si nascose nel cavallo di legno, perch\u00e9 solo lui sapeva come far funzionare il meccanismo della botola.\nLa tradizione letteraria antica gli attribuisce un ruolo molto importante infatti \u00e8 alui che viene attribuita la fondazione di Lagaria durante il ritorno dalla guerra di Troia,\ncollocata in Enotria lungo il litorale Jonico calabrese tra Sibari-Thurioi e Siris-Herakleia (Strabone, VI I, 14).\nQui Epei\u00f3s pare avesse dedicato un santuario alla dea Athena, sua protettrice durante la lunga guerra Troiana.\nNell'Athenaion innalzato da Epei\u00f3s a Lagaria, i fedeli potevano ammirare gli strumenti con i quali il mitico scultore aveva costruito l'astuta invenzione del cavallo, suggerita dalla dea Athena.\nIn un passo di Giustino, storico romano del III secolo d.C., anche i Metapontini si dichiarano orgogliosi di poter esibire nel loro tempio di Atena gli strumenti con cui Epei\u00f3s avrebbe costruito il famoso cavallo.\"Metapontini quoque in templo Minervae ferramenta, quibus Epeus, a quo conditi sunt, equum troianum fabricavit, ostentant\" (Giustino XX 2,1); (Epeus) \"tempestate distractus a duce suo Nestore Metapontum conditit\" (Velleio Patercolo, Historiae Romanae ad M. Vinicium consulem I, 1)."}
{"id": "291638", "revid": "5680", "url": "https://it.wikipedia.org/wiki?curid=291638", "title": "Assiomi per l'uguaglianza", "text": "Gli assiomi per l'uguaglianza sono un insieme di assiomi che possono far parte di una teoria del primo ordine allo scopo di formalizzare tutte le normali deduzioni che in matematica si fanno con la relazione di uguaglianza. Se il ruolo di \"uguaglianza\" nella teoria \u00e8 svolto dal \"simbolo di relazione binaria\" formula_1 allora gli assiomi per l'uguaglianza per formula_1 sono i seguenti:\nL'assioma (U1) esprime la propriet\u00e0 riflessiva dell'uguaglianza. (U2) e (U3) sono schemi di assiomi che includono una quantit\u00e0 infinita di assiomi. (U2) esprime il fatto che se due termini distinti denotano due oggetti che sono uguali allora sono uguali anche i valori delle funzioni che vengono calcolate sostituendo un oggetto con l'altro. Lo schema (U3) esprime il fatto che se due termini denotano oggetti uguali allora sostituendo in una relazione un termine con l'altro si ottengono enunciati logicamente equivalenti.\nUna teoria del primo ordine che includa gli \"assiomi per l'uguaglianza\" \u00e8 chiamata teoria del primo ordine con uguaglianza. In questo tipo di teorie si \u00e8 soliti usare per l'uguaglianza il simbolo di relazione \"=\".\nSemantica.\nPer avere un modello degli assiomi per l'uguaglianza non \u00e8 necessario interpretare il simbolo di relazione binaria \"E\" come relazione di uguaglianza: gli assiomi sono verificati anche se il simbolo \"E\" \u00e8 interpretato come una relazione di equivalenza. Un modello degli assiomi in cui l'interpretazione di \"E\" \u00e8 l'uguaglianza \u00e8 detto modello normale."}
{"id": "291642", "revid": "77438303", "url": "https://it.wikipedia.org/wiki?curid=291642", "title": "Outliner", "text": "L'outliner \u00e8 un potente strumento di organizzazione di un testo, anche molto complesso. Permette di creare una struttura gerarchica in cui \u00e8 l'utente a stabilire le relazioni tra gli elementi presenti nel file organizzati in una struttura ad albero.\nPermette di lavorare con la tecnica di scrittura denominata outline, ovvero definire gli argomenti generali (capitoli) e quelli particolari (paragrafi), di spostarli e organizzarli come si vuole, di visualizzare il testo comprimendolo o espandendolo dal livello generale a tutti i livelli. Successivamente si lavora sul testo vero e proprio, all'interno dei vari blocchi delimitati dai livelli.\nEsistono moltissimi software nella categoria degli outliner, tra cui\nCon software come Microsoft Word si pu\u00f2 scrivere un testo e poi organizzarlo con l'outliner, oppure si pu\u00f2 partire dalla sua organizzazione con l'outliner e scrivere man mano le varie parti. Ci si pu\u00f2 limitare alla scaletta o gestire in modo dinamico tutto il testo, o un insieme di testi.\nAltri software dedicati a questa tecnica organizzazione dati, come ListPro sono disponibili sia per PC Desktop con Windows, sia per PC palmare con Pocket PC o Palm. In questo modo \u00e8 possibile mantenere sincronizzati i dati."}
{"id": "291646", "revid": "201394", "url": "https://it.wikipedia.org/wiki?curid=291646", "title": "Skiffle", "text": "Lo skiffle \u00e8 un genere musicale con influenze country, blues, jazz e folk nato nella prima met\u00e0 del secolo scorso negli Stati Uniti.\n\u00c8 considerato una specie di rock and roll \"degli inizi\"; prese piede negli anni cinquanta-sessanta in Inghilterra sulle rive del fiume Mersey (fiume che attraversa Liverpool).\nStoria.\nLa voce \u201cskiffle\u201d \u00e8 originaria degli Stati Uniti e risale agli anni venti del secolo scorso. Nacque per definire quello stile eseguito da braccianti neri che lavoravano nei campi di cotone e che desideravano allietare una festa con una qualche forma di musica; ma che, essendo molto poveri, non potevano permettersi attrezzature all'altezza delle loro esigenze e dovevano ricorrere a strumenti arrangiati, spesso arnesi di uso domestico come pentole, brocche, assi per lavare, pezzi di tubature in metallo, pettini.\nNel Regno Unito lo skiffle, usato come \"canto di disperazione\" degli scaricatori di porto della zona (un po' come negli USA il blues dei neri nelle piantagioni di cotone), prese piede e si diffuse nella cultura giovanile alla fine degli anni cinquanta, periodo il quale vede spuntare un'innumerevole quantit\u00e0 di complessi skiffle.\nIl repertorio dei gruppi skiffle era solitamente composto dai successi rock'n'roll del momento (\"Johnny B. Goode\", \"Long Tall Sally\" fra gli altri) e anche da ballate popolari locali (\"Maggie Mae\").\nLonnie Donegan (29 aprile 1931 \u2013 3 novembre 2002) era il musicista conosciuto come \"il re dello skiffle\". Anche Alexis Korner suon\u00f2 questo stile all'inizio della sua carriera musicale.\n\u00c8 da ricordare inoltre che tutti i componenti dei Beatles, da adolescenti, \"fondarono\" o presero parte a gruppetti locali skiffle, e in particolare il complesso dei Quarrymen. Il gruppo venne fondato nel 1956 dal sedicenne John Lennon ed ebbe vita fino al 1960, anno in cui gi\u00e0 comprendeva anche Paul McCartney e George Harrison; e deve il nome alla Quarry Bank High School, istituto superiore di Liverpool frequentato da Lennon.\nStrumentazione.\nLo skiffle, inizialmente musicato con assi da lavare e manici di scopa fungenti da basso, si evolse poi in qualcosa di un po' meno \"azzardato\" e a questi pseudo-strumenti si sostituirono le classiche chitarre e, in seguito, le batterie come percussioni.\nL'unico strumento cos\u00ec \"na\u00eff\" conservatosi fu il cosiddetto \"tea-chest bass\" che, stando all'etimologia, era una specie di basso amplificabile formato dalle ceste per trasportare il t\u00e8 e da un manico di scopa."}
{"id": "291648", "revid": "2225", "url": "https://it.wikipedia.org/wiki?curid=291648", "title": "Silent Bob", "text": ""}
{"id": "291676", "revid": "767487", "url": "https://it.wikipedia.org/wiki?curid=291676", "title": "Diritto all'informazione", "text": "Il diritto all'informazione \u00e8 un importante tipo di diritto soggettivo, oggi codificato e tutelato da tutti i moderni ordinamenti giuridici.\nIl diritto all'informazione nel mondo.\nItalia.\nTale diritto, seppur non espressamente menzionato nella carta costituzionale repubblicana, \u00e8 strettamente legato alla libert\u00e0 di manifestazione del pensiero, definita dall'articolo 21 della Costituzione italiana.\nIl diritto all'informazione \u00e8 un diritto sociale relativamente recente, tant'\u00e8 che, nell'ordinamento italiano, solo dal 1994 si ha una definizione data dalla giurisprudenza della Corte costituzionale della Repubblica Italiana, su cui peraltro tuttora si discute. La corte, con la sentenza n. 420 del 7 dicembre 1994, dichiar\u00f2 infatti che \u00e8 necessario \"garantire il massimo di pluralismo esterno, al fine di soddisfare, attraverso una pluralit\u00e0 di voci concorrenti, il diritto del cittadino all'informazione\".\nLa definizione di pluralismo, sia interno che esterno, risale alla sentenza n. 826/1988 della corte, e tale principio \u00e8 richiamato in particolar modo nella legge Mamm\u00ec del 1990 sulla radiotelevisione.\nDal momento che la corte ritiene il pluralismo un \"ineludibile imperativo costituzionale\" e dal momento che un diritto all'informazione discende direttamente dal principio pluralistico, \u00e8 palese arrivare a considerare anche l'informazione come uno dei diritti fondamentali della societ\u00e0 moderna.\nLa dottrina prevalente ha provveduto a distinguere due tipi di diritto all'informazione:\nIn Italia, la vigilanza su molte di queste situazioni \u00e8 affidata ad un'autorit\u00e0 indipendente, l'Autorit\u00e0 per le garanzie nelle comunicazioni.\nIn generale, il diritto all'informazione va collegato con \"la libert\u00e0 di coscienza e di opinione, la libert\u00e0 di ricerca e insegnamento, il diritto allo studio, la libert\u00e0 di creazione artistica, il diritto-dovere di partecipare alla vita politica e sociale\". Per certi versi, esso confligge con il diritto d'autore e, in particolare, con la tutela dei diritti economici legati alla produzione delle opere dell'ingegno."}
{"id": "291679", "revid": "124294336", "url": "https://it.wikipedia.org/wiki?curid=291679", "title": "Ricavo", "text": "Il ricavo, in economia aziendale, \u00e8 l'utilit\u00e0 economica che un'impresa crea attraverso l'attuazione del processo economico imperniato sulla vendita di un quantitativo di beni e servizi.\nHa come propriet\u00e0 notevole di essere totalmente variabile, quindi esprimibile in generale come lo sviluppo di MacLaurin:\nformula_1\nessendo nulli i ricavi fissi:\nformula_2\nDal punto di vista contabile, i ricavi si calcolano in generale moltiplicando la quantit\u00e0 di vendita (o di prestazione) per il prezzo di vendita netto. Per questo il fatturato, sebbene sia una sola delle componenti che costituiscono i ricavi (oltre alle vendite possono esservi altre componenti di reddito, quali attivit\u00e0 finanziarie non considerate \"fatturato\"), \u00e8 una grandezza di flusso. Essendo misurato da grandezze finanziarie (denaro o crediti di funzionamento), il ricavo indica quindi solo virtualmente un'entrata di denaro, che si attuer\u00e0 solo al reale pagamento da parte dei clienti.\nRelazione col profitto.\nIl ricavo di un venditore equivale all'esborso dell'acquirente. Il ricavo ottenuto da una vendita o prestazione produce un profitto (o \"guadagno\") a cui va sommato il costo sostenuto per produrre il bene venduto o il servizio procurato:\nformula_3\nRicavo marginale.\nIl ricavo marginale (\"R'\") corrisponde al ricavo aggiuntivo raggiungibile tramite la vendita di un'ulteriore unit\u00e0 di prodotto - formalmente, risulta essere la prima derivata della funzione del ricavo. Se un ricavo \u00e8 calcolato come \"quantit\u00e0 venduta moltiplicata per il prezzo\", una funzione di ricavo ritorna il ricavo totale raggiunto al variare della quantit\u00e0 successivamente vendute.\nNella teoria di mercato l'operazione fondamentale dell'identificare quella quantit\u00e0 di vendita che porta ad un'azienda il ricavo pi\u00f9 alto viene stabilita in modo da far corrispondere il ricavo di margine ai costi di margine.\nSe il prezzo al pezzo al mercato viene stabilito in maniera fissa (ad esempio 2\u20ac), allora il prezzo al pezzo si realizza con la vendita di un'unit\u00e0 ulteriore come ricavo margine.\nRicavo nel modello monopolistico.\nIn regime monopolistico si assume che il ricavo marginale sia pari al prezzo:\ne quindi:\ndove con \"R\" si indica il ricavo, con \"&lt;R&gt;\" il prezzo e con \"x\" la quantit\u00e0 venduta in un certo periodo di tempo della durata \"t\" (quantit\u00e0 a tempo).\nNell'ambito del calcolo dei costi e dei servizi il ricavo viene suddiviso solitamente in prestazioni e ricavi neutrali, quindi ricavi estranei ai periodi ed eccezionali.\nRealizzazione del ricavo.\nLa legislazione (si veda esemplarmente la ragioneria americana) tende a promulgare linee guida dure per la realizzazione del fatturato, al fine di assicurare la correttezza delle cifre di fatturato espulse ed evitare scandali di bilancio e falsi di bilancio."}
{"id": "291681", "revid": "2014155", "url": "https://it.wikipedia.org/wiki?curid=291681", "title": "Romano III Argiro", "text": "Fu basileus dei romei dal 15 novembre 1028 fino alla sua morte.\nBiografia.\nOrigini.\nNato nel 968 d.C., era membro di una famiglia di chiara nobilt\u00e0, quella degli Argiri: i nomi dei genitori non sono conosciuti, tuttavia, si pu\u00f2 ipotizzare che il padre fosse Fozio Argiro che sconfisse gli Ungari nel 958 o Eustazio Argiro, noto per aver commissionato un poema in onore dell'imperatore Romano II nel 950; ricevette il nome Romano in onore del nonno paterno, il quale, peraltro, aveva sposato Agata, figlia di Romano I Lecapeno.\nAveva diversi fratelli e sorelle: Basilio Argiro fu un importante generale e stratego sotto Basilio II, Leone milit\u00f2 in Italia ove fu ucciso nel 1017, Pulcheria spos\u00f2 il magistros Basilio Sklero, un'altra sorella il Duca d'Antiochia Costantino Karanteno, infine Maria era moglie di Giovanni Orseolo, figlio di Pietro, Doge di Venezia \nA differenza dei fratelli, militari, Romano divenne funzionario: serv\u00ec come giudice \"krites\" nel thema dell'Opsikion, con il rango \"protospatharios\", e divenne noto per la repressione degli eretici di Akmoneia; in seguito fu promosso a \"quaestor\" e divenne giudice dell'Ippodromo; in tali vesti fu menzionato anche nella \"Peira\", un importante compendio di casi giurisprudenziali redatto da Eustathios Rhomaios. Durante il regno di Basilio II ricevette ulteriori promozioni prima al rango di \"patrikios\", poi al titolo di sovrintendente per la Basilica di Hagia Sophia fino a raggiungere il titolo di Eparca, prefetto della Capitale.\nRegno.\nIn considerazione della lunga carriera ed esperienza amministrativa, nonch\u00e9 per via della parentela, Costantino VIII decise di selezionare Romano quale marito della propria figlia, Zoe Porfirogenita, e dunque come erede: Romano, all'epoca felicemente sposato, fu costretto, sotto minaccia dell'imperatore, a divorziare e a risposarsi con Zoe il 12 novembre 1028; tre giorni dopo il matrimonio della figlia Costantino VIII mor\u00ec e Romano gli successe come imperatore.\nAvendo quali modelli ideali, Marco Aurelio e Traiano, Romano cerc\u00f2 di imitarne gli esempi ma, senza molto successo.\nDurante il suo regno, ridusse il carico fiscale, abol\u00ec l\"\"allenlengyon\", tassa speciale che Basilio II aveva disposto fosse pagata dalla nobilt\u00e0 quale sostituto d'imposta, in tal modo bloccando le contribuzioni speciali e particolarmente onerose che lo stesso Basilio aveva imposto a carico dei dynatoi in modo da ridimensionare il potere politico ed economico; infine, intraprese una politica di lavori pubblici, con particolare riguardo per la Capitale.\nNelle questioni militari, Romano si dimostr\u00f2 assai incompetente: nel 1030 decise di condurre personalmente un forte esercito contro gli emiri di Aleppo per annettere direttamente la citt\u00e0, all'epoca tributaria dell'impero, ma fu pesantemente sconfitto nella battaglia di Azaz; gli arabi, allora, intrapresero una controffensiva che si infranse solo quando, nel 1032, il giovane generale Giorgio Maniace riusc\u00ec a sconfiggere le truppe arabe nei pressi di Edessa, liberandola dall'assedio; solo a questo punto l'emiro di Aleppo intraprese i negoziati che si conclusero con lo status quo ante e la restaurazione del protettorato.\nIn ogni caso, la sconfitta di Azaz e poi una disfatta della flotta nell'Adriatico erosero progressivamente la popolarit\u00e0 del basileus.\nNei primi mesi di regno Romano cerc\u00f2 di mantenere una relazione amichevole con la moglie ma presto la diversit\u00e0 di interessi, le forti spese di lei e soprattutto la mancanza di figli, generarono astio e disprezzo reciproco, aggravato ancor di pi\u00f9 quando l'imperatore decise di portare a palazzo un'amante ufficiale in modo da avere un erede, decisione che port\u00f2 alla rottura definitiva con la moglie e con quella fazione della corte che ne sosteneva i diritti dinastici; infatti, gi\u00e0 tra il 1029 ed il 1030 vi furono numerosi tentativi di attentato contro l'imperatore, ispirati dalla cognata, Teodora, e volti alla restaurazione della Dinastia Macedone. \nInfine, nel 1034, Zoe si innamor\u00f2 di un giovane cortigiano, Michele; l'imperatore lo venne a sapere e, l'11 aprile 1034, sottopose il giovane ad un interrogatorio ma senza esito in quanto Michele, sotto giuramento, neg\u00f2 le accuse; la sera stessa Romano fu trovato morto ed immediatamente si diffuse la voce che la causa del decesso fosse da ricercarsi in un veleno somministratogli dalla moglie Fu seppellito nella Chiesa d Santa Maria Peribleto a Costantinopoli che egli stesso aveva fatto erigere.\nFamiglia.\nRomano si spos\u00f2 due volte, la sua prima moglie fu Elena da cui ebbe una figlia:\nDalla sua seconda moglie Zoe non ebbe figli."}
{"id": "291682", "revid": "125394947", "url": "https://it.wikipedia.org/wiki?curid=291682", "title": "Leslie Thompkins", "text": "Leslie Tompkins \u00e8 un personaggio immaginario dei fumetti DC Comics, legata in particolare al mondo di Batman, introdotto nell'albo \"Detective Comics\" n. 457.\nBiografia del personaggio.\nLeslie Thompkins \u00e8 una ricca e colta donna di discendenza inglese, molto amica dei coniugi Thomas e Martha Wayne.\nVive a Gotham City, dove in qualit\u00e0 di medico gestisce una clinica rivolta ai poveri e, soprattutto a chi soffre di tossicodipendenza. Le sue benevole motivazioni e la sua importanza sociale sono tali che la famiglia Wayne la sostiene ripetutamente sia sul piano legale che su quello finanziario.\nAlla morte dei Wayne per mano di un rapinatore di nome Joe Chill, la Thompkins rimane molto vicina al loro bambino, Bruce, del quale tenta di alleviare il dolore insieme al fedele maggiordomo Alfred, con cui cercher\u00e0 di compensare la mancanza dei genitori.\nLeslie \u00e8 di fatto l\u2019unica persona, a parte ovviamente Alfred, con cui il giovane Bruce osa confidarsi, fattore che le consente di esercitare un'elevata e benevola influenza morale sul giovane miliardario, che spesso e volentieri tenta di dissuadere dall'indossare la maschera di Batman, nel timore che gli possa costare la vita oppure gli affetti che pi\u00f9 gli sono cari."}
{"id": "291683", "revid": "599013", "url": "https://it.wikipedia.org/wiki?curid=291683", "title": "Nandor", "text": ""}
{"id": "291686", "revid": "1305772", "url": "https://it.wikipedia.org/wiki?curid=291686", "title": "Joe Chill", "text": "Joseph \"Joe Chill\" Chilton \u00e8 un personaggio dei fumetti DC Comics, apparso per la prima volta sul \"Detective Comics\" (vol. 1) n. 33 (novembre 1939). Nelle versioni canoniche delle origini di Batman, Chill \u00e8 il responsabile della morte dei genitori di Bruce Wayne, episodio che innesca in quest'ultimo la ricerca di vendetta e giustizia e provoca cos\u00ec la nascita dell'Uomo Pipistrello.\nBiografia del personaggio.\nJoseph Chill \u00e8 un criminale di Gotham City. Fa il teppista, compie rapine a mano armata e furti di vario genere. \u00c8 un uomo senza fissi legami, molto in gamba nella pianificazione e nella gestione fisica dei suoi crimini, prerogative che lo rendono molto difficile da identificare e catturare da parte della polizia. Di tanto in tanto entra a far parte di qualche banda dedita alla droga, ai furti complessi e ad altro genere di crimini, ma a causa dei rapporti tesi con coloro che inizialmente lo affiancano torna a mettersi in proprio, dedicandosi prevalentemente alla zona di Crime Alley, dove una sera rapina e uccide i coniugi miliardari Thomas e Martha Wayne.\nIl loro figlio Bruce rimane traumatizzato dalla loro morte, al punto da intraprendere un lungo e complesso percorso fisico e mentale con cui in et\u00e0 adulta assume l'identit\u00e0 di Batman. Molti anni dopo Chill e Batman si rincontrano in occasione del ritorno del Mietitore, una misteriosa figura che caccia i criminali, e l'Uomo Pipistrello lo riconosce. Il teppista viene ucciso brutalmente dal Mietitore, durante la lotta contro Batman.\nStoria editoriale.\nIl personaggio debutta nel novembre 1939, in un flashback nella storia \"The Batman Wars Against the Dirigible of Doom\" presente sul numero 33 di \"Detective Comics\". Il suo nome viene per\u00f2 citato solo nove anni dopo, su \"Batman #47\". Se allora appariva come il semplice rapinatore responsabile della morte dei coniugi Wayne, in \"Detective Comics\" n. 235 (1956) viene presentato come un sicario al soldo del boss Lew Moxon, mentre nella miniserie \"The Untold Legend of the Batman\" (1980) viene rivelato che \u00e8 figlio di Alice Chilton, una governante di Bruce Wayne.\nIn \"\" (1987) il personaggio si trova ad affrontare lo stesso Batman, cosa che per\u00f2 viene rimossa dalla continuity attraverso gli eventi di \"Ora zero - Crisi nel tempo\" (1994)."}
{"id": "291687", "revid": "1543377", "url": "https://it.wikipedia.org/wiki?curid=291687", "title": "Franco Lombardi", "text": "Biografia.\nIl padre Giovanni fu avvocato e docente di diritto e procedura penale nell'Universit\u00e0 di Napoli, gi\u00e0 allievo prediletto di Giovanni Bovio, deputato prima e dopo il fascismo, autore di scritti vari di sociologia. La madre Rosa Pignatari fu nipote di Ettore Ciccotti, nella cui casa era cresciuta; tradusse in giovent\u00f9 alcuni degli scritti di Karl Marx nelle \"Opere\" edite dal Ciccotti. In tarda et\u00e0 Rosa Lombardi traduceva ancora, nel '46, la \"Storia del movimento operaio\" di Edouard Dolleans.\nLaureato in Legge nel 1928, libero docente in filosofia morale nel 1933, lavorava in filosofia da pi\u00f9 di dieci anni quando pubblic\u00f2 il primo volume maggiore a stampa (\"Il mondo degli uomini\", 1935). Dal 1943 fu professore di Storia della filosofia nell'Universit\u00e0 di Roma (facolt\u00e0 di Magistero). Dal 1956 fu Professore di Filosofia morale nella stessa universit\u00e0 (facolt\u00e0 di Lettere e filosofia). Ivi diresse l'Istituto di filosofia dal 1958 al 1970 e dal 1968 fu preside della facolt\u00e0.\nGi\u00e0 presidente della Societ\u00e0 Filosofica Italiana e (sin dalla fondazione) della Societ\u00e0 filosofica romana, diresse il \"Centro di Ricerca per le Scienze Morali e Sociali\" presso l'Istituto di filosofia della Universit\u00e0 di Roma. Dal 1962 \u00e8 stato direttore della rivista \"De Homine\" cui si \u00e8 affiancato, a partire dal 1968, il \"Bollettino Bibliografico per le Scienze morali e sociali\". Dal 1966 \u00e8 entrato a far parte dell'Accademia nazionale dei Lincei e dal 1970 dell\"'Institut International de Philosophie\".\nAntifascista da sempre, partecip\u00f2 alla lotta clandestina e prese parte attivamente alla vita politica fino alla scissione del Partito Socialista Italiano nel 1946. Ha viaggiato per studi e conferenze in quasi tutto il mondo e insegnato in universit\u00e0 di culture e lingue diverse. Nel 1963 gli fu conferito il premio nazionale \"Benedetto Croce\" per la filosofia e nel 1970 il premio nazionale del Presidente della Repubblica per le scienze morali, storiche e filologiche, dall'Accademia dei Lincei e la Laurea \"honoris causa\" della Universit\u00e0 di Marburgo."}
{"id": "291691", "revid": "12290", "url": "https://it.wikipedia.org/wiki?curid=291691", "title": "Thomas Wayne", "text": "Thomas Wayne \u00e8 un personaggio dei fumetti di Batman, creato da Gardner Fox, Bill Finger e Bob Kane. La sua prima apparizione \u00e8 in \"Detective Comics\" (vol. 1) n. 33 (novembre 1939). \u00c8 il padre di Bruce Wayne, alias Batman.\nBiografia.\nThomas Wayne nasce a Gotham City, negli Stati Uniti, erede di una ricchissima e onorata dinastia dell'alta aristocrazia britannica. Confortato tra i molti agi della favolosa Villa Wayne, il maniero di famiglia, viene educato fin da piccolo alle vie del galateo, della modestia, dell'altruismo e della giustizia. Dopo la laurea con lode in chirurgia si avvia alla professione medica, guadagnandosi una reputazione molto buona, e sposa Martha Kane. Tra i suoi amici pi\u00f9 intimi vi sono il suo stesso maggiordomo, il distinto e benevolo Alfred Pennyworth, con cui spesso osa confidarsi richiedendo consigli, e la dottoressa Leslie Thompkins, che gestisce una clinica rivolta a poveri e al recupero dei tossicodipendenti.\nConsapevole delle condizioni di grande sofferenza e degrado a cui Gotham \u00e8 soggetta, decide con entusiasmo di dedicarsi alla beneficenza, creando una Fondazione le cui attivit\u00e0 si rivolgono alla soluzione di svariati problemi sociali come la povert\u00e0 e il degrado urbano, al fine di scoraggiare soprattutto l'abbandono scolastico e la criminalit\u00e0, di cui assiste le vittime dove e quando le istituzioni municipali e la polizia non ne risultano in grado. La Fondazione si impegna altres\u00ec sul fronte medico grazie al sostegno di Leslie. Successivamente, Thomas fonda le Imprese Wayne, un insieme di aziende dal valore milionario le cui molteplici attivit\u00e0 stimolano Gotham sotto il profilo economico e professionale. Pur essendone il Presidente del consiglio di amministrazione non abbandona mai la professione ospedaliera, e lascia la loro gestione ad un amministratore delegato.\nDivenuto padre di Bruce, si prodiga felicemente nella sua educazione, trasmettendogli quegli ideali di onore e onest\u00e0 che da sempre contraddistinguono i Wayne fino alla sera in cui, uscendo da un cinema insieme alla famiglia, viene rapinato e ucciso con Martha da un delinquente di nome Joe Chill. L'assassinio dei genitori di fronte ai suoi occhi segner\u00e0 indelebilmente il piccolo Bruce, che viene cresciuto da Alfred e Leslie, maturando in segreto un profondo desiderio di vendetta che, in et\u00e0 adulta, lo porter\u00e0 a indossare il mantello di Batman.\nVersioni alternative.\nNella linea temporale alternativa mostrata nella miniserie \"Flashpoint\", Barry Allen torna indietro nel tempo per impedire la morte della madre causando una realt\u00e0 alternativa in cui, in seguito alla rapina di Joe Chill, \u00e8 Bruce Wayne a morire. La reazione di Thomas Wayne sar\u00e0 quella di trasformarsi in Batman mentre Martha Wayne diventer\u00e0 Joker. Come Batman, Thomas \u00e8 notevolmente pi\u00f9 violento del figlio, non esita a torturare i criminali come non disdegna neanche l'uso delle armi da fuoco. Dopo aver incontrato Barry Allen, che mantiene i ricordi della sua vita precedente, Thomas accetta di aiutarlo uccidendo, durante lo scontro finale, Thawne, e dando a Flash la possibilit\u00e0 di impedire al s\u00e9 stesso del futuro di cambiare il passato. Ma prima di mandarlo indietro, Thomas consegna a Barry una lettera per il figlio, che Barry gli consegner\u00e0 portando Bruce a piangere per la commozione. Qualche tempo dopo viaggiando sul Tapis roulant cosmico, Barry torna di nuovo nella realt\u00e0 Flashpoint che, misteriosamente, non ha smesso di esistere, pertanto Thomas ha potuto solo attendere che la propria casa fosse attaccata dalle Amazzoni e dagli Atlantidei, preparando a sacrificarsi con degli esplosivi. Barry per\u00f2 viaggia in compagnia di Bruce, che dopo tanti anni ha la possibilit\u00e0 di parlare con suo padre che, a sua volta, crede finalmente di essere di fronte al proprio figlio e non a un'allucinazione dopo avergli fatto delle domande. Mentre Flash ripara il Tapis roulant cosmico, i due Batman tengono occupati i soldati, avendo modo di scambiare qualche parola. Quando Barry riesce finalmente a riparare il Tapis roulant, Bruce implora il padre di venire con loro, confessandogli di avere un figlio, ma Thomas lo spinge contro Barry e gli dice di vivere la propria vita con Damian, lasciando che Batman \"muoia\" l\u00ec con lui. Rimasto solo nella Batcaverna, Thomas Wayne assiste alla fine del suo universo, a cui va incontro a testa alta, finalmente in pace con s\u00e9 stesso e ricordando al figlio il credo degli Wayne: ogni volta che cadono, gli Wayne si rialzano!\nAltri media.\nTelevisione.\nNella serie televisiva \"Gotham\", viene interpretato dall'attore Grayson McCouch: nella serie, Thomas Wayne appare solo nella prima puntata, quella in cui viene mostrato l'omicidio dei coniugi Wayne.\nNella serie televisiva \"Pennyworth\", \u00e8 interpretato da Ben Aldridge: nella serie, Thomas Wayne e il co-protagonista che interagisce insieme ad Alfred Pennyworth, qui il protagonista della storia."}
{"id": "291696", "revid": "697352", "url": "https://it.wikipedia.org/wiki?curid=291696", "title": "Bordo d'attacco", "text": ""}
{"id": "291699", "revid": "108292193", "url": "https://it.wikipedia.org/wiki?curid=291699", "title": "Assioma logico", "text": "Gli assiomi logici sono un insieme (infinito) di assiomi di una teoria del primo ordine che formalizzano tutte le deduzioni logiche che solitamente si fanno nelle dimostrazioni matematiche.\nCi sono diversi modi di ottenere questo tipo di formalizzazione. Uno di questi \u00e8 dato dal seguente insieme di assiomi:\nPer ogni formula ben formata formula_1 sono assiomi logici le chiusure universali delle fbf:\nNotare che si tratta di schemi di assiomi, ciascuno dei quali ha infinite diverse istanze.\nL'insieme di assiomi definito sopra vale per un linguaggio del primo ordine dotato dei simboli per connettivi logici e quantificatori \"formula_15\", \"formula_16\" e \"formula_17\". Esso ed \u00e8 sufficiente a formalizzare in una teoria del primo ordine tutti i tipi di deduzioni logiche se la teoria \u00e8 dotata della sola regola di inferenza chiamata modus ponens che consente, date fbf formula_18 e formula_6 di derivare la fbf formula_20. Il teorema di completezza per il calcolo dei predicati assicura infatti che in una teoria del primo ordine dotata di questi assiomi si possono dedurre tutte le fbf logicamente valide.\nSe il linguaggio del primo ordine include simboli per gli altri connettivi e quantificatori occorre aggiungere assiomi che colleghino i nuovi connettivi e quantificatori con quelli usati fino ad ora:"}
{"id": "291701", "revid": "1064007", "url": "https://it.wikipedia.org/wiki?curid=291701", "title": "Ibrahim Rugova", "text": "\u00c8 stato il primo presidente della riconosciuta Repubblica Albanese del Kosovo (\"Republika Shqiptare e Kosov\u00ebs\"), leader politico che ha portato avanti una lotta popolare per l'indipendenza dall'ex Jugoslavia, sostenendo una resistenza pacifica.\nGrazie al suo ruolo nella storia del Kosovo, Rugova \u00e8 stato soprannominato \"\"Padre della Nazione\" e \"Gandhi dei Balcani\", assegnato, tra gli altri, del Premio Sakharov per la libert\u00e0 di pensiero e postumo dichiarato \"Eroe del Kosovo\"\".\nBiografia.\nNativo del villaggio di Cerrc\u00eb, durante i molti conflitti che avevano coinvolto negli ultimi decenni la regione, fu strenuo sostenitore della resistenza . Nella primavera del 1989, l'allora presidente della Serbia Slobodan Milo\u0161evi\u0107, per opporsi alle forze indipendentiste albanesi della provincia del Kosovo, decise di attenuarne l'autonomia. In questo periodo Rugova fond\u00f2 il partito dell'indipendenza del Kosovo.\nLe forze indipendentiste dichiararono unilateralmente l'indipendenza, dando vita ad un proprio stato, prima dell'unificazione con l'Albania.\nNel 2002, a tre anni dalla fine della guerra e dopo pi\u00f9 di tre mesi dalle elezioni politiche, divenne il \"primo presidente del Kosovo\", nonch\u00e9 fondatore e guida del partito \"Lega democratica del Kosovo\" (LDK, principale partito kosovaro).\nPrimo tra gli interlocutori presso i paesi occidentali, Rugova port\u00f2 avanti la propria lotta per l'indipendenza del Kosovo con metodi non violenti: per questo fu soprannominato il \"Gandhi dei Balcani\", ma . Per la sua azione diplomatica, riconosciuta dai maggiori governi occidentali, fu premiato nel 1998 con il premio alla libert\u00e0 di pensiero intitolato ad Andrej Sakharov.\n\u00c8 deceduto la notte del 21 gennaio 2006 per le conseguenze di un tumore ai polmoni che gli era stato diagnosticato nel settembre 2005 ed \u00e8 stato sepolto secondo rito musulmano sunnita.\nSecondo alcune testimonianze, ci sarebbe stato da parte di Rugova un interesse per il cattolicesimo. Il suo \"confessore\" albanese, il reverendo Lush Gjergji, ha raccontato in un'intervista che Rugova avrebbe incontrato prima di morire il cardinale Angelo Scola e avrebbe chiesto i sacramenti. Queste testimonianze non sarebbero per\u00f2 state confermate n\u00e9 dalla famiglia n\u00e9 da alcuna altra fonte attendibile, e una delle persone pi\u00f9 vicine a Rugova, Sabri Hamiti, ha negato che Rugova si sia convertito al cristianesimo, asserendo che si sia sempre identificato nell'Islam. Don Shan Zefi, uno dei massimi rappresentanti della Chiesa cattolica in Kosovo, in un'intervista, nutriva seri dubbi che Rugova si fosse convertito al cattolicesimo, asserendo che non ci sarebbe stata evidenza di alcuna conversione o di un battesimo. \nEbbe un funerale di Stato, seguito da rito musulmano celebrato da un gruppo di imam. La sua tomba \u00e8 orientata verso la Mecca, secondo la tradizione islamica.\nLa sua morte \u00e8 sopraggiunta a breve distanza dall'inizio dei colloqui, a Vienna, tra le autorit\u00e0 serbe e albanesi sullo status del Kosovo, amministrato dalle Nazioni Unite dal giugno del 1999. Tali incontri sono stati conseguentemente rinviati."}
{"id": "291719", "revid": "287204", "url": "https://it.wikipedia.org/wiki?curid=291719", "title": "Luigi II d'Ungheria e Boemia", "text": "Biografia.\nFiglio di Ladislao II Jagellone, e di Anna di Foix-Candale alla morte del padre nel 1516, ad appena dieci anni, divenne re d'Ungheria e di Boemia. Nel 1522 spos\u00f2 Maria d'Asburgo, sorella dell'imperatore Carlo V.\nAbile cavaliere, affascinante e di bell'aspetto, dovette affrontare l'ostilit\u00e0 della nobilt\u00e0 ungherese e boema.\nSotto il suo regno la minaccia turca continu\u00f2 a crescere fino alla decisiva battaglia di Moh\u00e1cs (29 agosto 1526), in cui Luigi stesso venne sconfitto dal sultano Solimano il Magnifico e dove trov\u00f2 la morte appena ventenne.\nNon avendo avuto figli e avendo sua sorella Anna Jagellone sposato Ferdinando d'Asburgo, fratello di sua moglie Maria, il trono pass\u00f2 nelle mani di costui.\nMor\u00ec nella battaglia di Moh\u00e1cs del 1526."}
{"id": "291720", "revid": "82209120", "url": "https://it.wikipedia.org/wiki?curid=291720", "title": "Chiusura universale", "text": "In logica matematica e pi\u00f9 in particolare in una teoria del primo ordine si chiama chiusura universale di una formula ben formata formula_1 in cui formula_2 sono variabili libere, la formula\nottenuta premettendo un quantificatore universale su ogni variabile libera.\nAd esempio la chiusura universale della formula\n\u00e8 data dalla formula\nma la situazione pu\u00f2 essere molto pi\u00f9 complessa, ad esempio la chiusura universale di\nche ha solamente formula_7 come variabile libera, \u00e8 data da\nLa chiusura universale trasforma una formula aperta in una formula chiusa."}
{"id": "291722", "revid": "24944", "url": "https://it.wikipedia.org/wiki?curid=291722", "title": "Luigi II (Boemia e Ungheria)", "text": ""}
{"id": "291723", "revid": "1543377", "url": "https://it.wikipedia.org/wiki?curid=291723", "title": "Sindacato nazionale dei lavoratori dell'industria alimentare", "text": "Il Sindacato nazionale dei lavoratori dell'industria alimentare (in spagnolo \"Sindicato Nacional de Trabajadores del Sistema Agroalimentario - SINALTRAINAL\"), \u00e8 un sindacato colombiano dell'industria alimentare, nato nel 1982 dall'unione dei sindacati presenti nelle imprese imbottigliatrici della Coca Cola e della Nestl\u00e9 colombiane. Attualmente ha circa 4.000 iscritti.\nSi \u00e8 opposto fortemente alla politica della Nestl\u00e9 colombiana, denunciando i danni provocati dalla dipendenza alimentare causata dal suo monopolio nei settori caff\u00e8, grassi e latte. Ha denunciato anche il monopolio commerciale della Coca Cola e le intimidazioni compiute ai danni dei suoi dipendenti.\nSecondo le affermazioni dello stesso sindacato, molti suoi dirigenti sono stati assassinati, o rapiti e torturati . \u00c8 tra i fondatori del movimento di protesta e di boicottaggio Stop Killer Coke."}
{"id": "291729", "revid": "256896", "url": "https://it.wikipedia.org/wiki?curid=291729", "title": "Sinaltrainal", "text": ""}
{"id": "291731", "revid": "62748", "url": "https://it.wikipedia.org/wiki?curid=291731", "title": "Giovanni Damasceno", "text": "Di famiglia araba di fede cristiana, figlio di Sarj\u016bn ibn Man\u1e63\u016br e nipote di Man\u1e63\u016br - il primo della famiglia ad assumere alte responsabilit\u00e0 amministrative sotto il governo omayyade del califfo Mu\u02bf\u0101wiya ibn Ab\u012b Sufy\u0101n e dei suoi due primi successori - \u00e8 venerato come santo dalla Chiesa cattolica e dalla Chiesa ortodossa. Papa Leone XIII lo ha dichiarato Dottore della Chiesa nel 1890.\nBiografia.\nIn giovane et\u00e0, per le sue doti intellettuali e grazie alla posizione della sua famiglia, divenne consigliere del Califfo della sua citt\u00e0 che, in un'epoca caratterizzata da convivenza e tolleranza religiosa in Palestina, lo nomin\u00f2 responsabile dell'amministrazione (\"\u1e25\u0101\u01e7ib\") a Damasco dove era ritenuto amico dell'Islam.\nCaduto in disgrazia presso il suo protettore, venne processato per tradimento e gli viene amputata la mano destra; miracolato, rinsediato, decise poi di allontanarsi da Damasco. L'amicizia con Cosmo, un monaco siciliano rimpatriato come schiavo a Damasco, determin\u00f2 in lui la decisione di ritirarsi come eremita assieme al fratello, il futuro vescovo di Maiouna. Si fece monaco al monastero Mar Saba, tra Betlemme e Gerusalemme, dove fu fatto presbitero e prese l'incarico di predicatore titolare nella Basilica del Santo Sepolcro a Gerusalemme.\nPredic\u00f2 e scrisse moltissimo, guadagnandosi la fama di \"san Tommaso d'Oriente\" e mor\u00ec secondo la tradizione nel 749. Secondo altre fonti, ecclesiastiche e non, sarebbe nato nel 650 ed avrebbe vissuto quasi cento anni.\nLa sua opera principale \u00e8 il \"De Fide Orthodoxa\", ma \u00e8 ricordato anche il \"De haeresibus\" sulle eresie del Cristianesimo. Impegnato contro l'iconoclastia decretata dall'imperatore di Costantinopoli Leone III nel 726, le sue tesi prevalgono, insieme a quelle di san Germano di Costantinopoli, nel Secondo concilio di Nicea (787, dopo la sua morte).\nNella \"Dialectica\" (cap. 43) Giovanni d\u00e0 una definizione di \"persona\" che completa quella di Severino Boezio: \nLe sue opere influenzarono numerosi religiosi e scrittori, tra i quali Giovanni Esarca. Fra esse \u00e8 particolarmente nota la \"Laudatio sanctae Barbarae\", lunga omelia riguardante una santa per strana coincidenza festeggiata nello stesso giorno del santo Damasceno (4 dicembre).\nIl contrasto all\u2019iconoclastia.\n\u00c8 ritenuto il pi\u00f9 importante difensore della figurazione cristiana con i tre \"Discorsi apologetici\" contro l'iconoclastia, il primo \"teologo dell'immagine\". Nei tre Discorsi del Damasceno l\u2019operativit\u00e0 della immagine emerge a tutti i livelli della realt\u00e0 e si impone come analogia fondamentale per la comprensione del mondo.\nRiguardo al divieto contenuto nel libro dell\u2019Esodo, che proibiva agli Ebrei di rappresentare le persone e di rendere culto idolatra a quelle rappresentazioni, il Damasceno, a difesa delle immagini sacre, si oppose osservando che il divieto dell\u2019Antico Testamento si riferiva agli Ebrei, ma non ai cristiani. I divieto ha un carattere eminentemente didattico, perch\u00e9 in altre parti della Sacra Scrittura troviamo passi dal significato totalmente opposto. Dio, per esempio, ordina di adornare il tempio e l\u2019Arca dell\u2019alleanza con le sculture dei cherubini. Quindi il divieto del libro dell\u2019Esodo non ha il carattere definitivo e non si applica ai cristiani, che si trovano in una situazione completamente diversa da quella degli Ebrei dell\u2019Antico Testamento: i cristiani conoscono il volto di Dio, che si \u00e8 rivelato e fatto uomo, con un volto umano nella persona di Ges\u00f9 Cristo.\nGli iconoclasti lo vilipesero e lo condannarono anche dopo la sua scomparsa; ma i Padri del Concilio di Nicea II nel 787 lo inclusero ripetutamente fra gli eroici campioni della Fede.\nCulto.\nFatto santo e Dottore della Chiesa, \u00e8 ricordato tradizionalmente il 4 dicembre (con memoria facoltativa), nel Nuovo Calendario del Concilio Vaticano II; per chi segue la Messa tridentina la sua ricorrenza \u00e8 il 27 marzo.\nSull'amputazione della mano nasce una leggenda devozionale molto diffusa: Giovanni avrebbe offerto la mano tagliata ad un'immagine della Madonna, senza chieder nulla. Dall'icona sarebbe uscita una mano della Vergine, che avrebbe riattaccato l'arto offeso. Allora Giovanni fece applicare all'icona una mano votiva d'argento. Col successo delle tesi del Santo, crebbe anche la fama di questa Madonna con tre mani, detta Tricherusa, frequente nell'iconografia ortodossa, di cui si conserva una copia presso il Monastero di Hilandar, nella penisola del Monte Athos, repubblica monastica in territorio greco.\nUna grande immagine di san Giovanni Damasceno si trova nella chiesa di San Blandano di Bronte, ai piedi dell'Etna, dove \u00e8 ritratto nella pala destra dell'altare con tre braccia, due protese a venerare la Vergine, una nell'atto di scrivere.\nOpere a stampa.\nOpere apocrife.\nA San Giovanni Damasceno \u00e8 attribuita la traduzione in greco di una leggenda ispirata alla vita di Buddha. Circol\u00f2 nella cristianit\u00e0 come \"storia di Barlaam e Josaphat\". Gli studiosi moderni sono concordi nel ritenere che si tratti di un testo apocrifo."}
{"id": "291733", "revid": "212348", "url": "https://it.wikipedia.org/wiki?curid=291733", "title": "Gabriele", "text": ". In tedesco, il nome \u00e8 invece usato al femminile.\nOrigine e diffusione.\nDeriva dal nome ebraico \u05d2\u05b7\u05d1\u05b0\u05e8\u05b4\u05d9\u05d0\u05b5\u05dc (\"Gavri'el\"), composto da \"gebher\" (o \"gheber\", \"uomo\", a sua volta derivante da \"gabhar\" o \"gabar\", \"essere forte\") combinato con \"El\" (\"Dio\"): pu\u00f2 quindi significare \"uomo di Dio\", \"uomo forte di Dio\", \"forza di Dio\", \"fortezza di Dio\", \"Dio \u00e8 stato forte\" e via dicendo; alcuni di questi significati sono analoghi a quello del nome Othniel.\n\u00c8 un nome di tradizione biblica, portato da uno degli arcangeli, Gabriele, grazie al quale il nome si \u00e8 inizialmente diffuso; egli \u00e8 presente sia nell'Antico Testamento (dove appare a Daniele (Da e )) sia nel Nuovo Testamento, nel quale annuncia la nascita di Giovanni e Ges\u00f9 rispettivamente a Zaccaria (Lc ) e a Maria (Lc ); \u00e8 presente anche nella tradizione islamica, dove \u00e8 colui che detta il Corano a Maometto e fa da tramite fra lui e Allah.\nIl nome ha ampia diffusione tra i nuovi nati in Italia: dall'undicesimo posto tra i preferiti nel 2004, \u00e8 salito al nono nel 2006 fino ad arrivare al sesto nel 2007, 2008 e 2009. \u00c8 invece recente il suo uso in Inghilterra: sebbene vi fosse diffuso gi\u00e0 dal XII secolo, solo dal XX secolo ha acquisito una diffusione degna di nota.\nOnomastici.\nL'onomastico ricorre generalmente in memoria dell'arcangelo Gabriele, ricordato dalla Chiesa cattolica il 29 settembre (in passato si celebrava il 24 marzo distinto dagli altri due arcangeli) e dalla Chiesa ortodossa l'8 novembre. Si ricordano con questo nome anche, alle date seguenti:"}
{"id": "291735", "revid": "7077", "url": "https://it.wikipedia.org/wiki?curid=291735", "title": "Carlo il Temerario", "text": ""}
{"id": "291736", "revid": "879117", "url": "https://it.wikipedia.org/wiki?curid=291736", "title": "Artrodesi", "text": "Pu\u00f2 essere definita artrodesi (parola composta da \"artro\" e dal greco \"d\u00e9sis\" 'legamento') quell'azione chirurgica che trasforma una qualsiasi articolazione da mobile a statica (cio\u00e8 fissa). Pi\u00f9 semplicisticamente l'artrodesi pu\u00f2 essere definita come una \"anchilosi chirurgica\".\nCi\u00f2 pu\u00f2 avvenire sia utilizzando dei mezzi di sintesi metallici e/o sintetici (chiodi, viti, placche, gabbie, ecc) sia innesti ossei (osso autologo, eterologo, ecc).\nSpesso, per ottenere un ponte osseo che garantisca una artrodesi stabile e duratura \u00e8 necessario \"trattare\" l'articolazione che si vuole bloccare con una combinazione di tutti e due i tipi di fusione. I mezzi di sintesi metallici, infatti, bloccano subito l'articolazione creando cos\u00ec un ambiente ottimale che favorisce l'osteogenesi."}
{"id": "291737", "revid": "1573940", "url": "https://it.wikipedia.org/wiki?curid=291737", "title": "Lampyris noctiluca", "text": "Lampyris noctiluca \u00e8 un coleottero appartenente alla famiglia Lampyridae. Assieme ad altre specie di questa famiglia \u00e8 comunemente chiamata lucciola.\nDescrizione.\n\"Lampyris noctiluca\" presenta un vistoso dimorfismo sessuale. \nIl maschio \u00e8 alato, con il corpo e le appendici giallastre, il pronoto giallastro, dotato di una grande macchia scura, le elitre bruno opaco, talvolta giallastre lungo i bordi e la sutura.\nLa femmina ha invece aspetto larviforme ed \u00e8 priva di ali. Pu\u00f2 arrivare a 25 mm di lunghezza. Il pronoto \u00e8 simile a quello del maschio, mentre i segmenti addominali sono bruni scuri e orlati di rosa. \nLa femmina pu\u00f2 emettere luce per ore, il maschio solo per brevi istanti.\nBiologia.\nA differenza delle pi\u00f9 comuni lucciole, le \"Lampyris noctiluca\" compaiono spesso in individui isolati. I maschi volano alla loro ricerca emettendo lampi di luce. Le femmine, molto pi\u00f9 rare e difficili da vedere, strisciano al suolo facendosi notare per la loro luminosit\u00e0.\nLuminescenza.\nTra le 10 e le 12 di sera, nei mesi di giugno e luglio, le femmine larviformi si spostano in una zona in cui possono essere viste e raggiunte da un maschio, e attivano la luminescenza dei tre segmenti terminali, sollevandoli per metterli bene in vista. La luce emessa \u00e8 di un bel verde brillante e rimane accesa per due ore circa, se non arriva un maschio; dopodich\u00e9 la femmina si ritira nel suo nascondiglio, e riemerger\u00e0 la notte successiva. Questo rito si pu\u00f2 ripetere per 10 notti consecutive. \nLe sostanze chimiche coinvolte nella produzione di luce sono la luciferina e la luciferasi, la cui composizione esatta \u00e8 condizionata geneticamente, producendo sottili variazioni da individuo a individuo. In questa trasformazione chimica, quasi tutta l'energia viene trasformata in luce, e solo il 2% viene disperso in calore. Il maschio pu\u00f2 percepire questa luce da 15 metri di distanza.\nLarve.\nLe larve vivono per due o tre anni, cibandosi prevalentemente di chiocciole e limacce.\nLa preda viene attaccata a morsi, iniettandole un fluido digestivo marrone tossico. Il fluido agisce lentamente, paralizzando la vittima e trasformando parte di essa in una pappina marrone, che la larva risucchia. In alcuni casi la vittima riesce a trascinarsi via e a sopravvivere al pasto.\nLa larva attacca lumache che sono spesso 200 volte il proprio peso, e si attiva nelle stesse ore di maggior attivit\u00e0 delle prede, ossia di notte e in condizioni climatiche umide. La larva muta quattro o cinque volte nel corso della propria esistenza. Durante l'inverno si nascondono in posti riparati, al buio e vanno in ibernazione, per poi risvegliarsi in primavera."}
{"id": "291739", "revid": "599013", "url": "https://it.wikipedia.org/wiki?curid=291739", "title": "Lucciola", "text": ""}
{"id": "291749", "revid": "125824368", "url": "https://it.wikipedia.org/wiki?curid=291749", "title": "National Film Registry", "text": "Il National Film Registry (NFR) \u00e8 il registro della selezione di film scelti dal National Film Preservation Board (NFPB) degli Stati Uniti per la loro conservazione nella Biblioteca del Congresso. L'NFPB, istituito dal National Film Preservation Act del 1988, venne nuovamente autorizzato dalle leggi del Congresso nel 1992, 1996, 2005 e nuovamente nell'ottobre 2008. La legge del 1996 istitu\u00ec anche la fondazione, senza scopo di lucro, National Film Preservation Foundation che, anche se affiliata con l'NFPB, raccoglie fondi dal settore privato.\nCriteri.\nL'NFPB aggiunge all'NFR fino a 25 film \"culturalmente, storicamente o esteticamente significativi\" ogni anno, mettendo in mostra la gamma e la diversit\u00e0 del patrimonio cinematografico americano per aumentare la sensibilizzazione per la sua conservazione. Per poter beneficiare dell'inclusione, un film deve avere almeno dieci anni.\nPer la prima selezione nel 1989 il pubblico candid\u00f2 per essere considerati quasi mille film. I membri dell'NFPB svilupparono poi singole schede di possibili film per l'inclusione. Le schede vennero tabulate in una lista di 25 film che venne poi modificata dal bibliotecario del Congresso James H. Billington e dal suo staff presso la biblioteca per la selezione finale. Dal 1997 i membri del pubblico sono stati in grado di candidare fino a 50 film all'anno che venissero presi in considerazione dall'NFPB e dal bibliotecario.\nL'NFR comprende film che vanno dai classici di Hollywood ai film orfani (cio\u00e8 quelli abbandonati dai possessori dei loro diritti). Non \u00e8 richiesto che il film sia un lungometraggio, n\u00e9 \u00e8 necessario che sia stato distribuito nei cinema. Il Registry contiene anche cinegiornali, film muti, film sperimentali, cortometraggi, film non pi\u00f9 protetti da copyright, serial cinematografici, film amatoriali, documentari, film indipendenti, film per la televisione e video musicali. Dal 2013 ci sono 625 film conservati nel Registry.\nIl pi\u00f9 antico film in elenco (al 2014) \u00e8 \"Newark Athlete\" (1891) e il pi\u00f9 recente \u00e8 \"Freedom Riders\" (2010). Contando gli 11 serial pluriennali nell'NFR una volta (come fa l'NFR) per anno di realizzazione, l'anno con il maggior numero di film selezionati \u00e8 il 1939, con 18 film di tale anno scelti per la conservazione. Il tempo tra l'esordio di un film e la sua selezione varia notevolmente. La massima distanza \u00e8 di 119 anni; \"Newark Athlete\" fu distribuito originariamente nel 1891 e selezionato per la conservazione nel 2010. La durata pi\u00f9 breve \u00e8 il minimo di 10 anni; questa distinzione \u00e8 condivisa da \"Toro scatenato\", \"Fa' la cosa giusta\", \"Quei bravi ragazzi\", \"Toy Story - Il mondo dei giocattoli\", \"Fargo\", e \"Freedom Riders\"."}
{"id": "291750", "revid": "785863", "url": "https://it.wikipedia.org/wiki?curid=291750", "title": "Lista di film preservati nel National Film Registry", "text": ""}
{"id": "291751", "revid": "113833634", "url": "https://it.wikipedia.org/wiki?curid=291751", "title": "Dissolvenza", "text": "La dissolvenza (in inglese \"fade\", in francese \"fondu\") \u00e8 un espediente tecnico cinematografico. Esso consiste nella graduale scomparsa dell'immagine, sostituita altrettanto gradualmente da un'altra, e rientra nella categoria delle cosiddette \"transizioni, ovvero\" le modalit\u00e0 di passaggio da un'immagine all'altra. \nLe conformazioni abituali di dissolvenza sono tre: \nEsempi:\nDissolvenza a nero: l'immagine A si diffonde nel nero\nDissolvenza da nero: dal nero affiora l'immagine A\nDissolvenza incrociata: l'immagine A svanisce e contemporaneamente affiora l'immagine B\nNaturalmente le dissolvenze \"a chiudere\" e \"ad aprire\" non debbono essere obbligatoriamente \"a nero\" ma si possono utilizzare anche altri colori: nonostante il nero sia il colore pi\u00f9 utilizzato, l'alternativa pi\u00f9 frequente \u00e8 forse il bianco. \nValenza linguistica.\nEssendo quello cinematografico un linguaggio e non una lingua, \u00e8 assolutamente improprio parlare di grammatica del film, e pertanto non possiamo attribuire un significato grammaticale prestabilito e univoco alla dissolvenza. Ci\u00f2 nonostante, la dissolvenza va considerata come un elemento semantico all'interno della struttura del film (un significante quindi), e possiamo allora riconoscere alla dissolvenza delle \"funzioni\" \"ricorrenti\", ovvero i valori sintattici che abitualmente le vengono attribuiti. Nel cinema delle origini la dissolvenza incrociata veniva utilizzata per \"ammorbidire\" il passaggio da un'inquadratura all'altra, cosa all'epoca ritenuta scioccante per lo spettatore in quanto innaturale. Nel cinema classico hollywoodiano, la dissolvenza a nero/da nero era usata sovente per circoscrivere un periodo temporale della narrazione (da qui il frequente paragone letterario con l'inizio e fine del capitolo), come all'inizio ed alla fine di una sequenza; altre volte veniva usata per circoscrivere salti temporali, come il flashback ed il flashforward. La dissolvenza incrociata invece, facendo convivere due immagini contemporaneamente, stava ad indicate una qualche forma di legame tra i soggetti delle due inquadrature. Ma queste sono solamente alcune delle funzioni pi\u00f9 frequenti nel cinema classico americano. \nUn caso d'uso specifico \u00e8 il cosiddetto \"montage\". Con questo termine francese il cinema americano intende una breve sequenza dove le varie inquadrature si susseguono piuttosto rapidamente, e il cui scopo \u00e8 rendere un passaggio temporale o spaziale. Un esempio classico \u00e8 in \"Quarto potere\" di Orson Welles: la sequenza di inquadrature fisse unite in successione dalle dissolvenze incrociate, dove vediamo i due personaggi seduti a tavola per la colazione ci racconta in modo diretto il fluire delle giornate.\nIl cinema contemporaneo, perfino quello mainstream statunitense, ha acquisito e rielaborato queste codifiche svincolandosene, vuoi per la costante messa in discussione degli stilemi narrativi, vuoi per l'uso inflazionato che se ne \u00e8 fatto nei decenni, vuoi per la maggior consuetudine dello spettatore a una lettura consapevole e smaliziata del racconto filmico.\nIn termini espressivi la dissolvenza si pone in antitesi linguistica allo stacco, ovvero al passaggio senza mediazioni da un'inquadratura all'altra. Ma naturalmente \u00e8 davvero semplicistico intendere la dissolvenza come un \"passaggio morbido\" tra inquadrature, proprio perch\u00e9 in un'arte metonimica come \u00e8 il cinema, un significante non pu\u00f2 essere liquidato con tale facilit\u00e0."}
{"id": "291759", "revid": "23013", "url": "https://it.wikipedia.org/wiki?curid=291759", "title": "Mems", "text": ""}
{"id": "291763", "revid": "8911", "url": "https://it.wikipedia.org/wiki?curid=291763", "title": "Walt W. Rostow", "text": ""}
{"id": "291764", "revid": "767487", "url": "https://it.wikipedia.org/wiki?curid=291764", "title": "August Stramm", "text": " Serv\u00ec nell'esercito tedesco e rimase ucciso in azione durante la prima guerra mondiale.\nBiografia.\nLavor\u00f2 nel Ministero delle Poste tedesco come apprendista, e, dopo aver compiuto il servizio militare nel 1896-1897, viaggi\u00f2 pi\u00f9 volte negli Stati Uniti prima di stabilirsi a Berlino. Nel 1912-1913 scrisse due drammi: \"Die Haidebraut\" (La sposa della brughiera) e \"Sancta Susanna\". Quest'ultimo lavoro si caratterizza per una tematica del tutto particolare: l'esasperata tendenza al misticismo che si trasforma improvvisamente nel suo contrario.\nLa sua carriera come poeta inizi\u00f2 tardi, tra le sue influenze compaiono in modo decisivo Kandinsky e Marinetti, l'influenza dell'ambiente futurista italiano \u00e8 evidente sebbene non accetti le idee politiche di questa corrente. Nel suo stile la parola \u00e8 simbolo di qualcosa di interiore, di un sentimento.\nStramm, riservista dell'esercito tedesco, aveva raggiunto il grado di capitano, e fu richiamato in servizio allo scoppio della guerra nell'agosto del 1914. Nel gennaio del 1915, Stramm guadagn\u00f2 la croce di ferro di seconda classe per il suo servizio in Francia; nello stesso anno fu inviato sul fronte orientale, dove serv\u00ec come comandante di compagnia, prese parte in maggio alla battaglia di Gorlice, per poi essere promosso comandante di battaglione. Fu ucciso in un combattimento corpo a corpo nei pressi di Grodec, nella Galizia orientale (oggi Ucraina).\nUna raccolta delle sue poesie, intitolata \"Tropfblut\" (Sangue a gocce), fu pubblicata dopo la sua morte, nel 1919."}
{"id": "291767", "revid": "22828", "url": "https://it.wikipedia.org/wiki?curid=291767", "title": "Action Script", "text": ""}
{"id": "291775", "revid": "465169", "url": "https://it.wikipedia.org/wiki?curid=291775", "title": "Paris Hilton", "text": " \u00c8 la pronipote ereditiera di Conrad Hilton, fondatore della catena di hotel di lusso Hilton, il cui patrimonio \u00e8 stimato in circa 800 milioni di dollari. Il patrimonio di Paris Hilton ammonta a circa 300 milioni di dollari.\nBiografia.\nParis Hilton \u00e8 nata a New York, figlia di Richard Hilton, un uomo d'affari, e di Kathy Hilton (nata Avanzino), un'attivista e attrice. Hilton ha due fratelli e una sorella: Nicky Hilton, Barron Nicholas Hilton II e Conrad Hughes Hilton III. Hilton ha origini norvegesi, tedesche, italiane, inglesi, irlandesi e scozzesi. La famiglia seguiva la fede cattolica.\nHilton ha vissuto in vari luoghi durante la sua infanzia, tra cui Manhattan, Beverly Hills e gli Hamptons. Da piccola era amica di alcune personalit\u00e0 famose, come Nicole Richie e Kim Kardashian. Ha frequentato diverse scuole nel suo percorso educativo, il suo primo anno di scuola superiore alla Marywood-Palm Valley School a Rancho Mirage, in California e poi la Dwight School a New York. Ha poi frequentato la Canterbury Boarding School, situata a New Milford, nel Connecticut, dove ha fatto parte di una squadra di hockey su ghiaccio. Hilton ha successivamente conseguito i GED.\nTra il 1998 ed il 1999 ha frequentato per un anno, fino al compimento della maggiore et\u00e0, un collegio per adolescenti problematici e con problemi psichici: la Provo Canyon School di Springville, nello Utah. Iscritta in maniera forzata dai suoi genitori a causa dei suoi comportamenti ribelli, qui \u00e8 diventata vittima di abusi psichici e fisici che ha denunciato diversi anni dopo insieme ad alcune compagne di scuola. L'ereditiera ha dichiarato che il personale del collegio la picchiava, la costringeva a prendere pillole sconosciute, la guardava mentre faceva la doccia e la obbligava a stare in isolamento senza vestiti come punizione: \u00abErano fisicamente violenti, ci colpivano, ci soffocavano. Volevano che fossimo troppo spaventati per disobbedire. Non potevo raccontarlo alla mia famiglia perch\u00e9 ogni volta che ci provavo lo staff del collegio mi puniva.\u00bb\nA dicembre 2007 il nonno di Hilton don\u00f2 il 97% del patrimonio che doveva spettare alla nipote all'organizzazione di beneficenza fondata da suo padre, Conrad Hilton, chiamata la \"Conrad N. Hilton Foundation\". Vennero donati 1,2 miliardi di dollari, con l'aggiunta di altri 1,1 miliardi dopo la sua morte.\nParis Hilton soffre di disturbo da deficit di attenzione/iperattivit\u00e0.\nCarriera.\nModa.\nParis ha iniziato a fare la modella da bambina, soprattutto per organizzazioni benefiche. Dopo aver terminato il liceo, intorno al 2000, intraprese la carriera di indossatrice e modella, dapprima sfilando per Marc Bouwer e Catherine Malandrino, quindi facendosi conoscere in varie campagne pubblicitarie, tra cui Iceberg Vodka, Guess?, Tommy Hilfiger, Christian Dior e Guess by Marciano. All'et\u00e0 di 19 anni \u00e8 stata inoltre assunta dall'agenzia di Donald Trump come indossatrice. \u00c8 apparsa su numerose riviste, tra cui \"Maxim\", nell'aprile 2004. Paris ha fatto da modella per 2 B Free nel 2007, e per la settimana della moda brasiliana sia nel 2010 che nel 2011 a S\u00e3o Paulo. Ha inoltre indossato gli abiti di Andre Tan nella settimana della moda dell'Ucraina del 2011.\nCinema e televisione.\nParis Hilton \u00e8 apparsa in molti film come cameo. Tra questi, si ricordano \"Zoolander\", \"Wonderland - Massacro a Hollywood\" e \"Il gatto... e il cappello matto\". Ha inoltre recitato come personaggio secondario in \"Nine Lives\", \"Quando meno te lo aspetti\", \"The Hillz\" e \"La maschera di cera\". Grazie al suo ruolo di Paige Edwards in quest\u2019ultimo film, ha vinto un Teen Choice Award nella categoria \"Choice Movie Scream Scene\" ed \u00e8 stata nominata per il premio \"Choice Breakout Performance \u2013 Female\". Ha per\u00f2 vinto alcuni premi negativi, come il Razzie Award nel 2005 per la \"Peggior attrice non protagonista\". \u00c8 stata anche nominata agli MTV Movie Awards nella categoria \"Best Frightened Performance\" nel 2006. Nello stesso anno, ha iniziato ad avere ruoli principali in alcuni film, come \"Pledge This!\" e \"Bottoms Up\". Fa il ruolo di Cristabel nel film \"The Hottie and the Nottie\", pubblicato nel 2008. \u00c8 anche apparsa in \"An American Carol\".\nParis ha poi ricoperto il ruolo di Amber Sweet nel musical \"Repo! The Genetic Opera\". Le critiche sul suo ruolo in questo film sono state positive, sia sul canto che sulla recitazione. In un'intervista, il regista Darren Lynn Bousman ha affermato che inizialmente non avrebbe voluto Paris Hilton nel ruolo di Amber Sweet: \"Ero disperato,\" dice Bousman, \"ma quando ci siamo incontrati sono rimasti tutti affascinati.\" Nella stessa intervista, Bousman ha anche detto che Paris era molto soddisfatta della parte che le era stata assegnata, e che ha usato il suo tempo trascorso in prigione per migliorarsi nel ruolo.\nParis ha partecipato, insieme all'amica d'infanzia Nicole Richie, al programma \"The Simple Life\", che ha fatto il suo debutto il 2 dicembre 2003 ed \u00e8 composto da cinque stagioni. Lo show \u00e8 stato cancellato dopo la terza edizione dalla Fox Broadcasting Company a causa di un litigio tra Paris e Nicole, ma ha ripreso grazie alla E! Entertainment Television, che ha prodotto le ultime due stagioni. Anche se era stata pianificata una sesta edizione, il programma non \u00e8 andato oltre la quinta stagione. Nel marzo del 2008 venne riportato che Paris Hilton aveva l'intenzione di produrre un reality show su MTV intitolato \"Paris Hilton's My New BFF\", nel quale ella, tra le concorrenti, trova la sua nuova migliore amica. Il programma ha debuttato il 30 settembre 2008.\nHilton ha anche recitato in alcuni episodi delle trasmissioni \"The O.C.\", \"The George Lopez Show\", \"Las Vegas\", \"American Dreams\", \"Dogg After Dark\" e \"Veronica Mars\". \u00c8 poi apparsa in molti video musicali, come \"It Girl\" di John Oates e \"Just Lose It\" di Eminem. Nel settembre del 2007 sono iniziati i lavori per un cartone animato dedicato alla vita di Paris, sua sorella Nicky e il suo cane Tinkerbell. Nell'aprile del 2008 ha partecipato a un episodio del telefilm \"My Name Is Earl\" intitolato \"Non morir\u00f2 con un piccolo aiuto dai miei amici\". Il 29 gennaio 2009, \"Paris Hilton's British Best Friend\", la versione inglese del suo reality show, ha fatto il suo debutto sul canale ITV2 nel Regno Unito. La seconda stagione di \"Paris Hilton's My New BFF\" \u00e8 cominciata il 2 giugno 2009. Nello stesso mese, sono iniziate le registrazioni di \"Paris Hilton's Dubai BFF\". Il programma \u00e8 andato in onda dal 17 aprile 2011 per dieci puntate. La seconda classificata della serie britannica, Kat McKenzie, \u00e8 morta il 3 luglio 2009 per overdose.\nParis ha fatto parte del quinto episodio della quinta stagione di \"Supernatural\". Eric Kripke, il regista e ideatore del programma, ha affermato in un'intervista: \"Paris Hilton coprir\u00e0 il ruolo di una diabolica creatura che prender\u00e0 la sembianze di... Paris Hilton. Sar\u00e0 un episodio divertente, irriverente e siamo sorpresi dal fatto che Paris abbia accettato di fare quel ruolo.\" Paris Hilton \u00e8 stata inoltre ospite al programma \"I Get That a Lot\" nel 2010. Sempre nel 2010, Hilton ha dato la voce al personaggio Bella del film \"The Dog Who Saved Christmas Vacation\" per il canale ABC. Ha detto al riguardo: \"Penso che sia un film molto carino. Adoro i film con animali, amo i film natalizi, e inoltre mia nonna, che \u00e8 morta un paio di anni fa per cancro al seno, aveva una barboncina chiamata Paris. Quindi quando guardo questo film \u00e8 un po' come guardare la cagnolina di mia nonna. \u00c8 un po' come un segno per me.\" Il film \u00e8 stato mandato in onda il 28 novembre 2010. Il 1\u00ba ottobre 2010 il canale statunitense Oxygen ha iniziato a produrre un reality show chiamato \"The World According to Paris\", in cui viene mostrata la vita quotidiana di Paris Hilton. Il programma \u00e8 stato mandato in onda a partire da giugno 2011, ma \u00e8 stato cancellato alla fine della prima stagione per via degli scarsi ascolti.\nHilton \u00e8 apparsa in un cameo nel film \"Bling Ring\" di Sofia Coppola, ispirato alla storia reale della banda di adolescenti \"Bling Ring\" che hanno rubato in varie case di celebrit\u00e0, fra cui quella di Hilton, che ha prestato la sua abitazione per le riprese.\nMusica.\nParis Hilton ha fondato la Heiress Records, parte dell'etichetta discografica Warner Bros. Records, nel 2004, e ha pubblicato il suo album di debutto intitolato \"Paris\" sotto di essa il 18 agosto 2006. L'album ha fatto il suo debutto nella \"Billboard\" 200, la classifica ufficiale degli album statunitensi, al numero 6, vendendo 77.000 copie nella sua prima settimana, ma nonostante questo ha venduto in totale solo 197.000 copie negli Stati Uniti. La recensione del sito Allmusic fu molto favorevole all'album, definendolo \"pi\u00f9 divertente di qualunque altro materiale pubblicato da Britney Spears o Jessica Simpson, e anche molto pi\u00f9 moderno.\" Le critiche furono per\u00f2 in generale miste.\nDall'album sono stati estratti quattro singoli, due ufficiali affiancati da video e due promozionali, senza video musicale. Il singolo di debutto \u00e8 \"Stars Are Blind\", dalla melodia raggae e pop, che ha avuto un grande successo mondiale, entrando nella top 20 di ben 19 paesi, Stati Uniti e Italia compresi, dove ha raggiunto rispettivamente le posizioni numero 18 e 5. Il secondo singolo ufficiale, pubblicato agli inizi del 2007, \u00e8 \"Nothing in This World\", che ha avuto meno successo del primo. I due singoli promozionali, \"Turn It Up\" e \"Screwed\", sono stati pubblicati rispettivamente nei club statunitensi e in Asia. \"Turn It Up\" ha raggiunto la prima posizione nella classifica statunitense delle canzoni pi\u00f9 riprodotte nei club. Paris Hilton ha anche inciso alcune canzoni per la colonna sonora del musical \"Repo! The Genetic Opera\". In un'intervista, il direttore, Darren Lynn Bousman, ha affermato che le abilit\u00e0 di Hilton sono molto alte. Quando \u00e8 stata all'audizione vocale del musical, Bouseman le ha detto che le \u00e8 stata data della musica e avrebbe dovuto tornare il giorno dopo ed esibirla; quando il giorno dopo torn\u00f2, aveva memorizzato tutto, eseguendo una performance perfetta.\nIl 16 luglio 2007 Paris Hilton ha confermato che stava lavorando sul suo secondo album con Scott Storch. Secondo una recente intervista di MTV, l'ereditiera avrebbe deciso che le canzoni del nuovo disco saranno di genere dance. Ha inoltre affermato che adora Bob Sinclar e che vorrebbe creare della musica nello stile del DJ. Per il nuovo album, Paris ha fatto installare uno studio di registrazione nella sua casa. Il 30 settembre 2008 la sua canzone \"My BFF\", la sigla del suo reality show \"Paris Hilton's My New BFF\", ha fatto il suo debutto sulla stazione radio KIIS-FM con Ryan Seacrest. Nell'ottobre del 2008, a fianco della sua parodica campagna elettorale alla candidatura come presidente degli Stati Uniti, \u00e8 stata pubblicata la canzone \"Paris For President\", a cui \u00e8 stato affiancato un video musicale.\nAltre quattro canzoni inedite di Paris sono emerse online verso la fine del 2008: \"Jailhouse Baby\", \"Platinum Blonde\", \"Crave\" e \"Girl Tax\". Nel novembre del 2008, Paris ha confermato in un'intervista con la rivista \"Entertainment Weekly\" che ha finito di lavorare sul suo nuovo album e che ha scritto tutte le canzoni. L'album \u00e8 stato co-prodotto da Mike Green, il quale aveva lavorato con band famose come i Paramore e i Matches. Nel dicembre del 2008, sempre secondo quanto ha detto ad \"Entertainment Weekly\", si \u00e8 messa alla ricerca di un'etichetta discografica per il suo nuovo disco, che probabilmente sar\u00e0 la Heiress Records, fondata da Hilton stessa per il suo album precedente. A settembre 2011, durante il Sun City Music Festival, il DJ olandese Afrojack ha presentato un demo incompleto di Paris Hilton intitolato \"Good Time\". Nello stesso mese DJ Antoine ha reso noto che aveva incontrato Hilton due volte per una collaborazione sul prossimo album dell'ereditiera. Ad ottobre il duo Manufactured Superstars ha confermato che il loro prossimo singolo sarebbe stato \"Drunk Text\", nel cui video appare Hilton. Nel numero di gennaio 2012 della rivista \"FHM\" Paris ha parlato del suo secondo album, affermando: \"Ho lavorato sul mio disco con molti famosissimi DJ per molto tempo e penso che la gente ne rimarr\u00e0 di stucco. \u00c8 molto moderno e orecchiabile; perfetta musica da discoteca.\"\nL'8 ottobre 2013 \u00e8 uscito il video musicale del suo singolo \"Good Time,\" cantato e girato con Lil Wayne.\nA luglio 2014 viene rilasciato il singolo \"Come Alive\" con annesso video musicale. A novembre dello stesso anno ha vinto il premio come miglior DJ donna dell'anno secondo la stazione radio NRJ.\nIl singolo successivo \u00e8 \"High Off My Love\" in collaborazione con Birdman\",\" che \u00e8 stato rilasciato a maggio 2015 con video musicale. Il singolo ha raggiunto la terza posizione della classifica americana \"Dance Club Songs\" di \"Billboard.\"\nIl giorno di San Valentino 2018 viene rilasciato per il download digitale il singolo \"I Need You\" il cui video musicale \u00e8 stato diretto dall'allora fidanzato Chris Zylka. Una versione precedente del singolo era stata diffusa illegalmente in rete nel 2010. Il singolo ha debuttato alla posizione 48 raggiungendo poi la 32 della classifica \"Dance Club Songs\" di \"Billboard.\"\nIl 10 maggio 2019 viene rilasciato il singolo \"B.F.A. (Best Friend's Ass)\" in collaborazione con il duo di produttori belga Dimitri Vegas &amp; Like Mike. Nel video musicale \u00e8 comparsa Kim Kardashian e altre celebrit\u00e0 del web. Il singolo ha raggiunto la posizione 45 della classifica americana di canzoni di dance/elettronica di \"Billboard\" e la posizione 25 della classifica belga \"Ultratop\". Il 19 luglio dello stesso anno viene rilasciato il singolo \"Lone Wolves\" con la vocalist MATTN, accompagnato da un video musicale. Due giorni dopo si esibisce come DJ al festival musicale belga Tomorrowland.\nA ottobre 2020 viene rilasciato il singolo \"I Blame You\" il cui ricavato viene devoluto al movimento \"Breaking Code Silence,\" una rete di sopravvissuti che si batte per far luce sulle problematiche interne dei riformatori giovanili.\nPubblicazioni.\nNell'autunno del 2004 Paris Hilton ha pubblicato un'autobiografia, \"Confessioni di un'ereditiera\", scritta con l'aiuto di Merle Ginsberg, che ha incluso nel suo libro fotografie a colori e il suo consiglio su come vivere da ereditiera. Hilton ha ricevuto un pagamento anticipato pari a 100.000 dollari americani per questo libro. Alcuni media hanno ritenuto lo stile di scrittura dilettantesco. Robert Mundell fece una parodia dell'opera al \"David Letterman Show\". Tuttavia, esso divenne un bestseller del \"New York Times\". Paris continu\u00f2 la sua carriera da autrice insieme alla Ginsberg con il libro-diario \"Your Heiress Diary. Confess It All to Me\". Nel settembre del 2009, la celebre frase di Paris \"Vestiti bene dovunque tu vada, la vita \u00e8 troppo corta per passare inosservati\" \u00e8 stata aggiunta al dizionario delle citazioni di Oxford.\nSport.\nParis Hilton \u00e8 entrata nel Motomondiale con un proprio team, chiamato Pev-Blusens-SMX-Paris Hilton, che, a partire dal 2011 ha iniziato a correre solo nella classe 125 con due Aprilia RSA 2011 color fucsia affidate a Sergio Gadea e Maverick Vi\u00f1ales, per poi avere una presenza anche nelle altre classi, come una probabile presenza anche in Moto2 a partire dal 2013. Il team lavora in collaborazione con l'Aprilia Racing con Richard Jove e Rossano Brazzi presenti alla direzione sportiva.\nProdotti e pubblicit\u00e0.\nParis ha aiutato la marca giapponese Samantha Thavasa nel disegnare una collezione di borse, e ha collaborato per la creazione di gioielli messi in vendita sul sito Amazon.com. Nel 2004 l'ereditiera ha inoltre creato una linea di profumi per Parlux Fragrances. Originariamente le fragranze dovevano costituire una collezione ristretta, ma questa fu espansa e messa in vendita a dicembre 2004 vista l'alta richiesta da parte dei clienti. Con il lancio di questi profumi, le vendite dei prodotti Parlux sono aumentate del 47%, in gran parte grazie alle creazioni di Hilton. Dopo il successo ottenuto, la Parlux Fragrances ha messo in commercio altri profumi creati da Hilton, sia per donna che per uomo. Paris ha lanciato una nuova fragranza ad ottobre 2007 chiamata \"Can Can\". Questo \u00e8 il suo quarto profumo da donna, dopo \"Paris Hilton\", \"Just Me\" e \"Heiress/Heir\". Nel novembre del 2008 \u00e8 uscita una quinta fragranza, che Hilton ha chiamato \"Fairy Dust\". La sesta fragranza per donna di Paris Hilton \u00e8 stata messa in commercio a luglio 2009 con il nome di \"Siren\". Nel 2010 Paris ha messo in commercio un'ulteriore profumo, \"Tease\", ispirato a Marilyn Monroe. In seguito, l'ereditiera ha creato una collezione di fragranze, che ha chiamato \"Passport\". Esse s'ispirano a citt\u00e0 come Tokyo, Parigi, South Beach e St. Moritz. A ottobre 2011 tutti i profumi creati da Paris Hilton hanno guadagnato 1,6 miliardi di dollari americani; in tutto il mondo esistono 35 negozi che portano il suo nome. Un'ulteriore fragranza per donna viene messa in commercio nel 2012 con il nome di \"Dazzle,\" a cui seguir\u00e0 \"With Love\" nel 2014. Dal 2016 al 2022 rilascia una collezione di profumi che sono \"Gold Rush\" (anche nella versione Uomo), \"Platinum Rush\", \"Ros\u00e9 Rush,\" \"Pink Rush\", \"Luxe Rush\" e \"Ruby Rush.\" La venticinquesima fragranza da donna messa in commercio nel 2019 prende il nome di \"Electrify.\"\nA gennaio 2007 Paris Hilton ha messo in commercio la sua linea di extention per capelli, chiamata \"DreamCatchers\", per Hair Tech International. Ad agosto dello stesso anno Hilton ha firmato un contratto con l'agenzia Antebi per la creazione di una linea di scarpe, chiamata poi \"Paris Hilton Footwear\", che include sia scarpe eleganti, dai tacchi a spillo alle zeppe, a quelle sportive. La collezione \u00e8 stata messa in vendita a partire dal 2008. Sempre ad agosto 2007 l'ereditiera ha lanciato una linea di magliette, vestiti, cappotti e jeans per il negozio Kitson a Los Angeles. Nel 2005 \u00e8 stata aperta una catena di discoteche, dirette da Fred Khalilian, che portano il nome di \"Club Paris\". Per questo motivo l'ereditiera ha dovuto dare il suo consenso all'utilizzo del suo nome. L'associazione \u00e8 stata tuttavia chiusa a gennaio 2007 per via della troppa assenza di Hilton agli eventi promozionali delle discoteche, dei quali lei era la protagonista. Paris \u00e8 inoltre in possesso di vari negozi che vendono abbigliamento creato da lei, situati a Manchester, Seul e Dubai. Nel 2011 \u00e8 stato aperto un nuovo negozio nelle Filippine e un ulteriore in India.\nA dicembre 2007 Paris Hilton ha posato nuda, coperta di pittura dorata, per promuovere il Rich Prosecco, una variet\u00e0 del vino italiano Prosecco. L'ereditiera \u00e8 inoltre stata in Germania per promuovere l'alcolico, dove \u00e8 apparsa in vari cartelloni pubblicitari. A febbraio 2010 Paris ha partecipato alla campagna pubblicitaria per la birra brasiliana Devassa Bem Loura. Come parte della campagna promozionale, l'ereditiera ha partecipato alla sfilata del Carnevale di Rio de Janeiro dal carro della birra. Nonostante il fatto che Paris Hilton fosse apparsa nello spot della birra e avesse sfilato al Carnevale di Rio abbia fatto notizia, le vendite della Devassa hanno costituito solo il 0,2% del mercato del 2010. Nel 2011 Hilton \u00e8 stata nominata \"imprenditrice dal miliardo di dollari\" dalla rivista \"Variety\", sulla cui copertina \u00e8 apparsa. Sempre nel 2011 Paris ha collaborato con la catena di hotel Century Properties per progettare parte del suo Azure Urban Resort Hotel Residences nelle Filippine. Nel 2013 ha prodotto una nuova linea di borse e scarpe che porta il suo nome, la collezione \u00e8 stata presentata il 15 settembre in occasione di Mipel e Micam a Milano, citt\u00e0 nella quale prevede di aprire uno store. Nel 2018 ha prodotto una linea di skincare che porta il suo nome, che ha presentato in citt\u00e0 come Seul e Milano. A maggio 2020 ha lanciato il sito web del suo merchandising mettendo in vendita abbigliamento e accessori con alcuni dei suoi slogan pi\u00f9 celebri.\nImmagine pubblica.\nParis Hilton, secondo un'intervista all\"'Harper's Bazaar\" nel maggio del 2007, non \u00e8 d'accordo col fatto di essere proclamata \"l'icona bionda del decennio\" come Diana Spencer e Marilyn Monroe nei decenni passati. \u00c8 apparsa nel libro dei Guinness World Records del 2007 come \"celebrit\u00e0 pi\u00f9 sopravvalutata\". In alcuni sondaggi dell'Associated Press e dell'AOL, fu votata come \"peggior celebrit\u00e0 nel ruolo di modella del 2006\", dietro a Britney Spears. Le critiche affermano che Paris Hilton \u00e8 il classico esempio di persona famosa per essere famosa (in inglese \"famous for being famous\"), ossia persona diventata celebre senza alcun merito; data questa diffusa opinione, l'Associated Press ha fatto un esperimento del febbraio del 2007, che consisteva nel non riportare Paris in nessun articolo per un'intera settimana.\nVita privata.\nNel 2003 fu messo in commercio un video pornografico con il titolo \"1 Night in Paris\", dove Paris compare con l'ex fidanzato Rick Salomon. Tra il 2003 e il 2004 ha avuto una relazione con il cantante dei Backstreet Boys, Nick Carter.\nHa avuto una relazione con Benji Madden, il chitarrista dei Good Charlotte e nei primi mesi del 2008, ospite alla trasmissione di David Letterman, Paris dichiar\u00f2 che aveva intenzione di sposarlo, ma i due si lasciano nel novembre del 2008, rimanendo buoni amici.\nNel 2017 ha avuto una relazione con l'attore e modello Chris Zylka, il quale le ha chiesto la mano nel gennaio 2018. La coppia si \u00e8 lasciata a novembre dello stesso anno.\nNel 2019 ha iniziato a frequentare l'imprenditore Carter Reum, amico di lunga data. La relazione \u00e8 stata ufficializzata all'after party dei Golden Globe 2020, dove i due sono apparsi pubblicamente insieme per la prima volta, e successivamente anche tramite social. Il 17 febbraio 2021, giorno del suo 40\u00ba compleanno, ha annunciato il fidanzamento con Reum. I due si sono sposati l'11 novembre 2021 a Bel Air.\nCasi giudiziari.\nIl personaggio di Paris Hilton \u00e8 stato spesso al centro dell'attenzione dei media scandalistici a causa dei suoi comportamenti e del suo stile di vita. A settembre 2006 l'ereditiera fu arrestata per guida in stato di ebbrezza, con un tasso di alcol nel sangue di 0,08%, un livello troppo alto per guidare in California. Le fu pertanto ritirata la patente di guida a novembre 2006, e a gennaio 2007 fu multata per guida spericolata con libert\u00e0 vigilata per 36 mesi e una multa di circa 1.500 dollari. Il 15 gennaio 2007 Hilton fu arrestata per aver guidato con una patente non valida e dovette firmare un documento che dichiarava di essere a conoscenza del fatto che non le era permesso guidare. Il 27 febbraio 2007 Paris fu nuovamente arrestata dopo aver guidato a circa 113 chilometri all'ora in una zona con limite di 56, sempre con un documento non valido. Non aveva tra l'altro i fari accesi, nonostante l'ora notturna.\nIl 4 maggio 2007 Paris Hilton fu condannata dal giudice Michael T. Sauer a 45 giorni di prigione. L'ereditiera decise inizialmente di appellare la sentenza, promuovendo una petizione online per chiedere indulto al governatore californiano Arnold Schwarzenegger. La petizione fu creata ed organizzata il 5 maggio 2007 da Joshua Morales. In risposta, vari avversari diedero vita a contropetizioni per validare la sentenza decisa dal giudice Sauer. Entrambe le petizioni ottennero migliaia di firme. Hilton decise poi di cambiare avvocati e di lasciar perdere la decisione di appellare la sentenza.\nFu ordinato a Hilton di entrare in prigione per 45 giorni a partire dal 5 giugno 2007. L'ereditiera rispett\u00f2 l'ordine, e si rec\u00f2 alla Century Regional Detention Facility, una prigione femminile a Lynwood, nella data stabilita, dopo aver partecipato agli MTV Movie Awards il 3 giugno 2007. Tuttavia, lo sceriffo della contea di Los Angeles, Lee Baca, firm\u00f2 un documento il 7 giugno che permetteva a Hilton di tornare a casa con 40 giorni di detenzione domiciliare e un braccialetto elettronico per via di motivi di salute non specificati. Lee Baca comment\u00f2 il rilascio dell'ereditiera dicendo: \"Il mio messaggio rivolto a coloro a cui non piacciono le celebrit\u00e0 \u00e8 che \u00e8 ingiusto il fatto che queste vengano punite in modo maggiore rispetto ai normali cittadini americani.\" Secondo lo sceriffo, infatti, se Hilton non fosse stata famosa, non sarebbe neanche stata in prigione: \"Il trattamento speciale, in un certo senso, sembra esserle stato inflitto solo perch\u00e9 \u00e8 una celebrit\u00e0.\" Nello stesso giorno del rilascio dell'ereditiera dalla prigione, il giudice Michael T. Sauer la riconvoc\u00f2 in tribunale per la mattina successiva, visto che la sentenza aveva esplicitamente deciso che avrebbe dovuto passare un periodo in prigione. Paris Hilton fu pertanto rimandata in prigione. Viste le sue condizioni di salute, l'ereditiera fu inizialmente mandata nel reparto medico della Twin Towers Correctional Facility a Los Angeles, per poi ritornare alla Century Regional Detention Facility a Lynwood il 13 giugno.\nIl 2 luglio 2010 Paris Hilton fu accusata di aver fumato marijuana durante la partita fra Brasile e Paesi Bassi nel Campionato mondiale di calcio 2010. Fu pertanto allontanata dal Nelson Mandela Bay Stadium dalla polizia locale. Nonostante ci\u00f2, il caso fu chiuso per ragioni sconosciute. Il portavoce di Hilton Dawn Miller afferm\u00f2: \"Posso confermare che l'incidente \u00e8 stata una totale incomprensione e che \u00e8 stata un'altra persona del gruppo a fumare.\"\nIl 17 luglio 2010 Hilton fu detenuta e poi rilasciata dopo essere stata trovata in possesso di cannabis all'aeroporto di Figari Sud Corse, in Corsica. Il 28 agosto dello stesso anno fu ancora una volta arrestata a Las Vegas per possesso di cocaina. Inizialmente la sua difesa afferm\u00f2 che la borsa che portava, che conteneva 0,8 grammi di cocaina, non era sua, in quanto \"la borsa in questione \u00e8 di una marca che si pu\u00f2 trovare dappertutto, e che quindi non soddisfa gli standard di moda di Hilton.\" Tuttavia, l'ereditiera conferm\u00f2 che la borsa era sua, e che conteneva alcuni suoi oggetti personali, come soldi e carta di credito. La donna si dichiar\u00f2 inoltre colpevole di due altri reati minori il 17 settembre 2010. Fu pertanto condannata a un anno di libert\u00e0 vigilata, a 200 ore di servizi sociali, a una multa di 2.000 dollari e a un processo di disintossicazione. Il 20 settembre 2011 Hilton complet\u00f2 il suo anno di libert\u00e0 vigilata e le sue 200 ore di servizi sociali (con l'aggiunta di 28 ore extra), dopo aver pagato la multa stabilita dalla sentenza decisa un anno prima.\nIl 21 settembre 2010, durante un viaggio aereo per raggiungere una conferenza a Tokyo dove l'ereditiera avrebbe pubblicizzato i suoi profumi e i suoi vestiti, Paris e sua sorella Nicky furono fermate all'aeroporto internazionale Narita, presso la capitale giapponese, per via del probabile possesso di droga per il quale la prima fu condannata il giorno precedente. Secondo le severe leggi giapponesi sulla droga, a tutte le persone che erano state precedentemente condannate per crimini legati alla droga viene generalmente negato l'accesso nel Paese. Gli ufficiali giapponesi condussero un interrogatorio alle due, che dovettero trascorrere la notte nell'hotel presso l'aeroporto. Il 22 settembre le autorit\u00e0 locali decisero di non consentire l'accesso delle sorelle Hilton in Giappone e di rimandarle negli Stati Uniti. Le altre tappe asiatiche del tour promozionale furono cancellate, viste le severe leggi sulla droga vigenti anche in Indonesia e Malaysia."}
{"id": "291784", "revid": "1543377", "url": "https://it.wikipedia.org/wiki?curid=291784", "title": "Rosetta@home", "text": "Rosetta@home \u00e8 un progetto di calcolo distribuito per la previsione della struttura delle proteine sulla piattaforma BOINC (Berkeley Open Infrastructure for Network Computing), svolto al Baker laboratory all'Universit\u00e0 di Washington. Rosetta@home si propone di prevedere le interazioni proteina-proteina e di progettare nuove proteine con l'aiuto di 373,024 volontari, 1,190,556 computer, per una potenza di calcolo totale di 278 TeraFLOPS in media (alla data del 29 dicembre 2015). Foldit, un videogioco di Rosetta@home, mira a raggiungere questi obiettivi con un approccio di \"crowdsourcing\". Bench\u00e9 il grosso del progetto sia orientato verso la ricerca di base per migliorare la precisione e la robustezza dei metodi di proteomica, Rosetta@home fa anche ricerca applicata sulla malaria, la malattia di Alzheimer e altre patologie.\nCome tutti i progetti BOINC, Rosetta@home utilizza le potenzialit\u00e0 di elaborazione inutilizzate dai computer dei volontari, per eseguire calcoli su unit\u00e0 di lavoro individuali. I risultati ottenuti vengono inviati a un server centrale del progetto, dove vengono convalidati ed inseriti nelle banche dati del progetto. Il progetto \u00e8 multi piattaforma, e gira su una vasta gamma di configurazioni hardware. Gli utenti possono vedere il progresso delle loro previsioni della struttura della proteina sullo screensaver di Rosetta@home.\nRosetta@Home possiede anche una versione beta del progetto, Ralph@Home, in cui vengono testati i nuovi applicativi, le nuove impostazioni e tutto ci\u00f2 che verr\u00e0 poi introdotto nella versione definitiva sul progetto.\nOltre alla ricerca legata alle malattie, la rete di Rosetta@home funge da quadro di test per nuovi metodi di bioinformatica strutturale. Questi nuovi metodi sono poi utilizzati in altre applicazioni basate su Rosetta, come RosettaDock e il progetto Human Proteome Folding, dopo essere stati sufficientemente sviluppati e giudicati stabili sull'ampio e diversificato gruppo di utenti di Rosetta@home. Due prove particolarmente importanti per i nuovi metodi sviluppati con Rosetta@home sono il Critical Assessment of Techniques for Protein Structure Prediction (CASP) e il Critical Assessment of Prediction of Interactions (CAPRI), esperimenti biennali che valutano rispettivamente lo stato dell'arte nella previsione della struttura delle proteine e dell'interazione proteina-proteina. Rosetta@home si classifica tra i principali programmi di simulazione delle interazioni tra proteine ed \u00e8 uno dei migliori metodi di previsione della struttura terziaria disponibili.\nLa piattaforma di calcolo.\nSia l'applicazione Rosetta@home che la piattaforma di calcolo distribuito BOINC sono disponibili per Microsoft Windows, Linux e Macintosh (BOINC \u00e8 disponibile anche per diverse altre piattaforme, come ad esempio FreeBSD). La partecipazione a Rosetta@home richiede un'unit\u00e0 centrale di elaborazione (CPU) con una velocit\u00e0 di clock di almeno 500 MHz, 200 megabyte di spazio libero sul disco, 512 megabyte di memoria RAM e una connessione a Internet. Al 2 marzo 2018, la versione dell'applicazione Rosetta Mini \u00e8 la 3.78 per Windows, Mac e Linux, mentre \u00e8 la 4.07 per i dispositivi Android. La versione di BOINC consigliata \u00e8 la 7.8.3. Lo standard HTTP (porta 80) viene utilizzato per la comunicazione tra il client BOINC dell'utente e i server di Rosetta@home all'Universit\u00e0 di Washington; HTTPS (porta 443) \u00e8 usato durante lo scambio di password. Il controllo remoto e locale del client BOINC usa le porte 31.416 e 1043, che potrebbero aver bisogno di essere specificamente sbloccate se sono sotto un firewall. Le unit\u00e0 di lavoro (Workunits), che contengono dati sulle singole proteine, sono distribuite dai server situati nel laboratorio Baker all'Universit\u00e0 di Washington ai computer dei volontari, i quali calcolano una previsione della struttura per la proteina assegnata. Per evitare previsioni di struttura duplicate su una data proteina, ogni Workunit viene inizializzata con dei numeri casuali. Questo d\u00e0 ad ogni previsione una traiettoria unica di discesa lungo il panorama energetico della proteina. Le previsioni di struttura su Rosetta@home sono approssimazioni di un minimo globale nel paesaggio energetico di una data proteina. Questo minimo globale rappresenta la conformazione pi\u00f9 energicamente favorevole della proteina, cio\u00e8 il suo stato nativo.\nUna caratteristica principale dell'interfaccia grafica (GUI) di Rosetta@home \u00e8 un salvaschermo che mostra il progresso della workunit in esecuzione durante il processo di folding simulato. Nell'angolo in alto a sinistra dello screensaver, la proteina bersaglio \u00e8 mostrata mentre adotta forme diverse (conformazioni) durante la ricerca della sua struttura a pi\u00f9 bassa energia. Raffigurata subito a destra c'\u00e8 la struttura pi\u00f9 recente accettata. In alto a destra \u00e8 mostrata la conformazione a pi\u00f9 bassa energia finora trovata, al di sotto c'\u00e8 la vera, o nativa, struttura della proteina, se \u00e8 gi\u00e0 stato determinata sperimentalmente. Tre grafici sono inclusi nello screensaver. Al centro, un grafico indica l'energia libera accettata, la quale fluttua via via che il modello accettato cambia. Un grafico della \"root mean square deviation\" (RMSD) del modello accettato, che misura quanto il modello accettato sia strutturalmente simile al modello originario, viene visualizzato a destra. Sulla destra del grafico dell'energia e sotto il grafico RMSD, i risultati di queste due funzioni vengono utilizzati per produrre il riquadro energia vs RMSD, mentre il modello viene progressivamente raffinato.\nCome tutti i progetti BOINC, Rosetta@home viene eseguito in background sul computer dell'utente usando la potenza inutilizzata. Rosetta@home libera le risorse dalla CPU non appena sono richieste da altre applicazioni in modo che l'uso normale del computer non venga influenzato. Per ridurre al minimo il consumo di energia o calore di un computer che lavora in modo sostenuto, la percentuale massima delle risorse della CPU a cui Rosetta@home pu\u00f2 accedere, pu\u00f2 essere specificata tramite le preferenze dell'account utente. Le ore dei giorni durante le quali Rosetta@home \u00e8 autorizzata ad eseguire il lavoro, possono anche loro essere regolate insieme a molte altre preferenze, attraverso le impostazioni dell'account.\nRosetta, il software che gira sulla rete Rosetta@home, \u00e8 stato riscritto in C++ per permettere uno sviluppo pi\u00f9 facile di quello offerto dalla sua versione originale, che \u00e8 stata scritta in Fortran. Questa nuova versione \u00e8 object-oriented, ed \u00e8 stata pubblicata l'8 febbraio 2008. Lo sviluppo del codice di Rosetta \u00e8 fatto da Rosetta Commons. Il software \u00e8 liberamente concesso in licenza alla comunit\u00e0 accademica e disponibile a pagamento per le societ\u00e0 farmaceutiche.\nImportanza del progetto.\nDecodificare il genoma umano \u00e8 probabilmente il pi\u00f9 grande successo di questo secolo. Ma prima che possa essere impiegata questa conoscenza gli scienziati devono fare avanzare di un passo la ricerca: essi hanno bisogno di capire come le proteine sono costruite dal nostro DNA. Le proteine sono le parti che costituiscono le cellule viventi.\nCon il completamento del Genoma umano gli scienziati hanno soltanto una visione \"piana\" della struttura delle proteine (la struttura primaria sono le sequenze di aminoacidi). Per poter conoscere approfonditamente cosa fanno le proteine, gli scienziati hanno bisogno di conoscere la struttura tridimensionale delle proteine (struttura terziaria). Conoscendo le proteine in 3D, gli scienziati potranno intuire il loro ruolo nei processi delle cellule e creare terapie pi\u00f9 efficaci nel combattere un gran numero di malattie.\nLa struttura 3D delle proteine attualmente \u00e8 scoperta in modo sperimentale nei laboratori attraverso la cristallografia a raggi X oppure attraverso la risonanza magnetica nucleare. Il processo \u00e8 per\u00f2 molto lento (possono essere impiegate settimane o addirittura mesi per capire come cristallizzare una proteina per la prima volta) e molto costoso (circa $100'000 USD per proteina). Una volta che la struttura 3D di una proteina \u00e8 completata, spesso viene depositata in un database di pubblico dominio come il Protein Databank o il Cambridge Protein Structure Database. Purtroppo, il tasso a cui nuove sequenze vengono scoperte, supera di gran lunga la determinazione della loro struttura. Di oltre 7.400.000 sequenze proteiche disponibili nel database di proteine non ridondanti in NCBI, meno di 140.000 strutture tridimensionali sono state risolte e depositate presso il Protein Data Bank, la banca dati principale per le informazioni sulla struttura delle proteine. Uno degli obiettivi principali di Rosetta@home \u00e8 quello di prevedere le strutture proteiche con la stessa precisione dei metodi esistenti, ma in un modo che richiede molto meno tempo e denaro.\nRosetta@home sviluppa anche metodi per determinare la struttura e l'interazione delle proteine di membrana (ad esempio, GPCR), che sono particolarmente difficili da analizzare con tecniche tradizionali, ma che rappresentano la maggioranza degli obiettivi per i moderni farmaci.\nI progressi nella previsione della struttura delle proteine sono valutati ogni due anni nel Critical Assessment of Techniques for Protein Structure Prediction (CASP), in cui ricercatori di tutto il mondo cercano di ricavare la struttura di una proteina a partire dalla sequenza dei suoi amminoacidi. I gruppi di ricerca che ottengono alti punteggi in questo esperimento talvolta competitivo, sono considerati portatori di uno standard per quello che \u00e8 lo stato dell'arte nella previsione della struttura delle proteine. Rosetta, il programma su cui Rosetta@home si basa, \u00e8 stato utilizzato fin dal CASP5 nel 2002. Nell'esperimento CASP6 del 2004, Rosetta \u00e8 passata alla storia per essere il primo programma a produrre, nel suo modello presentato per il CASP target T0281, una previsione di una struttura proteica \"ab initio\" vicina alla risoluzione a livello atomico. La previsione \"ab initio\" \u00e8 considerata una categoria di previsione di strutture particolarmente difficile, in quanto non utilizza informazioni provenienti da omologia strutturale e pu\u00f2 contare solo su informazioni provenienti da omologia di sequenza e modellazione fisica delle interazioni all'interno della proteina. Rosetta@home \u00e8 stata utilizzata nel CASP dal 2006, ed \u00e8 stata tra i migliori gruppi di previsione in ogni categoria di previsione della struttura nel CASP7. Queste previsioni di alta qualit\u00e0 sono state possibili grazie alla potenza di calcolo messa a disposizione dai volontari di Rosetta@home. Un aumento della potenza di calcolo, consentir\u00e0 a Rosetta@home di sondare pi\u00f9 regioni nello spazio conformazionale (le possibili forme che una proteina pu\u00f2 assumere), che, secondo il paradosso di Levinthal, aumentano in modo esponenziale con la lunghezza della proteina.\nRosetta@home \u00e8 utilizzata anche nella previsione di interazioni proteiche, in cui si determina la struttura di complessi multiproteici, o strutture quaternarie. Questo tipo di interazioni proteiche \u00e8 presente in molte funzioni cellulari, tra cui antigene-anticorpo, legame enzima-inibitore e import-export cellulare. Determinare queste interazioni \u00e8 essenziale per lo sviluppo di farmaci. Rosetta \u00e8 utilizzata nel Critical Assessment of Prediction of Interactions (CAPRI), che valuta lo stato dell'arte nel campo del docking proteico, analogamente a come il CASP misura i progressi nella previsione della struttura delle proteine. La potenza di calcolo messa a disposizione dai volontari del progetto Rosetta@home \u00e8 stato considerato un fattore importante nelle prestazioni di Rosetta in CAPRI, dove le sue previsioni di docking sono state tra le pi\u00f9 accurate e complete.\nAll'inizio del 2008, Rosetta \u00e8 stata utilizzata per la progettazione computazionale di una proteina con una funzione mai osservata in natura. Questo \u00e8 stato in parte ispirato da un articolo di alto profilo del 2004, che descrive la progettazione computazionale di una proteina con migliorata attivit\u00e0 enzimatica rispetto alla sua forma naturale. In un articolo del 2008 dal gruppo David Baker, in cui \u00e8 citato il progetto Rosetta@home per le risorse computazionali che ha messo a disposizione, viene descritto come la proteina \u00e8 stata fatta. L'articolo \u00e8 stato un importante proof of concept per questo metodo di progettazione di proteine. Questo tipo progettazione di proteine potrebbe avere applicazioni future nella scoperta di farmaci, nella chimica verde, e nel biorisanamento.\nAttinenza medica.\nRosetta@home \u00e8 un progetto focalizzato sulla ricerca di base, ma parte del lavoro include vari virus tra cui AIDS, malattia di Alzheimer, cancro e malaria. Non ancora tutti i progetti appena citati sono gi\u00e0 sulla piattaforma BOINC perch\u00e9 il progetto sta lavorando su di un efficiente sistema per le code in grado di permettere ai ricercatori di inviare nuovi progetti in maniera semplice ( ).\nEsiste un collegamento in tre punti che porta dalla previsione strutturale al trattamento della malattia:\nRicerca legata alle malattie.\nOltre alla ricerca di base volta a prevedere la struttura delle proteine, il docking e la progettazione, Rosetta@home \u00e8 utilizzata anche nell'immediata ricerca legata alle malattie. Numerosi progetti di ricerca minori sono descritti nel David Baker's Rosetta@home journal.\nLa malattia di Alzheimer.\nUn componente della suite del software Rosetta, RosettaDesign, \u00e8 stato utilizzato per prevedere con precisione quali regioni di proteine amiloidogeniche sono pi\u00f9 propense a formare fibrille simili a quelle amiloidi. Prendendo esopeptidi (frammenti lunghi sei aminoacidi) di una proteina di interesse e selezionando quello a pi\u00f9 bassa energia con struttura simile a quella di un esapeptide che si sa formare delle fibrille, RosettaDesign \u00e8 stato in grado di identificare peptidi con il doppio delle probabilit\u00e0 di formare fibrille rispetto a proteine casuali. Rosetta@home \u00e8 stata utilizzata nello stesso studio per prevedere le strutture della betamiloide, una proteina fibrillare che \u00e8 stata ipotizzata essere la causa della malattia di Alzheimer. Sono stati ottenuti risultati preliminari, non ancora pubblicati, su delle proteine progettate con Rosetta che possono impedire la formazione di fibrille, anche se non si sa se questo possa prevenire la malattia.\nAntrace.\nUn altro componente di Rosetta, RosettaDock, \u00e8 stato utilizzato in combinazione con metodi sperimentali per fare un modello delle interazioni fra tre proteine - il fattore letale (LF), il fattore edema (EF) e l'antigene protettivo (PA) - che costituiscono la tossina dell'antrace. Il modello al computer ha previsto con precisione il docking tra PA e LF, contribuendo a stabilire quali domini delle rispettive proteine sono coinvolti nel complesso LF-PA. Questo modello \u00e8 stato infine utilizzato nel campo della ricerca con conseguente miglioramento dei vaccini contro l'antrace.\nHerpes simplex virus 1.\nRosettaDock \u00e8 stato utilizzato per simulare l'ancoraggio tra un anticorpo (immunoglobulina G) e una proteina di superficie espressa dal virus herpes simplex 1 (HSV-1) che serve a degradare l'anticorpo antivirale. Il complesso proteico previsto da RosettaDock concorda strettamente con i modelli sperimentali particolarmente difficili da ottenere, portando i ricercatori a concludere che il metodo di previsione del docking ha il potenziale di risolvere alcuni dei problemi che la cristallografia a raggi X ha con la modellazione delle interfacce proteina-proteina.\nHIV.\nCome parte di una ricerca sovvenzionata con 19,4 milioni di dollari dalla Bill e Melinda Gates Foundation, Rosetta@home \u00e8 stato utilizzata nella progettazione di diversi possibili vaccini per il virus dell'immunodeficienza umana (HIV).\nMalaria.\nIn una ricerca coinvolta nell'iniziativa Grand Challenges in Global Health, Rosetta \u00e8 stata utilizzata per progettare nuove proteine che potrebbero eliminare Anopheles gambiae oppure rendere la zanzara incapace di trasmettere la malaria. Essere in grado di modellare e modificare specificamente le interazioni proteina-DNA, conferisce ai metodi di progettazione computazionale di proteine, come Rosetta, un ruolo importante nella terapia genica (che include possibili trattamenti del cancro).\nStoria dello sviluppo e dei software derivati.\nOriginariamente introdotto dal laboratorio Baker nel 1998 come un approccio \"ab initio\" per la previsione della struttura, Rosetta da allora si \u00e8 ramificata in diverse vie di sviluppo e servizi distinti. La piattaforma di Rosetta prende il suo nome dalla Stele di Rosetta, poich\u00e9 tenta di decifrare il \"significato\" strutturale delle sequenze proteiche di aminoacidi. Ad oltre sette anni dalla prima apparizione di Rosetta, il progetto Rosetta@home \u00e8 stato avviato (cio\u00e8 annunciato come non pi\u00f9 beta), il 6 ottobre 2005. Molti degli studenti laureati e altri ricercatori coinvolti nello sviluppo iniziale di Rosetta, si sono da allora spostati in altre universit\u00e0 e istituti di ricerca e hanno successivamente rafforzato diverse parti del progetto Rosetta.\nRosettaDesign.\nRosettaDesign, un approccio computazionale per la progettazione di proteine basato su Rosetta, \u00e8 iniziato nel 2000 con uno studio volto a ridisegnare il percorso di ripiegamento di una proteina G. Nel 2002 RosettaDesign \u00e8 stato utilizzato per progettare Top7, una proteina \u03b1/\u03b2 lunga 93 aminoacidi che ha un ripiegamento mai osservato prima in natura. Questa nuova conformazione \u00e8 stata predetta da Rosetta entro un RMSD di 1,2 \u00c5 dalla struttura determinata tramite cristallografia a raggi X, il che rappresentava una previsione insolitamente accurata. Rosetta e RosettaDesign hanno guadagnato un ampio riconoscimento per essere stati i primi a progettare e prevedere con precisione la struttura di una nuova proteina di tale lunghezza. A prova di questo, l'articolo del 2002, che descrive il duplice approccio, ha portato a due lettere sulla rivista Science ed \u00e8 stato citato da pi\u00f9 di 240 diversi articoli scientifici. Il prodotto concreto di questa ricerca, Top7, \u00e8 stata intitolata come \u201cProteina del Mese\u201d sul database Protein Data Bank nel mese di ottobre 2006; una sovrapposizione dei rispettivi nuclei (residui 60-79) delle sue strutture cristalline prevista e a raggi X, rappresentano il logo di Rosetta@home.\nBrian Kuhlman, un ex postdoc nel laboratorio di David Baker e ora assistente professore presso la Universit\u00e0 del Nord Carolina, Chapel Hill, offre RosettaDesign come servizio online.\nRosettaDock.\nRosettaDock \u00e8 stato aggiunto alla suite software di Rosetta durante il primo esperimento CAPRI nel 2002, in qualit\u00e0 di algoritmo del laboratorio di Baker per la previsione del docking proteina-proteina. In questo esperimento, RosettaDock ha fatto una previsione ad alta precisione del docking tra l'esotossina piogenica A di streptococco e un recettore a catena \u03b2 delle cellule T, e una previsione di media precisione per un complesso tra una \u03b1 -amilasi e il suo anticorpo. Nonostante il metodo RosettaDock avesse fatto solo due predizioni accettabilmente accurate su sette possibili, questo \u00e8 stato sufficiente per classificarlo settimo su diciannove metodi di previsione nel primo esperimento CAPRI.\nLo sviluppo di RosettaDock si \u00e8 diviso in due rami per le successive gare CAPRI, dato che Jeffrey Gray, che ha gettato le basi per RosettaDock mentre era all'Universit\u00e0 di Washington, ha continuato a lavorare sul metodo nella sua nuova posizione presso la Johns Hopkins University. I membri del laboratorio di Baker hanno continuato lo sviluppo di RosettaDock in assenza di Gray. Le due versioni differiscono leggermente nella modellazione delle catene laterali, la selezione del \u201crichiamo\u201d e in altri settori. Nonostante queste differenze, sia il metodo di Baker che quello di Gray hanno dato buoni risultati nella seconda competizione CAPRI, posizionandosi rispettivamente quinto e settimo su un totale di 30 gruppi. Il server RosettaDock di Jeffrey Gray \u00e8 disponibile come servizio gratuito di predizione di docking proteico per uso non commerciale.\nNel mese di ottobre 2006, RosettaDock \u00e8 stata integrata in Rosetta@home. Il metodo utilizza una veloce e grezza fase di modello del docking utilizzando solo lo scheletro delle proteine. Questa \u00e8 seguita da una lenta fase di perfezionamento atomico in cui l'orientamento rispettivo delle due proteine interagenti, e l'interazione delle catene laterali all'interfaccia proteina-proteina, vengono contemporaneamente ottimizzati per trovare la conformazione a pi\u00f9 bassa energia. Il notevole aumento di potenza di calcolo offerto dalla rete di Rosetta@home, in combinazione con la rivista rappresentazione \"fold-tree\" di flessibilit\u00e0 dello scheletro e modellazione dei loop, ha portato RosettaDock ad essere sesta su 63 gruppi di previsione nel terzo esperimento CAPRI.\nRobetta.\nIl server Robetta \u00e8 un servizio automatizzato di previsione della struttura proteica offerto dal laboratorio di Baker per la modellazione comparativa \"ab initio\" non a fini commerciali. Ha partecipato come server automatico di previsione negli esperimenti CASP fin dal CASP5 nel 2002, dimostrandosi tra i migliori nella categoria di previsione automatizzata. Da allora Robetta ha gareggiato nel CASP6 e 7, dove ha fatto meglio della media sia tra i server automatici che tra i gruppi di previsione umani.\nNel modellare la struttura della proteina del CASP6, Robetta prima cerca degli omologhi strutturali utilizzando BLAST, PSI-BLAST e 3D-Jury, poi analizza la sequenza della proteina nei suoi singoli domini, o ripiega indipendentemente unit\u00e0 della proteina, facendo corrispondere la sequenza a famiglie strutturali nel Pfam database. I domini con omologhi strutturali seguono quindi un protocollo \"template-based model\" (es, modellazione per omologia). A questo punto, il programma di allineamento del laboratorio di Baker, K* sync, produce un gruppo di omologhi di sequenza e ciascuno di questi \u00e8 modellato dal metodo \"de novo\" di Rosetta per produrre un \u201crichiamo\u201d (possibile struttura). La previsione finale della struttura \u00e8 selezionata prendendo il modello a pi\u00f9 bassa energia determinato dalla funzione energetica a bassa risoluzione di Rosetta. Per i domini che non presentano omologhi strutturali, viene seguito un protocollo \"de novo\", in cui il modello a pi\u00f9 bassa energia da una serie di \u201crichiami\u201d generati \u00e8 selezionato come la previsione finale. Queste previsioni dei domini sono poi collegate tra loro per indagare interazioni a livello terziario e inter-dominio all'interno della proteina. Infine, i contributi delle catene laterali sono modellati utilizzando un protocollo Monte Carlo per la ricerca conformazionale.\nNel CASP8, Robetta \u00e8 stata ampliata per utilizzare il metodo ad alta risoluzione (all atom refinement) di Rosetta, la cui assenza \u00e8 stata giudicata come la causa principale della minor accuratezza di Robetta rispetto alla rete di Rosetta@home nel CASP7.\nFoldit.\nIl 9 maggio 2008, dopo che gli utenti di Rosetta@home avevano suggerito una versione interattiva del programma di calcolo distribuito, il laboratorio di Baker ha pubblicamente reso disponibile Foldit, un gioco online per la previsione della struttura delle proteine basato sulla piattaforma di Rosetta. Al 20 settembre 2016, Foldit ha oltre 240.000 utenti registrati. Il gioco offre agli utenti una serie di controlli (ad esempio, \"mischiare\", \"muovere\", \"ricostruire\") per manipolare lo scheletro e le catene laterali di una proteina in conformazioni energicamente favorite. Gli utenti possono lavorare sulle proteine singolarmente come \"soloists\" o collettivamente come \"evolvers\", acquisendo punti sotto una delle due categorie man mano che migliorano le loro previsioni di struttura. Gli utenti possono anche competere individualmente con altri utenti attraverso la modalit\u00e0 \"duello\", in cui vince il giocatore che ottiene la struttura a minore energia dopo 20 mosse.\nConfronto a simili progetti di calcolo distribuito.\nCi sono diversi progetti di calcolo distribuito che hanno aree di studio simili a quelle di Rosetta@home, ma differiscono nel loro approccio di ricerca:\nFolding@home.\nDi tutti i principali progetti di calcolo distribuito coinvolti nella ricerca sulle proteine, Folding@home \u00e8 l'unico a non utilizzare la piattaforma BOINC. Sia Rosetta@home che Folding@home fanno ricerca su malattie legate al misfolding delle proteine (ad esempio la malattia di Alzheimer), ma Folding@home lo fa in modo pi\u00f9 esclusivo. Invece di utilizzare metodi basati sulla struttura o il design per prevedere il comportamento, per esempio, dell'amiloide, Folding@home usa la dinamica molecolare per fare dei modelli su come le proteine si ripiegano (o potenzialmente mal-ripiegano e successivamente aggregano). In altre parole, la forza di Folding@home \u00e8 la modellazione del processo di folding delle proteine, mentre la forza di Rosetta@home \u00e8 la previsione della struttura delle proteine e delle loro interazioni, oltre che il design di nuove proteine. I due progetti differiscono anche in modo significativo per la loro potenza di calcolo e la diversit\u00e0 di hardware usato. A una media di circa 15,0 PetaFLOPS (15000 TeraFLOPS) con una base hardware che comprende PlayStation 3 e schede video, Folding@home ha quasi 55 volte la potenza di calcolo di Rosetta@home, che in media si aggira sui 270 TeraFLOPS con una base costituita esclusivamente da CPU.\nWorld Community Grid.\nSia la fase I che la fase II di Human Proteome Folding (HPF), un sottoprogetto di World Community Grid, hanno utilizzato il programma Rosetta per fare annotazioni strutturali e funzionali di diversi genomi. Anche se ora la usa per creare banche dati per i biologi, Richard Bonneau, scienziato capo di Human Proteome Folding, \u00e8 stato attivo nello sviluppo originale di Rosetta presso il laboratorio di David Baker, mentre conseguiva il dottorato.\nPredictor@home.\nCome Rosetta@home, Predictor@home era specializzato nella previsione della struttura delle proteine. Predictor@home prevedeva di sviluppare nuove aree per la sua piattaforma di calcolo distribuito nella progettazione di proteine e di docking proteico (utilizzando il pacchetto CHARMM di dinamica molecolare), divenendo cos\u00ec maggiormente paragonabile a Rosetta@home. Mentre Rosetta@home utilizza il programma Rosetta per la sua previsione della struttura, Predictor@home utilizzava la metodologia dTASSER.\nAltri progetti di calcolo distribuito su BOINC correlati alle proteine sono QMC@home, Docking@home, POEM@home, SIMAP, e Tanpaku."}
{"id": "291787", "revid": "124527147", "url": "https://it.wikipedia.org/wiki?curid=291787", "title": "Midori It\u014d", "text": " Dotata di grandissima potenza, \u00e8 stata la prima donna a eseguire il triplo axel e una combinazione di salti tripli in una competizione ufficiale. Ha vinto i campionati mondiali di pattinaggio di figura 1989 e la medaglia d'argento ai Giochi olimpici invernali di .\nBiografia.\nMidori It\u014d incominci\u00f2 a pattinare all'et\u00e0 di cinque anni. Ai mondiali juniores del 1981 esegu\u00ec, prima donna in assoluto, una combinazione di salti tripli (triplo toe loop - triplo toe loop), guadagnandosi il soprannome di \"Tsunami Girl\" per la sua esplosivit\u00e0 atletica. Vinse il suo primo titolo nazionale nel 1985, ma gi\u00e0 l'anno prima aveva partecipato ai campionati mondiali di pattinaggio di figura. Sempre nel 1985 si frattur\u00f2 una caviglia tentando di eseguire un salto quadruplo. Alle Olimpiadi di Calgary nel 1988 arriv\u00f2 quinta.\nL'anno dopo ai mondiali di Parigi esegu\u00ec con successo un triplo axel, salto mai riuscito prima a una donna; la sua \"performance\" fu premiata con cinque 6.0 (il massimo punteggio) per il merito tecnico (che con i due del programma corto la portarono al record di sette 6.0) e la medaglia d'oro, la prima per l'Asia nel pattinaggio di figura. Non riusc\u00ec a bissare la vittoria ai mondiali dell'anno dopo in Canada, dove arriv\u00f2 seconda dietro alla statunitense Jill Trenary, a causa del basso punteggio ottenuto nelle figure obbligatorie (decimo posto), da sempre il suo tallone d'Achille. Non le bast\u00f2 cos\u00ec arrivare prima sia nel programma corto sia in quello lungo, dove esegu\u00ec nuovamente il triplo axel. Proprio dopo quell'edizione dei mondiali le figure obbligatorie furono cancellate dalle competizioni.\nAlla rassegna iridata del 1991 di Monaco di Baviera fu quarta, ai piedi di un podio tutto a stelle e strisce composto da Kristi Yamaguchi, Tonya Harding e Nancy Kerrigan. Tale risultato \u00e8 parzialmente imputabile al brutto incidente occorsole durante i sei minuti di riscaldamento del programma originale, nei quali la pattinatrice francese Laetitia Hubert le and\u00f2 addosso a velocit\u00e0 elevatissima. Lo shock causato da questa collisione ebbe come conseguenza la clamorosa, e unica nel suo genere, uscita di pista della It\u014d, che inciamp\u00f2 nella balaustra e cadde al di l\u00e0 del varco usato dalla regia internazionale per far muovere le telecamere. Questo incidente min\u00f2 la sua sicurezza in pista e sembr\u00f2 condizionarla anche nella stagione successiva.\nAlle Olimpiadi del 1992 era comunque considerata la favorita per l'oro. Le aspettative del suo Paese affinch\u00e9 vincesse erano notevoli: l'ultima medaglia d'oro giapponese in un'Olimpiade Invernale risaliva a vent'anni prima. Midori It\u014d risent\u00ec di tutta questa pressione su di lei: nel programma corto decise di sostituire il triplo axel con un triplo lutz, un salto nel quale si sentiva molto sicura, ma incredibilmente cadde, finendo quarta. Le speranze per una medaglia sembravano compromesse, ma Midori si riprese in modo memorabile nel programma lungo: caduta al primo tentativo del triplo axel, ci riprov\u00f2 a esecuzione quasi terminata e lo esegu\u00ec perfettamente: la prima volta per una donna in un'Olimpiade. Questa performance le valse la medaglia d'argento, alle spalle di Kristi Yamaguchi. Ciononostante, si scus\u00f2 pubblicamente con il suo Paese per non aver vinto l'oro.\nSi ritir\u00f2 dalle competizioni subito dopo le Olimpiadi, senza partecipare ai mondiali. Pass\u00f2 al professionismo esibendosi in spettacoli sul ghiaccio in Giappone. Torn\u00f2 alle competizioni per un breve periodo nella stagione 1995-1996, quando nuove regole permisero ai professionisti di partecipare alle gare della International Skating Union (ISU), ma senza risultati di rilievo.\nConsiderata una delle celebrit\u00e0 dello sport giapponese, Midori It\u014d fu uno dei \"testimonial\" pi\u00f9 importanti delle Olimpiadi di Nagano del 1998. Partecip\u00f2 attivamente al sostegno della candidatura della citt\u00e0 giapponese presenziando, vestita con il tradizionale kimono, alla sessione del CIO a Birmingham nel 1991 in cui si svolsero le votazioni per l'assegnazione dei Giochi. Nella cerimonia di apertura dei Giochi le fu riservato l'onore di essere l'ultimo tedoforo, e le spett\u00f2 il compito di accendere il braciere della fiamma olimpica. Nel 2003 \u00e8 stata inserita nella World Figure Skating Hall of Fame, la \"hall of fame\" internazionale del pattinaggio di figura.\nStile.\nAll'apice della carriera Midori It\u014d era una pattinatrice atleticamente molto potente, con un repertorio di salti molto vicino a quello dei migliori pattinatori in campo maschile. Nonostante l'elevato contenuto acrobatico dei suoi esercizi, il suo risultato finale era spesso penalizzato da punteggi bassi nelle figure obbligatorie e nell'impressione artistica. Quando si sforz\u00f2 di adottare uno stile pi\u00f9 vicino ai gusti convenzionali delle giurie internazionali delle gare di artistico femminile, sembr\u00f2 perdere la carica di gioia e allegria che esprimeva nei suoi esercizi e nelle sue acrobazie."}
{"id": "291788", "revid": "834", "url": "https://it.wikipedia.org/wiki?curid=291788", "title": "Toe loop", "text": ""}
{"id": "291789", "revid": "1632387", "url": "https://it.wikipedia.org/wiki?curid=291789", "title": "Dissection", "text": "I Dissection sono stati un gruppo black/death metal svedese, fondato nel 1989 dal chitarrista e cantante Jon N\u00f6dtveidt e dal bassista Peter Palmdahl. Si sono sciolti definitivamente nel 2006 in seguito alla scomparsa di N\u00f6dtveidt, unico membro fisso della formazione, morto suicida nell'agosto di quell'anno.\nBiografia.\nGli inizi e il primo album.\nLe radici dei Dissection risiedono nei Siren's Yell, un gruppo thrash metal fondato a Str\u00f6mstad nel 1988 da N\u00f6dtveidt, Palmdahl e dal batterista Ole \u00d6hman assieme al chitarrista Mattias Johansson. I quattro, influenzati da gruppi molto differenti come Candlemass e Slayer, registrarono un demo prima di sciogliere il complesso nel 1989, quando \u00d6hman usc\u00ec dal gruppo. Nei mesi successivi N\u00f6dtveidt entr\u00f2 a far parte dei Rabbit's Carrot, band che comprendeva lo stesso \u00d6hman alla batteria. Con l'ingresso di N\u00f6dtveidt il sound del complesso inizi\u00f2 ad evolversi dal thrash al death metal, ma presto sia N\u00f6dtveidt sia \u00d6hman uscirono dai Rabbit's Carrot, volendo creare una musica pi\u00f9 oscura e estrema. Nell'autunno 1989 N\u00f6dtveidt diede quindi vita a un nuovo progetto musicale, i Dissection, assieme al bassista Peter Palmadahl. Nella primavera 1990 si aggiunse \u00d6hman, e con questa prima formazione il gruppo registr\u00f2 la cassetta rehearsal-tape \"Severing Into Shreds\", che fu spedita a varie fanzine. Dopo l'aggiunta di un secondo chitarrista, l'ex-Siren's Yell e Nosferatu Mattias Johansson, i Dissection debuttarono dal vivo nell'ottobre 1990 come spalla degli Entombed.\nNel dicembre 1990 entrarono in studio per registrare il loro primo demo ufficiale, che fu pubblicato con il nome di \"The Grief Prophecy\" il 14 dicembre 1990, con grafica di copertina realizzata da Necrolord. Il sodalizio con Necrolord ha accompagnato tutta la carriera dei Dissection, tanto che l'artista ha realizzato le copertina di tutte le pubblicazioni della band. Nel gennaio 1991 la formazione si stabilizz\u00f2 con l'ingresso del secondo chitarrista John Zwetsloot al posto di Johansson. Il debutto con il nuovo chitarrista avvenne in febbraio a Str\u00f6mstad, mentre \"The Grief Prophecy\" aveva gi\u00e0 venduto 300 copie nell'underground svedese. Mentre il gruppo continuava ad esibirsi in vari concerti nella costa occidentale della Svezia, il demo fu notato dall'etichetta francese Corpsegrinder Records, che offr\u00ec al quartetto un contratto per la pubblicazione di un EP. Nell'aprile 1991, per commemorare la morte di Dead, la band suon\u00f2 una reinterpretazione di \"Freezing Moon\" ad un concerto tenutosi a Falkenberg e ristamp\u00f2 \"The Grief Prophecy\" con un artwork realizzato dal cantante dei Mayhem. Nel novembre 1991 N\u00f6dtveidt lanci\u00f2 un altro progetto musicale, i Satanized, assieme al cantante dei Nifelheim Per Alexandersson, al chitarrista Johan Norman e al batterista dei Decameron Tobias Kjellgren. I quattro tuttavia si esibirono dal vivo una sola volta in quello stesso mese e registrarono solo un paio di tracce, che vennero in seguito incluse nella raccolta \"The Past Is Alive (The Early Mischief)\".\nA settembre la band si rec\u00f2 in studio di registrazione per la realizzazione del primo EP, che fu pubblicato dalla Corpsegrinder Records a dicembre in edizione limitata a 1000 copie con il titolo \"Into Infinite Obscurity\". Fu in questa occasione che il gruppo scelse il suo logo, un tridente infuocato, che venne rappresentato sulle magliette per commercializzare il disco. Sempre a dicembre N\u00f6dtveidt e \u00d6hman parteciparono ad un concerto dei Mayhem svoltosi ad Askim, e pare che in quell'occasione il frontman dei Dissection sia stato introdotto all'interno del cosiddetto Black Metal Inner Circle. Nel marzo 1992 vide la luce un secondo demo intitolato \"The Somberlain\", contenente le tracce \"Cold Winds\", \"Frozen\", \"Mistress of the Bleeding Sorrow\" e \"Feathers Fell\", seguito nei primi mesi del 1993 da un ulteriore demo contenente una reinterpretazione di \"Elizabeth Bathori\" dei Tormentor. I demo furono notati dalla No Fashion Records, con cui il gruppo firm\u00f2 un contratto per un album. Le registrazioni si svolsero agli Hellspawn/Unisound Studios nel marzo 1993, con la produzione di Dan Swan\u00f6, frontman degli Edge of Sanity. L'album fu dedicato a Euronymous, il chitarrista e leader dei Mayhem assassinato in quell'anno.\nDopo essersi trasferiti a G\u00f6teborg, i Dissection terminarono la registrazione dell'album, che usc\u00ec nel dicembre 1993 con il titolo \"The Somberlain\". Il disco ottenne un ottimo responso da parte della critica e guadagn\u00f2 alla band un posto di rilievo all'interno della scena di metal estremo europea, entrando nelle classifiche indipendenti svedesi. Nel frattempo N\u00f6dtveidt era impegnato in alcuni altri progetti, tra cui i The Black, che pubblicarono il debutto \"The Priest of Satan\" nello stesso periodo di \"The Somberlain\", e gli Ophthalamia, che comprendevano anche il cantante degli Abruptum e che esordirono nel 1994 con \"A Journey in Darkness\".\nIl secondo album e l'arresto di N\u00f6dtveidt.\nNei mesi successivi alla pubblicazione di \"The Somberlain\" i rapporti tra John Zwetsloot e il resto della band iniziarono a deteriorarsi, dal momento che il chitarrista spesso non si presentava alle prove in studio e prima dei concerti, tanto che alcuni dovettero essere cancellati. Tutto ci\u00f2, unito alla mancanza di motivazione di Zwetsloot, costrinsero N\u00f6dtveidt a cacciarlo dal gruppo dopo un ultimo concerto tenutosi il 14 aprile a Oslo. Zwetsloot fece in seguito parte di Cardinal Sin e The Haunted, e al suo posto si un\u00ec al gruppo Johan Norman, ex Decameron, Satanized e Sacramentum. Pur continuando a provare, esibirsi live e scrivere nuovo materiale per il secondo album, la band era impegnata anche nella scelta di un'etichetta.\nNel novembre del 1994 i Dissection firmarono un contratto con la nota etichetta tedesca Nuclear Blast. Nei mesi successivi il gruppo partecip\u00f2 a due compilation, \"W.A.R. Compilation - Volume One\", con le due tracce del demo del 1993, e \"Slatanic Slaughter 1\", un tributo agli Slayer, con la cover di \"Antichrist\". Nel frattempo N\u00f6dtveidt form\u00f2 un nuovo progetto parallelo ai Dissection, chiamato Terror, assieme ad Anders Bj\u00f6rler, Jonas Bj\u00f6rler e Adrian Erlandsson degli At the Gates; tuttavia il gruppo ebbe breve vita e si sciolse dopo aver pubblicato un solo demo. Terminato anche quest'ultimo progetto N\u00f6dtveidt raggiunse il resto del gruppo e insieme iniziarono la registrazione del secondo disco, sempre agli Unisound Studios nel marzo 1995.\nDopo aver concluso le sessioni i Dissection partirono per il loro primo tour nel Regno Unito, composto di tre date assieme ai Cradle of Filth. L'estate di quello stesso anno N\u00f6dtveidt e Norman si unirono al Misanthropic Luciferian Order, un'associazione satanista le cui idee ebbero in seguito molta influenza sulla musica della band. Il 10 ottobre il gruppo fece da spalla ai Morbid Angel a G\u00f6teborg, e in quell'occasione si ebbe il debutto del nuovo batterista, Tobias Kjellgren, ex Satanized, Swordmaster e Decameron. Il precedente batterista \u00d6hman si un\u00ec in un primo momento agli Swordmaster, prima di diventare il batterista a tempo pieno degli Ophthalamia. Il secondo album \"Storm of the Light's Bane\" fu pubblicato nel novembre 1995 su Nuclear Blast. Il disco ricevette il plauso unanime della critica e consacr\u00f2 i Dissection come uno dei migliori complessi di metal estremo europei, e fu pubblicizzato con un lungo tour con i Dismember che tocc\u00f2 Germania, Austria, Repubblica Ceca, Svizzera e Svezia. Nel febbraio 1996 i Dissection intrapresero un altro tour in Regno Unito assieme agli At the Gates, prima di sbarcare negli Stati Uniti per alcune date assieme ai Morbid Angel e agli stessi At the Gates. In aprile il gruppo fece il suo ritorno in Europa, dove intraprese un nuovo tour assieme a Satyricon e Gorgoroth, iniziando con un grande concerto alla Rockefeller Arena di Oslo. In aprile vide la luce l'EP \"Where Dead Angels Lie\", inizialmente venduto solo ai concerti e pubblicato per pubblicizzare il tour. Questa lunga serie di tour termin\u00f2 solo nel 1997, con il \"Gods of Darkness Tour\" insieme a Dimmu Borgir, In Flames e Cradle of Filth, che si concluse con un'esibizione al Wacken Open Air. In questa occasione fu registrato il live assieme ai Dimmu Borgir, pubblicato sotto forma di VHS split con il titolo \"Live &amp; Plugged, Vol. 2\". Tuttavia gli incessanti impegni live causarono altre defezioni all'interno della band: Palmdahl lasci\u00f2 il gruppo e fu sostituito da Emil N\u00f6dtveidt, mentre Johan Norman si ritir\u00f2 dalla scena musicale e non diede sue notizie per parecchi mesi, venendo rimpiazzato da Tobias Kjellgren. Pare che la causa dell'improvvisa sparizione di Norman sia stato il timore di una persecuzione nei suoi confronti da parte del Misanthropic Luciferian Order, che aveva deciso di abbandonare.\nDurante una breve pausa dall'attivit\u00e0 live N\u00f6dtveidt form\u00f2 un nuovo progetto, i De Infernali, assieme a Damien dei Midvinter, con cui pubblic\u00f2 un unico disco, \"Symphonia De Infernali\". A questo punto l'unico componente rimasto nella formazione era il frontman N\u00f6dtveidt, che non si perse d'animo e reclut\u00f2 una nuova formazione programmando la registrazione di un terzo album allo Studio Fredman. Tuttavia, a dicembre, Jon N\u00f6dtveidt fu arrestato per complicit\u00e0 nell'omicidio di Josef Ben Meddaour, un omosessuale algerino trentottenne di G\u00f6teborg. Fu dichiarato colpevole nel novembre 1998 e fu trasferito alla prigione di massima sicurezza di Kumla, in attesa della destinazione definitiva. In seguito fu trasferito alla prigione di Tidaholm, vicino a G\u00f6teborg, una delle pi\u00f9 dure di tutta la Svezia, dove continu\u00f2 ad esercitarsi con la chitarra acustica e approfond\u00ec i suoi studi esoterici. Durante tutta la sua permanenza in prigione, N\u00f6dtveidt rifiut\u00f2 di rilasciare interviste e si concentr\u00f2 invece sulla scrittura di nuovo materiale e sul miglioramento di alcuni abbozzi, in totale undici tracce che sarebbero in seguito andate a formare il terzo album di studio. Durante il periodo di permanenza del frontman in prigione, la Necropolis Records pubblic\u00f2 una raccolta intitolata \"The Past Is Alive (The Early Mischief)\", che comprendeva i primi demo della band oltre a un paio di tracce dei Satanized, side project di N\u00f6dtveidt. Dopo che N\u00f6dtveidt ebbe partecipato come paroliere al disco dei Diabolicum \"The Dark Blood Rising\" nel 2001, iniziarono a circolare le prime voci su una possibile reunion della band nel 2003, di cui avrebbe dovuto far parte B\u00e5rd Faust Eithun, ex Emperor e Thorns, il quale pure si trovava in prigione per omicidio. Nel 2003 ci fu la pubblicazione del primo live della band, \"Live Legacy\", registrato al Wacken Open Air 1996, che contribu\u00ec a tenere alto l'interesse verso la band. Verso la fine del 2003 Eithun usc\u00ec dalla band, forse non concorde riguardo alla natura esplicitamente satanica del gruppo.\nReunion, scioglimento e suicidio di N\u00f6dtveidt.\nSei mesi dopo, il 6 settembre 2004, N\u00f6dtveidt fu rilasciato e furono annunciate alcune date in Regno Unito a dicembre assieme ai Watain.\nN\u00f6dtveidt dichiar\u00f2: \nLa nuova formazione ufficiale comprendeva alcuni nomi noti della scena black mondiale, ossia Set Teitan di Aborym e Bloodline alla chitarra, Brice Leclerq di Nightrage e Infernal al basso e Thomas Asklund dei Dark Funeral alla batteria. I riscontri di pubblico furono positivi, tanto che il concerto di reunion dovette essere spostato alla Lilla Arenan di Stoccolma a causa della crescente richiesta di biglietti. Durante il lasso di tempo, il gruppo pubblic\u00f2 l'EP \"Maha Kali\", venduto solo ai concerti o attraverso il sito ufficiale, che raggiunse la posizione numero 50 nelle classifiche svedesi. Il 17 novembre suonarono a Budapest con i Tormentor, gli Aborym e Attila Csihar come ospiti durante l'esecuzione di \"Elizabeth Batori\" e \"Freezing Moon\". Qualche mese dopo Dave Mustaine, frontman dei Megadeth, cancell\u00f2 l'esibizione della band dal Metalist Festival da svolgersi in Israele, a causa della sua conversione al cristianesimo e del suo conseguente rifiuto di suonare assieme a band sataniste. N\u00f6dtveidt defin\u00ec Mustaine un \"codardo\" e aggiunse, rivolgendosi direttamente al frontman dei Megadeth: \nIl bassista Brice Leclerq lasci\u00f2 improvvisamente il gruppo pochi giorni prima dell'esibizione all'Undead Festival in Ungheria. La band si esib\u00ec con le linee di basso pre-registrate, e il rimpiazzo fu trovato poco dopo con Haakon Nikolas Forwald, che aveva gi\u00e0 fatto parte di Myrkskog, Slavia, Koldbrann e Disiplin e del Misantrophic Luciferian Order fondato da N\u00f6dtveidt e Norman. A settembre il gruppo sbarc\u00f2 in Sudamerica per una serie di concerti, ma quelli in Venezuela e Cile furono annullati perch\u00e9, secondo la band, il promoter non aveva rispettato gli obblighi contrattuali. Al ritorno in Svezia i Dissection si concentrarono sulla registrazione del terzo album di studio, che fu registrato ai Black Syndacate Studios con Emil N\u00f6dtveidt dei Deathstars e Skinny Kangur come produttori. In novembre Forwald lasci\u00f2 la band, presumibilmente per concentrarsi sui suoi studi esoterici, e fu sostituito da Erik Danielsson. N\u00f6dtveidt neg\u00f2 le voci su un possibile scioglimento e dichiar\u00f2: \n\"Reinkaos\", il terzo album della band, vide la luce il 30 aprile 2006 su Black Horizon Music.\nIl 22 maggio N\u00f6dtveidt annunci\u00f2 la fine dei Dissection, dichiarando: \nA giugno la The End Records inizi\u00f2 la ristampa di \"The Somberlain\" e \"Storm of the Light's Bane\" con l'aggiunta di bonus track con il demo \"The Grief Prophecy\", e gli EP \"Into Infinite Obscurity\" e \"Where Dead Angels Lie\". Furono programmati alcuni concerti d'addio, uno in Svezia, uno in Israele e alcuni negli Stati Uniti, il 1\u00ba settembre alla House of Blues di West Hollywood e il 6 settembre al B.B. King Blues Club di New York. Il primo concerto si tenne il 24 giugno a Stoccolma; venne registrato e da esso venne tratto il DVD \"Rebirth of Dissection\". Il concerto in Israele venne cancellato, cos\u00ec come quelli negli USA, che avevano negato il lasciapassare a N\u00f6dtveidt a causa della sua condanna per complicit\u00e0 in omicidio.\nIl 16 agosto 2006 N\u00f6dtveidt si suicid\u00f2 sparandosi un colpo di pistola in testa nel suo appartamento a Stoccolma. I giornali riferirono che attorno al suo corpo furono trovati un cerchio di candele e una copia de la \"Bibbia Satanica\" di Anton LaVey. Il chitarrista Set Teitan ha in seguito smentito quest'ultimo particolare, dichiarando che si trattava di un grimorio satanico, in quanto N\u00f6dtveidt \"disprezzava LaVey e la Chiesa di Satana\". La sua morte ha messo fine all'attivit\u00e0 del gruppo. Gli altri componenti fecero una dichiarazione congiunta: "}
{"id": "291797", "revid": "33689", "url": "https://it.wikipedia.org/wiki?curid=291797", "title": "Consulente del lavoro", "text": "Il consulente del lavoro \u00e8 un libero professionista che si occupa di consulenza in ambito giuslavorativo in Italia con competenze specifiche nell'amministrazione del personale subordinato e parasubordinato per conto delle imprese ed enti.\nCompiti e funzioni.\nI consulenti del lavoro sono professionisti dell'area giuridico-economica che esplicano le proprie funzioni nella gestione del personale dal punto di vista amministrativo (la gestione delle risorse umane \u00e8 infatti un'altra materia, tipicamente presidiata da altro genere di professionisti della consulenza aziendale).\nL'attivit\u00e0 principale e prevalente dei consulenti del lavoro \u00e8 quella di elaborazione dei cedolini paga e adempimenti relativi, per conto di un'azienda. Oltre a questo, il loro ambito professionale comprende:\nCompetenze esclusive.\nLa legge italiana non prevede competenze esclusive del consulente del lavoro poich\u00e9 in base alla legge del 1979 anche i ragionieri, dottori commercialisti, esperti contabili e avvocati sono competenti all'esercizio dell'attivit\u00e0 di tenuta e conservazione dei libri obbligatori in materia di lavoro. Tutti questi professionisti, (per i consulenti del lavoro vi provvede l'albo provinciale d'iscrizione) devono comunque sempre comunicare previamente alla direzione provinciale del lavoro, competente per provincia, di occuparsi della tenuta e dell'elaborazione del Libro unico del lavoro. L'unica differenza \u00e8 che, sulla base del regolamento sul tirocinio obbligatorio per l'accesso alla professione, i professionisti non Consulenti del Lavoro, nonostante presentino i suddetti requisiti, non possono prendere sotto di s\u00e9 un/a giovane praticante consulente del lavoro.\nRuolo economico e sociale in Italia.\nI consulenti del lavoro in Italia sono molto numerosi tenuto conto del tipo di tessuto produttivo italiano centrato sulla micro e piccola impresa nonch\u00e9 del notevole apparato burocratico connesso al lavoro subordinato e parasubordinato.\nL'intervento professionale del consulente del lavoro si colloca generalmente nell'area della consulenza alla piccola e media impresa con una specializzazione nella gestione dei rapporti di lavoro, in linea con l'evoluzione del sistema produttivo che ormai \u00e8 costituito da piccole imprese operanti in prevalenza nel terziario, dove la gestione delle risorse umane costituisce il vero fattore strategico di sviluppo. L'elaborazione dei cedolini paga e il disbrigo dei numerosi adempimenti relativi \u00e8 sicuramente il servizio maggiormente richiesto dai clienti dei consulenti del lavoro, sebbene esistano ormai sul mercato moltissimi concorrenti (CED, associazioni di categoria, ecc.). Nonostante sia diffusa l'elaborazione delle paghe da parte dei commercialisti, compresa nel pacchetto dei servizi forniti ad un cliente, \u00e8 da chiarire che queste attivit\u00e0 sono poi girate in outsourcing ad un consulente del lavoro, data l'estrema specializzazione e complessit\u00e0 associata a tale attivit\u00e0, nonch\u00e9 all'aggiornamento vertiginoso della legislazione in materia.\nParticolarmente significativo risulta il ruolo di terziet\u00e0 che il consulente del lavoro assume nei confronti della pubblica amministrazione.\nQuesta professione, per il cui accesso \u00e8 obbligatorio il conseguimento del diploma di laurea, da tempo occupa un ruolo essenziale in quel rapporto di \u201ccerniera\u201d tra le istanze dei privati e le esigenze della pubblica amministrazione in tema di amministrazione del personale.\nInquadramento.\nIl consulente del lavoro rientra tra le cosiddette professioni protette. L'albo professionale della categoria \u00e8 stato istituito, con la legge n. 1081 del 1964 e successivamente la legge n. 12 del 1979 ha ulteriormente disciplinato la categoria definendone con chiarezza l'oggetto, i requisiti per l'iscrizione all'Albo, le modalit\u00e0 di esercizio, le norme penali per combattere l'esercizio abusivo e il segreto professionale.\nL'ordine dei consulenti del lavoro ha un proprio ente previdenziale, l'Ente nazionale di previdenza e assistenza per i consulenti del lavoro (ENPACL), con autonomia completa.\nPer accedere alla professione \u00e8 necessario, previo conseguimento di almeno un requisito di cui sotto, svolgere un praticantato di 18 mesi obbligatorio presso lo studio di un consulente del lavoro della propria provincia di residenza o di altra provincia (basta iscriversi come all'ordine dove esercita il professionista) , regolarmente iscritto all'albo e successivamente un esame di Stato a cadenza annuale indetto dal Ministero del lavoro e delle politiche sociali e tenuto presso la Direzione regionale del lavoro, nella propria regione di residenza.\nRequisiti.\nSecondo le norme dettate dalla legge istitutiva dell'ordinamento professionale, aggiornata l'11 aprile 2007, il titolo di studio richiesto \u00e8 la laurea triennale o magistrale riconducibile agli insegnamenti delle facolt\u00e0 di giurisprudenza, economia, scienze politiche, ovvero il diploma universitario o la laurea triennale in consulenza del lavoro, o il diploma di laurea in giurisprudenza, in scienze economiche e commerciali o in scienze politiche.\n\u00c8 richiesto inoltre un periodo di 18 mesi di praticantato presso lo studio professionale di un Consulente del lavoro.\nDopo il praticantato \u00e8 necessario superare un esame di Stato, per l'abilitazione allo svolgimento dell'attivit\u00e0 professionale, che prevede prove scritte e orali nelle seguenti discipline: diritto del lavoro e legislazione sociale, diritto tributario, diritto privato, pubblico e penale, ragioneria.\nI dottori agronomi, abilitati alla libera professione ed iscritti al loro albo, possono esercitare la consulenza del lavoro per le aziende agrarie, zootecniche e forestali o di trasformazione e commercializzazione dei relativi prodotti; mentre i periti agrari e gli agrotecnici, possono eseguire consulenze del lavoro, nelle stesse tipologie di aziende ma esclusivamente di piccole dimensioni. \nI dipendenti del Ministero del lavoro e delle politiche sociali che abbiano prestato servizio, almeno per 15 anni, con mansioni di ispettori del lavoro presso le direzioni provinciali del lavoro, sono esonerati dagli esami per l'iscrizione all'Albo dei consulenti del lavoro e dal tirocinio per esercitare tale attivit\u00e0. Tuttavia non possono essere iscritti all'albo della provincia dove hanno prestato servizio se non dopo 4 anni dalla cessazione del servizio stesso.\nIncompatibilit\u00e0.\nL'iscrizione nell'Albo dei consulenti del lavoro non \u00e8 consentita in permanenza del rapporto di lavoro ai dipendenti degli istituti di patronato o delle associazioni sindacali dei lavoratori, agli esattori di tributi, ai notai e ai giornalisti professionisti. Non \u00e8 pi\u00f9 prevista, invece, l'incompatibilit\u00e0 per l'accesso al tirocinio in costanza di rapporto di pubblico impiego.\nGli organi dei consulenti del lavoro in Italia.\nIn Italia, gli organi principali a cui fanno capo i consulenti del lavoro sono:"}
{"id": "291809", "revid": "1573940", "url": "https://it.wikipedia.org/wiki?curid=291809", "title": "The Rankin Family", "text": "The Rankin Family \u00e8 un gruppo di musica folk canadese a composizione familiare (si tratta infatti di due fratelli e tre sorelle). Sono originari di Mabou Nuova Scozia, Isola Cape Breton.\nStoria.\nI Rankins provengono da una famiglia di 12 persone che soleva esibirsi nel vicinato ogni terzo week-end del mese con musica irlandese.\nI cinque iniziarono la loro performance professionale nel 1989. Realizzarono il primo album \"The Rankin Family\" (1989) e \"Fare Thee Well Love\" (1990) includendo canzoni originali e combinando jigs, danze scozzesi e canzoni celtiche folk. Il loro debutto televisivo fu nel 1989, alla CBC, in uno show-variet\u00e0 chiamato \"On The Road Again\".\nIl loro album di maggior successo, \"Fare Thee Well Love\", fu riproposto nel 1992 dalla EMI. Con la vendita di pi\u00f9 di 500.000 copie, quest'operazione valse al gruppo quattro dischi di platino. Il gruppo ha vinto molti premi musicali canadesi, tra i quali:\nIl 17 settembre 1999, il gruppo dichiar\u00f2 -tramite un comunicato stampa- che non si sarebbe pi\u00f9 esibito e che i vari componenti avrebbero perseguito interessi e carriere indipendenti.\nJohn Morris Rankin mor\u00ec in un incidente a Cape Breton il 16 gennaio 2000.\nNel novembre 2006 i quattro Rankins (insieme con la figlia di John Morris, Molly Morris), annunciarono che avrebbero pubblicato un altro album e che si sarebbero riuniti per una serie di concerti in tutto il Canada. Il tour ha avuto un grande successo."}
{"id": "291810", "revid": "30274", "url": "https://it.wikipedia.org/wiki?curid=291810", "title": "Santa Sindone", "text": ""}
{"id": "291811", "revid": "380654", "url": "https://it.wikipedia.org/wiki?curid=291811", "title": "Nico Robin", "text": " \u00e8 una dei protagonisti del manga \"One Piece\", scritto e disegnato da Eiichir\u014d Oda, e delle sue opere derivate.\nInizialmente \u00e8 una nemica dei protagonisti e ricopre il ruolo di vicepresidente nell'organizzazione criminale Baroque Works con il nome in codice di , Miss Domenica nel doppiaggio italiano dell'anime. Dopo aver tradito il suo capo Crocodile, tuttavia, diventa il settimo membro della ciurma di Cappello di Paglia. Robin \u00e8 un'archeologa in grado di leggere l'antica lingua; il suo sogno \u00e8 decifrare il Real Poignee Griffe per fare luce sul mistero dei Cento anni del grande vuoto.\nBiografia del personaggio.\nL'infanzia, l'incontro con Rufy e la prima met\u00e0 della Rotta Maggiore.\nRobin \u00e8 nativa di Ohara, un'isola del Mare Occidentale abitata da archeologi dediti allo studio dei Poignee Griffe: sua madre, Nico Olvia, era un'archeologa che ha abbandonato l'isola per i suoi studi. Robin venne affidata alle cure di una zia, che la trattava per\u00f2 come una serva; essendosi poi nutrita del Frutto del diavolo Fior Fior era discriminata anche dagli altri bambini a causa dei poteri ottenuti. Gli unici che la trattavano bene erano gli archeologi dell'isola, con a capo il professor Clover: grazie a loro si appassion\u00f2 allo studio del passato, imparando a leggere i Poignee Griffe e iniziando a sognare di scoprire quanto accaduto nei Cento anni del grande vuoto. Un giorno naufrag\u00f2 sull'isola Hagwor D. Sauro, gigante viceammiraglio della Marina e amico di Olvia, con cui stringe amicizia. Non appena per\u00f2 questi scopre di trovarsi sull'isola di Ohara avverte la bambina che il Governo mondiale pianifica di lanciare un Buster Call sull'isola per annientare gli archeologi e censurare le loro ricerche e le intima di fuggire. Dopo aver assistito all'esecuzione di Clover da parte di Spandine, allora capo della CP9, ed essersi ricongiunta con la madre, viene fatta fuggire da Sauro. I due vengono per\u00f2 fermati dal viceammiraglio Kuzan, che congela e uccide Sauro mentre lascia fuggire Robin proprio per fare un favore al gigante, suo vecchio amico. Siccome Robin era in grado di leggere i Poignee Griffe, il Governo pone una taglia sulla sua testa, costringendola a vivere da fuggiasca e a unirsi ad associazioni criminali che per\u00f2 venivano sempre sbaragliate a causa della sua presenza: dopo circa vent'anni Crocodile, essendo intenzionato a trovare l'arma ancestrale Pluton, la chiese di unirsi alla Baroque Works come vice presidente, per organizzare un colpo di stato nel regno di Alabasta e ottenere l'accesso al Poignee Griffe rivelante il nascondiglio dell'arma.\nNel corso delle operazioni si imbatte in Monkey D. Rufy e nella sua ciurma: quando giungono ad Alabasta per accompagnare la principessa Nefertari Bibi, Robin salva Rufy dopo che questi viene quasi ucciso da Crocodile, chiedendogli informazioni sul significato della D.: appurato che il ragazzo non sa nulla, lo consegna a Pell per curarlo. Quando lei e Crocodile giungono al cospetto del Poignee Griffe, conscia della pericolosit\u00e0 di quelle informazioni, gli nasconde la verit\u00e0 su quanto scritto e lui, furioso, la ferisce; viene per\u00f2 salvata da Rufy e Robin, riconoscente, si unisce alla sua ciurma. Giunti nell'isola nel cielo Robin elimina Yama e, al termine degli scontri, trova e legge il Poignee Griffe di Shandora scoprendo l'esistenza di un'altra Arma ancestrale, Poseidon, e la sua ubicazione. Tornati nel mare blu, dopo essere sfuggiti a Foxy si imbattono in Kuzan, ora divenuto ammiraglio, intenzionato a uccidere Robin: nonostante riesca a congelarla viene salvata da TonyTony Chopper, medico di bordo della ciurma. A Water Seven entra nuovamente in contatto con la CP9, che le propone di assassinare il sindaco della citt\u00e0 Iceburg, far ricadere la colpa sulla ciurma e poi consegnarsi al Governo, altrimenti avrebbero richiesto un Buster Call sulla citt\u00e0. Robin, ormai stanca di continuare a fuggire, acconsente per non mettere a repentaglio la vita dei suoi compagni. Portato a termine il compito, viene condotta a Enies Lobby dove, dopo aver assistito alla dichiarazione di guerra dei compagni al Governo mondiale, acconsente a lasciarsi salvare. Dopo essere salpati nuovamente da Water Seven giungono a Thriller Bark, dove conoscono Brook e affrontano Gekko Moria. Giunti alle isole Sabaody la ciurma viene attaccata dall'ammiraglio Kizaru e da Orso Bartholomew, che spedisce i membri della ciurma in varie parti del mondo: Robin atterra a Tequila Wolf, dove viene inizialmente resa schiava per poi essere liberata dai rivoluzionari. Portata a Baltigo incontra il padre di Rufy, Monkey D. Dragon, capo dell'Armata rivoluzionaria; ricevuto poi il messaggio del suo capitano sul loro prossimo incontro decide di allenarsi per i due anni successivi.\nIl Nuovo Mondo.\nRitornati alle Sabaody, Robin e gli altri riescono a sfuggire alla Marina, per poi dirigersi all'isola degli uomini-pesce, dove contribuiscono a sventare una cospirazione ai danni del regno da parte di Hody Jones e dei suoi pirati. Robin, inoltre, trova un altro Poignee Griffe, che si rivela essere una lettera di scuse. Al termine degli scontri Robin, discutendo con re Nettuno, rivela che l'Arma ancestrale Poseidon in realt\u00e0 \u00e8 l'abilit\u00e0 della principessa Shirahoshi di comandare i Re del mare. Giunti nel Nuovo Mondo, sbarcano a Punk Hazard, dove si alleano con la ciurma dei pirati Heart capitanata da Trafalgar Law al fine di rovesciare l'Imperatore Kaido. Incontrano inoltre il samurai Kin'emon e Momonosuke, che si uniscono a loro. Giunti a Dressrosa la ciurma si scontra contro il clan di Donquijote, organizzazione comandata dal membro della Flotta Donquijote Do Flamingo. Giunti a Zo scoprono che Sanji, separatosi da loro a Dressrosa assieme a Nami, Brook e Chopper, \u00e8 stato rapito dall'imperatrice Big Mom: mentre Rufy, accompagnato da Nami, Brook, Chopper e dai visoni Pedro e Carrot, si dirige a salvare il cuoco, il resto della ciurma si dirige con Law e i samurai Kin'emon, Kanjuro e Raizo al paese di Wa, per preparare l'offensiva contro Kaido. Arrivati a Wa la ciurma si riunisce e scopre la verit\u00e0 su Kin'emon e sui suoi compagni, venendo a conoscenza della storia di Kozuki Oden, padre di Momonosuke.\nDescrizione.\nAspetto fisico.\nRobin \u00e8 inizialmente presentata come una bella ragazza dalla pelle abbronzata, capelli neri lunghi fino alle spalle e occhi castani (azzurri nella trasposizione anime). Dopo i due anni di allenamento porta i capelli lunghi fino alla vita e presenta la pelle pi\u00f9 chiara. Alla prima apparizione ha 28 anni.\nPersonalit\u00e0.\nA causa del suo passato Robin ha inizialmente mostrato una personalit\u00e0 schiva e restia alla fiducia nel prossimo, essendo stata costretta sin da bambina a fuggire dal Governo e a cercare rifugio da persone che finivano col tradirla per intascare la sua taglia, arrivando anche a disprezzare la sua stessa vita. Sebbene vedesse anche la ciurma di Rufy solamente come un rifugio temporaneo, ha iniziato via via ad affezionarsi a loro tanto da decidere di sacrificarsi per proteggerli dalla CP9. Dopo i fatti di Enies Lobby, per\u00f2, inizia a mostrarsi molto pi\u00f9 aperta con i suoi compagni: ci\u00f2 \u00e8 sottolineato dal fatto che, se prima si rivolgeva ai membri della ciurma con il ruolo che ricoprivano (\"capitano\" per Rufy, \"dottore\" per Chopper, \"navigatrice\" per Nami e cos\u00ec via), ha qui iniziato a chiamarli per nome.\nLa persecuzione da parte del Governo \u00e8 causata dal fatto che Robin sia l'unica superstite degli archeologi di Ohara, in grado di leggere i Poignee Griffe e pertanto capace di svelare i segreti del Secolo vuoto, traguardo che \u00e8 effettivamente il suo sogno: a causa di ci\u00f2 \u00e8 stata soprannominata dal Governo , mentre tra i membri dell'Armata rivoluzionaria \u00e8 conosciuta come .\nComplessivamente Robin \u00e8 tra i personaggi pi\u00f9 intelligenti e razionali della ciurma: la sua calma e pacatezza in ogni situazione fa da contrappunto alla demenzialit\u00e0 dei suoi compagni. Talvolta, e soprattutto dopo i due anni, tenta di stare al passo con i comportamenti ridicoli del suo capitano, risultando per\u00f2 quasi sempre in commenti e immagini al limite del grottesco e dell'inquietante.\nTaglia.\nLa sua prima taglia ammontava a 79 milioni di berry e le venne assegnata dopo la fuga da Ohara con l'accusa di avere affondato alcune navi della Marina: in realt\u00e0 le navi erano state affondate da Sauro per difendere l'isola, e la taglia le fu assegnata a causa della sua capacit\u00e0 di leggere i Poignee Griffe. Dopo l'unione alla ciurma di Rufy e la fuga da Enies Lobby venne portata a 80 milioni di berry. In seguito ai fatti di Dressrosa raggiunge i 130 milioni.\nPoteri.\nNico Robin ha mangiato il frutto del diavolo paramisha , che le permette di far comparire copie di qualsiasi parte del suo corpo, come braccia o gambe, su qualsiasi superficie o anche sui corpi altrui; sebbene sia possibile creare un numero illimitato di copie, il frutto ha un certo raggio d'azione oltre il quale non \u00e8 possibile far spuntare alcunch\u00e9. Robin ha il controllo totale delle copie cos\u00ec create, e qualsiasi informazione che queste ricevono viene recepita anche dalla ragazza, compresi i danni subiti: creando occhi e orecchie, ad esempio, pu\u00f2 spiare e ascoltare conversazioni a distanza. Dopo i due anni di allenamento Robin si mostra capace di creare intere copie di s\u00e9 stessa, e di unire gli arti creati per formarne di pi\u00f9 grandi.\nAccoglienza.\nNico Robin \u00e8 stata accolta positivamente dai fan, ottenendo il settimo posto nel sondaggio del 2006 e l'undicesimo in quello del 2014. Nel sondaggio del 2017 si \u00e8 piazzata al 12\u00ba posto, classificandosi terza tra i personaggi femminili, e nel sondaggio del 2021 si \u00e8 piazzata al 6\u00ba posto.\nCarl Kimlinger, di Anime News Network, ha apprezzato il retroscena sull'infanzia di Robin durante la saga di Enies Lobby, affermando che la storia tragica della piccola Robin ti \"distrugge positivamente\" e collocando il tutto tra le scene pi\u00f9 strazianti di \"One Piece\". In un sondaggio condotto da eBookJapan Robin \u00e8 risultata essere l'ottavo personaggio femminile dei manga al quale le lettrici comprese nella fascia d'et\u00e0 tra i venti e i trent'anni vorrebbero assomigliare fisicamente.\nNella cultura di massa.\nIl 9 ottobre 2021 \u00e8 stata inaugurata a Kumamoto una statua di bronzo raffigurante Nico Robin; la statua fa parte di una serie raffigurante i membri della ciurma di Cappello di paglia, pensata come ringraziamento all'autore per il sostegno dato dopo il terremoto del 2016.\nApparizioni in altri media.\nA Robin \u00e8 stata dedicata una light novel sul periodico \"One Piece Magazine\": il romanzo, scritto e illustrato da Jun Esaka, tratta delle avventure vissute dall'archeologa durante i due anni di permanenza con l'armata rivoluzionaria."}
{"id": "291819", "revid": "775372", "url": "https://it.wikipedia.org/wiki?curid=291819", "title": "Nik Spatari", "text": "Nel corso della sua carriera pittorica e scultorea, Spatari fu autore di numerose opere all'interno di luoghi di culto calabresi, tra i quali le vetrate, gli affreschi e il mosaico sull'altare della Chiesa del monastero di San Domenico a Reggio di Calabria. \u00c8 l'ideatore del Parco Museo Santa Barbara.\nBiografia.\nAll'et\u00e0 di nove anni vinse il premio internazionale di pittura dell'Asse Roma-Tokio-Berlino. Per un trauma sub\u00ecto nel 1940 perse l'udito e fu costretto a diventare un autodidatta, sviluppando le proprie capacit\u00e0 anche in campo scultoreo e architettonico, partendo dal confronto immediato con i materiali.\nDurante gli anni cinquanta e anni sessanta viaggi\u00f2 in Europa. Nel 1958 espose alla Biennale di Venezia.\nAlla fine degli anni cinquanta, si stabil\u00ec a Losanna, dove cre\u00f2 il \"prismatismo\". Incontr\u00f2 una giovane collezionista olandese, Hiske Maas, che lo invit\u00f2 a Parigi dove i due si sposarono, stabilendovisi per qualche tempo.\nA Parigi entr\u00f2 in contatto con il mondo artistico e culturale e frequent\u00f2 per circa due anni lo studio di Le Corbusier, congeniale alla sua inclinazione verso il primitivismo. Conobbe anche Jean Cocteau e incontr\u00f2 Picasso e Max Ernst. Ader\u00ec al gruppo di artisti gravitanti intorno alla galleria CIGAPS (Centre international de groupement d'artistes peintres, sculpteurs).\nTornato in Italia nel 1966, si stabil\u00ec per un periodo a Milano dove, insieme a Hiske Maas apr\u00ec la galleria d'arte Studio Hiske, a Brera, che rimase attiva fino al 1978.\nSul finire degli anni sessanta, Spatari decise di tornare in Calabria insieme ad Hiske Maas: si stabil\u00ec per un breve periodo a Chiaravalle Centrale (CZ) dove su commessa dei Frati Minori Cappuccini e di qualche mecenate del luogo, dipinse l'abside e alcune cappelle laterali dell'antico Convento (alcune delle opere si possono ancora ammirare). \nPoi torn\u00f2 nel suo paese a Mammola, con l'intento di lavorare a un suo progetto: la realizzazione di un museo-laboratorio d'arte contemporanea. A partire dal 1969 fu realizzato il Parco museo Santa Barbara a Mammola, sui resti di un monastero basiliano sul fiume Torbido. All'interno \u00e8 ospitato il grande affresco tridimensionale del \"Sogno di Giacobbe\".\nOltre a queste opere Spatari dipinse un intero santuario dedicato a San Nicodemo nel comune di Mammola, nei pressi dell'altopiano della Limina."}
{"id": "291822", "revid": "767487", "url": "https://it.wikipedia.org/wiki?curid=291822", "title": "Clan Giovanni", "text": ""}
{"id": "291825", "revid": "729019", "url": "https://it.wikipedia.org/wiki?curid=291825", "title": "Mikoyan-Gurevich MiG-8", "text": "Il Mikoyan-Gurevich MiG-8 (\u041c\u0438\u043a\u043e\u044f\u043d\u0430 \u0438 \u0413\u0443\u0440\u0435\u0432\u0438\u0447\u0430 \u041c\u0438\u0413-8 in caratteri cirillici) era un aereo sperimentale sovietico sviluppato a met\u00e0 degli anni quaranta. Particolare era la configurazione di tipo \"canard\", privo di piani di coda con due alette anteriori, che gli valse il soprannome Utka (papero).\nCostruito in legno e ricoperto in tela, era un monoplano ad ala alta a freccia, propulso da un motore radiale che azionava un'elica spingente. Il carrello d'atterraggio era fisso di tipo triciclo anteriore.\nL'aereo vol\u00f2 in due varianti che si differenziavano tra loro per la posizione dei timoni, nella prima versione le due derive era montate all'estremit\u00e0 dall'ala e furono successivamente spostati verso il centro.\nI piloti collaudatori Zhukov e Grinchik lo portarono in volo verso la fine del 1945 e l'aereo si rivel\u00f2 subito maneggevole e facile da pilotare alle basse velocit\u00e0. Il MiG-8 nasceva per studiare il comportamento dell'ala a freccia, in particolare sulla stabilit\u00e0 del velivolo, in vista del progetto del caccia MiG-15. Dopo la fase di studio l'aereo venne impiegato come aereo da collegamento per l'OKB."}
{"id": "291826", "revid": "919135", "url": "https://it.wikipedia.org/wiki?curid=291826", "title": "Estremo superiore e estremo inferiore", "text": "In matematica, l'estremo superiore di un insieme formula_1 contenuto in un insieme ordinato formula_2 \u00e8 il pi\u00f9 piccolo elemento dei maggioranti di formula_1.\nIn modo duale, l'estremo inferiore di formula_1 \u00e8 definito come il pi\u00f9 grande elemento dei minoranti di formula_1.\nEstremo superiore e inferiore possono appartenere ad formula_1 oppure no. Nel primo caso essi coincidono con il suo massimo e minimo. In generale il concetto di massimo e di estremo superiore non coincidono e non vanno confusi.\nI concetti di estremo superiore e inferiore sono applicabili ad ogni struttura matematica per la quale \u00e8 chiaro cosa si intende per un elemento essere \"maggiore o uguale\" di un altro elemento. Quindi il concetto di estremo superiore si applica agli insiemi ordinati, per esempio sottoinsiemi di numeri reali, razionali, naturali, ma non per esempio di numeri complessi.\nDefinizione.\nSiano formula_7 un insieme totalmente ordinato, formula_8. Se esiste un elemento formula_9 tale che:\nsi dice che formula_10 \u00e8 \"estremo superiore\" di formula_1, in simboli formula_19.\nSe invece esiste un elemento formula_20 tale che:\nsi dice che formula_21 \u00e8 \"estremo inferiore\" di formula_1, in simboli formula_30.\nSe l'insieme dei maggioranti di un insieme \u00e8 non vuoto l'insieme si dice limitato superiormente, mentre se l'insieme dei minoranti \u00e8 non vuoto l'insieme si dice limitato inferiormente. Ovviamente, se esiste l'estremo inferiore, allora l'insieme \u00e8 limitato inferiormente, mentre se esiste l'estremo superiore l'insieme \u00e8 limitato superiormente.\nUn insieme limitato superiormente e inferiormente si dice limitato.\nSottoinsiemi della retta reale.\nSe si considera un insieme formula_31 della retta reale estesa, questo ha sicuramente estremo superiore ed estremo inferiore. Ci\u00f2 \u00e8 garantito dall'assioma di Dedekind, che garantisce che ogni sottoinsieme non vuoto di formula_32 \u00e8 completo e dalla convenzione che, se formula_1 non \u00e8 limitato superiormente (inferiormente) in formula_32, si dice che il suo estremo superiore (inferiore) \u00e8 infinito: formula_35 e/o formula_36.\nEsempi.\nGli insiemi seguenti sono da considerarsi come sottoinsiemi dell'insieme dei numeri reali.\nIn questo caso l'estremo superiore coincide col massimo. Si ha che formula_38 \u00e8 l'estremo superiore perch\u00e9 \u00e8 un maggiorante dell'insieme e ogni numero reale minore di formula_38 non \u00e8 maggiorante dell'insieme;\nL'insieme ha estremo inferiore, ma non ha minimo, infatti formula_41 non appartiene all'insieme;\nL'insieme ha estremo superiore e massimo coincidenti;\nanche in questo caso l'estremo inferiore non appartiene all'insieme e l'insieme non ha minimo. Si noti che l'estremo inferiore coincide con il limite della funzione monotona formula_44 per formula_45\nl'estremo superiore coincide con il massimo;\ncome prima ma l'insieme non ha massimo;\nin quest'ultimo caso l'insieme \u00e8 limitato superiormente ma l'estremo superiore non coincide con il massimo, poich\u00e9 l'insieme non ha massimo.\nCompletezza ed esistenza.\nSe un insieme non \u00e8 completo pu\u00f2 essere che un sottoinsieme limitato superiormente non ammetta estremo superiore. Per esempio, sia formula_49 definito come:\nQuesto insieme \u00e8 sicuramente limitato superiormente poich\u00e9 se formula_51 e formula_52, formula_21 \u00e8 maggiorante di formula_1. L'insieme per\u00f2 non ha estremo superiore (formula_55 non appartiene a formula_56). Si noti che questo esempio \u00e8 diverso dall'ultimo esempio della sezione precedente, perch\u00e9 prima si ricercava l'estremo superiore in un insieme completo, formula_32, ora no. Si \u00e8 dimostrato che per quanto riguarda spazi non completi esistono sottoinsiemi limitati superiormente ma che non ammettono estremo superiore.\nNotazioni.\nSpesso si incontrano notazioni del tipo:\ndove formula_59 \u00e8 una funzione a valori reali su un dominio qualsiasi e formula_60 \u00e8 un sottoinsieme del suo dominio. Questa notazione \u00e8 un modo compatto per esprimere:\nindica cio\u00e8 l'estremo inferiore dell'immagine di formula_60 mediante formula_59.\nEsempi.\nUn primo esempio \u00e8\nInfatti in questo insieme la funzione non \u00e8 limitata superiormente.\nConsiderando invece:\ne anche:\nin questo caso per\u00f2 formula_41 non \u00e8 il minimo dell'insieme, in quanto tale valore non esiste, come non esiste il minimo della funzione (\u00e8 sul bordo del dominio).\nAltri esempi sono:\nFunzioni monotone.\nCome si \u00e8 visto in uno degli esempi precedenti, esiste una connessione tra il concetto di estremo superiore e quello di limite. Sia formula_69 una funzione monotona in formula_70. Allora esistono:\ne si ha (nel caso sia formula_59 non decrescente):\ncon risultati speculari se formula_59 \u00e8 invece non crescente."}
{"id": "291832", "revid": "121576794", "url": "https://it.wikipedia.org/wiki?curid=291832", "title": "Il senso della vita", "text": "Il senso della vita \u00e8 stato un programma televisivo di Canale 5 ideato e condotto da Paolo Bonolis. Il programma \u00e8 un talk-show, al cui centro vi erano le storie e le interviste di vari personaggi, famosi e non, ed era ispirato a piccoli spezzoni di film voluti da Bonolis a \"Ciao Darwin\", \"Chi ha incastrato Peter Pan?\", \"Domenica in\" e al \"Festival di Sanremo 2005\". \u00c8 andato in onda in seconda serata dal 24 novembre 2005 al 26 maggio 2008 riscontrando un buon successo di pubblico e di critica, ed \u00e8 stato riproposto dal 27 marzo al 15 maggio 2011 in prima serata la domenica.\nStoria.\nPrima edizione (2005/2006).\nLa trasmissione nasce il 24 novembre 2005, in seconda serata con la conduzione di Paolo Bonolis e Luca Laurenti e con le partecipazioni di: Flavio Oreglio, il monologhista catartico, il duo comico Massimo Olcese e Adolfo Margiotta, che interpretano due uomini primitivi, e lo Stefano Di Battista Jazz Quintet e Nicky Nicolai. Autori del programma sono: lo stesso Paolo Bonolis, Michele Afferrante, Filippo Mauceri, Cesare Lanza, Sergio Rubino e Tiziana Orsini. La scenografia \u00e8 di Gaetano Castelli.\nIl programma inizia con la sigla, un video con la musica di \"Un senso\" di Vasco Rossi e le immagini di Hitler, Stalin, la Strage di Capaci, l'urlo di Munch, Papa Giovanni XXIII, Gandhi, Chaplin, e con un breve spezzone di un film che anticipa il tema della puntata. Gli ospiti sono invitati a parlare del tema della puntata, a volte in solitario col conduttore, mentre altre volte al centro di una discussione. Il momento centrale del programma \u00e8 la \"fotointervista\", in cui l'ospite principale deve commentare immagini di varia natura che passano sullo schermo, senza intervento del conduttore. In queste discussioni la domanda finale \u00e8 sempre la stessa: \u00abQual \u00e8 il senso della vita?\u00bb. Viene inoltre proposta la classifica dei \"10 motivi per cui vale la pena vivere\" (ispirata all'omonima rubrica del settimanale \"Cuore\"), votati dal pubblico mediante SMS o internet. Durante il programma, l'orchestra di Stefano Di Battista suona alcune canzoni con la voce di Luca Laurenti. La trasmissione nella seconda puntata ha ospitato per via telefonica Stanley Tookie Williams prima che questi venisse giustiziato.\nOspiti delle fotointerviste sono stati: Michele Placido, l'allora sindaco di Roma Walter Veltroni, Renato Zero, Gianfranco Funari (quella puntata fece il record di ascolti), Gigi D'Alessio, Franco Califano, Enrico Mentana, Vittorio Sgarbi, l'allora Presidente del Consiglio e candidato premier Silvio Berlusconi, Claudio Bisio, Don Luigi Ciotti e nell'ultima puntata, per la prima volta su di una rete Mediaset, Roberto Benigni.\nSeconda edizione (2006/2007).\nNella seconda edizione il programma \u00e8 andato in onda nella seconda serata del gioved\u00ec dal 28 settembre al 21 dicembre 2006 e poi del sabato dal 13 gennaio al 31 marzo 2007. In questa edizione alcune puntate sono state trasmesse in diretta con la possibilit\u00e0 per i telespettatori di intervenire per telefono o tramite il forum della trasmissione.\nIn ogni puntata vi era uno spazio dedicato a dei ragazzi maturandi chiamato \"Linea di confine\" e le classifiche dei \"10 motivi per ...\" sono diverse puntata per puntata.\nOspiti della \"fotointervista\" furono: Sandra Milo, Franco Zeffirelli, Raoul Bova, Laura Pausini, Christian De Sica, Mara Venier, Ale &amp; Franz, Claudio Baglioni, Loretta Goggi, Lino Banfi, Gianni Morandi, Gianfranco Funari, Mario Monicelli, Gigi Proietti, Alessandra Mussolini, Aldo Busi, Will Smith, Claudio Amendola, Renzo Arbore, Raffaella Carr\u00e0, Nino D'Angelo, Silvio Muccino e Lorenzo Cherubini.\nTerza edizione (2008).\nNel 2008 il programma \u00e8 andato in onda la domenica sera dalle 22:30, ed andante in onda dal Teatro 15 di Cinecitt\u00e0 in Roma. \u00c8 stata introdotta la rubrica \"La Prima volta\", per raccontare le prime esperienze della gente comune.\nNella prima puntata Bonolis ha intervistato Gianfranco Scancarello, autore televisivo coinvolto nel caso di pedofilia a Rignano Flaminio.\nL'ultima puntata \u00e8 andata in onda il 26 maggio 2008 su Italia 1 in prima serata con la \"fotointervista\" a Michelle Hunziker e come ospiti: Negramaro, Marco Materazzi, Le Vibrazioni, Beppe Fiorello e Andrea Rivera.\nOspiti delle \"fotointerviste\" furono: Maria De Filippi (che nell'ultima puntata fece riscontrare il record di ascolti), Flavio Briatore, Fabrizio Del Noce, Tinto Brass, Enrico Montesano, Francesco Renga e Ambra Angiolini, Lorella Cuccarini, i Pooh, Piero Chiambretti, Luca Laurenti e Giorgio Panariello.\nQuarta edizione (2011).\nNel 2011 il format, a distanza di tre anni, \u00e8 stato riproposto in prima serata su Canale 5.\nOspiti delle \"fotointerviste\" sono stati: Roberto Vecchioni (nella 9\u00aa puntata, \"Il senso della vita Extra\", in seconda serata), Riccardo Scamarcio, Antonella Clerici, Alfonso Signorini, Luciano Ligabue, Stefano Accorsi, Pierfrancesco Favino, Claudio Santamaria, Enrico Brignano, Giorgio Pasotti e Simona Ventura. Ospite fisso \u00e8 stato il matematico Piergiorgio Odifreddi, che rispondeva a storici quesiti esistenziali attraverso ragionamenti matematici. Le parentesi musicali sono state invece curate dallo Stefano Di Battista Jazz Quintet, accompagnato dalle quindici componenti femminili di un'orchestra fiato e archi.\nQuesta quarta edizione \u00e8 stata caratterizzata, oltre che dalle tradizionali \"classifiche\" con Luca Laurenti, anche da alcuni cortometraggi del fumettista italiano Bruno Bozzetto e da frammenti di riflessione su importanti tematiche della societ\u00e0 contemporanea (quali il nucleare, la privatizzazione dell'acqua, il consumismo, il profitto capitalistico, la disoccupazione, le energie rinnovabili, la povert\u00e0) contro molti degli schemi e delle convenzioni sociali, economiche e politiche del nostro presente, tratte dai documentari della serie \"Zeitgeist - Spirito del tempo\" del regista statunitense Peter Joseph e nate da una collaborazione con il Movimento Zeitgeist italiano."}
{"id": "291839", "revid": "5680", "url": "https://it.wikipedia.org/wiki?curid=291839", "title": "Formule ben formate", "text": ""}
{"id": "291842", "revid": "99840113", "url": "https://it.wikipedia.org/wiki?curid=291842", "title": "Schema di assiomi", "text": "In logica matematica si chiama schema di assiomi una scrittura simbolica che rappresenta schematicamente delle regole di costruzione per un insieme (eventualmente infinito) di formule ben formate che si intende includere tra gli assiomi di una teoria proposizionale o del primo ordine. Le fbf che rientrano nello schema vengono chiamate istanze dello schema.\nUn esempio semplice \u00e8 lo schema di assiomi:\nche ha come istanze un insieme infinito di fbf tra cui:"}
{"id": "291844", "revid": "712828", "url": "https://it.wikipedia.org/wiki?curid=291844", "title": "Torre di Astronomia", "text": ""}
{"id": "291849", "revid": "123883661", "url": "https://it.wikipedia.org/wiki?curid=291849", "title": "Sarah Chalke", "text": "Biografia.\nSarah Chalke \u00e8 nata ad Ottawa, Ontario, Canada, ed \u00e8 cresciuta a Vancouver, Columbia Britannica. \u00c8 la seconda delle tre figlie di Angie e Doug Chalke. La famiglia della madre proviene dalla Germania, dove tuttora si trovano parenti con i quali Sarah mantiene i contatti.\nDa bambina frequentava due volte alla settimana la scuola tedesca della sua citt\u00e0. Parla correntemente tedesco e francese, come dimostrato anche in alcuni episodi di \"Scrubs - Medici ai primi ferri\".\nCarriera.\nLa carriera di Sarah cominci\u00f2 all'et\u00e0 di otto anni, quando inizi\u00f2 a recitare in svariati musical. All'et\u00e0 di sedici anni divent\u00f2 una reporter in un programma canadese per bambini chiamato \"KidZone\". Nel 1996 ha interpretato Marion Fritzwater in \"Robin Hood in Internet\", film per la televisione che ricalca le avventure di Robin Hood ai tempi moderni.\nHa recitato nella sitcom \"Scrubs - Medici ai primi ferri\", dal 2001 al 2010. Nel frattempo, \u00e8 apparsa in diversi film, ma non ha ancora ottenuto una parte da protagonista. L'attrice ha inoltre partecipato alla sit-com \"Pappa e ciccia\" nel ruolo della figlia maggiore Rebecca \"Becky\" Conner Healy dal 1993 al 1997, alternandosi con l'attrice Alicia Goranson, e in nove episodi della sit-com \"How I Met Your Mother\". Nel 2011 interpreta Kate Swanson nella serie televisiva \"Mad Love\", cancellata dopo una sola stagione. Dal 2013 presta la voce a Beth Smith nella serie animata \"Rick and Morty\".\nVita privata.\nDal 2003 \u00e8 legata a Jamie Afifi, avvocato del mondo dello spettacolo. La coppia ha avuto un figlio, Charlie Rhodes Afifi, nato il 24 dicembre 2009; nel 2011 al bambino viene diagnosticata la sindrome di Kawasaki. Nella primavera 2016 \u00e8 nata Frankie, la seconda figlia della coppia.\nDoppiatrici italiane.\nNelle versioni in italiano delle opere in cui ha recitato, Sarah Chalke \u00e8 stata doppiata da:\nDa doppiatrice \u00e8 sostituita da:"}
{"id": "291850", "revid": "36426", "url": "https://it.wikipedia.org/wiki?curid=291850", "title": "Federico Zandomeneghi", "text": "Biografia.\nIl padre Pietro ed il nonno Luigi, ai quali fu commissionato il monumento a Tiziano per la Chiesa dei Frari, erano entrambi scultori di stile neoclassico. Federico, figlio d'arte, manifest\u00f2 per\u00f2 una precoce e personale propensione per la pittura, preferita ai rigidi e freddi modelli canoviani. Studi\u00f2 prima presso l'Accademia di Belle Arti di Venezia e poi in quella di Milano.\nNel 1860, dopo aver scritto ai genitori una lettera piena di sentimenti patriottici in cui comunicava l'intenzione di unirsi alla causa risorgimentale, part\u00ec per raggiungere Garibaldi nell'impresa dei Mille.\nNel 1862 si trasfer\u00ec a Firenze dove rimase quasi cinque anni, entrando in contatto con i Macchiaioli, con i pi\u00f9 famosi Signorini, Fattori, Lega come con i meno noti Banti, Borrani e Cabianca. Il gruppo di artisti che si riuniva presso il Caff\u00e8 Michelangiolo influenz\u00f2 profondamente il giovane veneziano, che dimostr\u00f2 tuttavia sin dall'inizio una forte personalit\u00e0 e uno stile individuale. \n&lt;br&gt;Nel 1866 combatt\u00e9 di nuovo con Garibaldi per la terza guerra d'indipendenza.\nTra il 1866 e il 1874 viaggi\u00f2 tra Firenze, Venezia e Roma. Le opere di questo periodo risentono dell'intonazione realistica toscana, fondendo la tecnica della macchia con il senso cromatico veneto. In questi anni la critica nazionale cominci\u00f2 ad accorgersi di lui: \u00e8 il 1871 quando Pompeo Molmenti scrive per \"L'arte in Italia\" un articolo in cui elogia tre giovani pittori veneziani di talento: Guglielmo Ciardi, Alessandro Zezzos e Federico Zandomeneghi. Di quest'ultimo, cui si rimprovera un eccessivo gusto per le novit\u00e0, viene apprezzata in particolare la spiccata individualit\u00e0 artistica, \u00abuna balda sicurezza che viene suggerita da una ferma convinzione in certi principii\u00bb, nonch\u00e9 una certa aderenza ad una pittura realista, atta a riprodurre la vita quotidiana. In questo periodo di pittura \"realista\" dipinse nel 1872 \"Impressioni di Roma\" che suscit\u00f2 l'ammirazione di \u00c9douard Manet quando quest'ultimo ebbe la possibilit\u00e0 di ammirarlo esposto alla Pinacoteca di Brera nel 1875.\nIl 1\u00ba giugno 1874 part\u00ec improvvisamente e senza un programma per Parigi. Non avrebbe pi\u00f9 fatto ritorno in Italia. \u00c8 l'anno della nascita dell'Impressionismo, con l'esposizione degli \"indipendenti\" rifiutati al \"Salon\" nello studio del fotografo Nadar. Quello di Zandomeneghi doveva essere un soggiorno di qualche settimane: in realt\u00e0 vi rimase per il resto dei suoi giorni. Si leg\u00f2 presto al gruppo impressionista; al Nouvelle Ath\u00e8nes, uno dei locali in cui i \"ribelli della pittura\" si incontravano, Zandomeneghi era uno dei frequentatori pi\u00f9 assidui, come ricorda Georges Rivi\u00e8re. Il pittore veneziano stringer\u00e0 una forte amicizia con Renoir e Degas, i due autori con cui la propria opera mostrer\u00e0 maggiori punti di contatto.\nNel 1878 inizi\u00f2 l'attivit\u00e0 di disegnatore di moda, dopo i primi tentativi, infruttuosi, di entrare in contatto con i mercanti parigini. L'anno successivo espose per la prima volta assieme agli Impressionisti, e da quel momento le sue opere furono sempre presenti nelle esposizioni del movimento che, dopo un avvio turbolento e soggetto ad aspre critiche da parte dei fautori dell'arte accademica e tradizionale, cominciava a dominare la scena parigina. Quando Diego Martelli fece conoscere la nuova poetica in Italia con una conferenza tenuta nel 1880 (e poi pubblicata in opuscolo), nomin\u00f2 tra i membri del sodalizio artistico, assieme a grandi nomi come Renoir e Monet, anche Zandomeneghi, unico italiano citato in una lista che comprendeva, tra gli altri, anche Pissarro.\nDurante l'anno 1886 soggiorn\u00f2 con il pittore impressionista Guillaumin nella valle della Chevreuse, dipingendo paesaggi \"en plein air\". Due anni pi\u00f9 tardi, nel 1888, le sue opere entrarono a far parte della sezione italiana dell'Esposizione Universale di Parigi.\nNel 1893 espose presso Durand-Ruel, il quale diventer\u00e0 il suo mercante. Nel 1908, invece, partecip\u00f2 alla mostra \"La com\u00e9die humaine\" alla galleria Georges Petit, insieme a Forain, Van Dongen, Raffaelli. La Biennale di Venezia nel 1914 gli allest\u00ec un'esposizione che tuttavia non riscosse successo presso la critica dell'epoca.\nIl corpo senza vita del pittore veneziano, al numero 7 di rue Tourlaque, a Montmartre, venne rinvenuto ai piedi del suo letto nel 1917, anno di morte anche dell'amico Edgar Degas. Lo studio venne smantellato, le opere sue e di altri artisti (Fattori, Lega, Signorini) mandate all'asta per pochi soldi.\nCarriera e stile.\nDei tre \u201citaliani di Parigi\u201d (con De Nittis e Boldini), Zandomeneghi \u00e8 quello che ha avuto i legami pi\u00f9 duraturi e profondi con l'ambiente impressionista e post-impressionista, partecipando ininterrottamente dal 1879 a tutte le mostre del movimento.\nLa vicinanza dei temi, come le immagini della toilette femminile, i paesaggi parigini, le figure in interno, sono solo un tassello, importante ma non esclusivo, di quella trama di suggestioni tra impressionismo e post-impressionismo, nelle quali si considera necessario inserire la sua arte. La Parigi di Zandomeneghi non \u00e8 la Parigi elegante, mondana e internazionale celebrata da De Nittis e Boldini, ma si racchiude nel quartiere boh\u00e8mien per eccellenza, Montmartre, dove l'artista viveva a fianco di Toulouse-Lautrec e della sua modella Suzanne Valadon, che raffigur\u00f2 nel dipinto \"Al Caff\u00e8 Nouvelle Ath\u00e8nes\" seduta a un tavolino di fronte allo stesso Zandomeneghi\".\"\nI soggetti dipinti da Zandomeneghi non ricreano solo il suo ambiente quotidiano ma testimoniano anche il graduale avvicinamento alla poetica impressionista della pittura \"en plein air\", reso pi\u00f9 profondo dai vincoli d'amicizia con impressionisti come Pissarro e Guillaumin. \nAccanto alle vedute parigine, gli esterni si arricchiscono dei paesaggi aperti della campagna francese.\nLa figura femminile \u00e8 il suo soggetto prediletto e le sue immagini di donne, sia in interni sia in esterni, risentono notevolmente dell'influsso della moderna raffigurazione dell'eleganza diffusa attraverso le riviste di moda. La descrizione delle toilettes, degli elaborati cappelli, dei gesti tipici della moda, come l'indossare i guanti, o muovere il ventaglio, occupa un posto di rilievo nella sua produzione, e a questo filone appartengono molte delle opere pi\u00f9 celebri, come \"Nel palco\" o \"Il t\u00e8\".\nLa vicinanza a Degas, con il quale Zandomeneghi condivideva l'amore per il disegno, per i valori lineari e per il pastello, si esprime nelle scene di nudo che colgono giovani donne nei gesti quotidiani del risveglio e della toilette."}
{"id": "291851", "revid": "827882", "url": "https://it.wikipedia.org/wiki?curid=291851", "title": "Aki Hakala", "text": "Carriera.\nAki ha iniziato a suonare nei Kwan e nei Killer ed ha recitato nella serie televisiva finlandese \"Siamin tyt\u00f6t\", dove ha interpretato un mago. \u00c8 entrato a fare parte della band \"The Rasmus\" nel 1999, prima era l'addetto alle vendite di gadget."}
{"id": "291853", "revid": "767487", "url": "https://it.wikipedia.org/wiki?curid=291853", "title": "Variabile libera", "text": "In logica matematica e in particolare in un linguaggio del primo ordine si dice che una variabile occorre libera in una formula ben formata formula_1 se nella formula tale variabile appare al di fuori del dominio di un quantificatore sulla variabile stessa.\nOperatori che vincolano la variabili.\nOgnuno dei seguenti operatori vincola la variabile \"x\".\nEsempi.\n(dove formula_4 \u00e8 un simbolo per predicato unario) la sola variabile presente \u00e8 formula_5 che non occorre libera poich\u00e9 \u00e8 quantificata da formula_6.\n(dove formula_4 \u00e8 un simbolo per predicato binario) sono presenti le variabili formula_5 e formula_10 di cui formula_10 occorre libera (non ci sono quantificatori su formula_10) ma formula_5 no.\n(dove formula_4 \u00e8 un simbolo per predicato unario), la variabile formula_5 compare sia come variabile libera (la prima istanza non ricade nel dominio del formula_17) che come variabile quantificata.\nDefinizione ricorsiva.\nLa nozione di \"occorrenza libera\" in formula_1 si pu\u00f2 definire ricorsivamente nel seguente modo:\nIl fatto che questa definizione ricorsiva sia ben posta \u00e8 garantito dal teorema di ricorsione assieme con il teorema di leggibilit\u00e0 unica."}
{"id": "291854", "revid": "117105166", "url": "https://it.wikipedia.org/wiki?curid=291854", "title": "John W. Campbell", "text": " \nLa sua fama \u00e8 legata soprattutto alla rivista \"Astounding Science Fiction\", che diresse dalla fine del 1937 alla propria morte, inaugurando la cosiddetta \"epoca d'oro\" della fantascienza che caratterizz\u00f2 gli anni quaranta e cinquanta del Novecento.\nBiografia.\nNonostante i suoi studi scientifici (nel 1932 consegu\u00ec la laurea in fisica), Campbell fu sempre affascinato dalla letteratura. Si appassion\u00f2 ben presto alla fantascienza che in quegli anni stava iniziando i primi passi. Oggi \u00e8 considerato uno dei padri fondatori della fantascienza detta space opera, in cui rientra il genere delle \u00absaghe spaziali\u00bb, ampiamente ripreso in seguito da molti autori.\nCampbell concepiva la space opera come una sorta di fiaba, allargata agli spazi interplanetari, nei quali gli eroi sono rappresentati dal genere umano, che con altre civilt\u00e0 aliene convivono all'interno di regni e nazioni e confederazioni di pianeti e imperi galattici. I cavalieri tecnologici delle epopee di Campbell cavalcano navicelle spaziali che si muovono nell'iperspazio, superando senza problemi la velocit\u00e0 della luce; invece di una nobile lama, utilizzano pistole laser e raggi della morte. Invece di orchi e draghi trovano posto i BEM (\"Bug-Eyed Monsters\", i mostri dagli occhi d'insetto).\nAgli inizi degli anni trenta alcuni racconti firmati da Campbell apparvero su \"Amazing Stories\"; si trattava di racconti giovanili in cui \u00e8 ancora percepibile l'influenza di E.E. \"Doc\" Smith (uno degli scrittori che hanno tracciato la strada per il futuro della fantascienza eroica).\nGi\u00e0 in tali racconti apparve il caratteristico interesse campbelliano per il funzionamento di macchine complesse, una caratteristica tipica della sua produzione letteraria, concentrata principalmente su due imponenti cicli galattici: quello dedicato ad Aarn Munro il gioviano: \"I figli di Mu\" (\"The Mightiest Machine\", 1935), \"Avventura nell'iperspazio\" (\"The Incredible Planet\", 1949) e \"L'atomo infinito\" (\"The Infinite Atom\", 1949) e quello degli scienziati Arcot, Wade e Morey, coi romanzi \"Passa la stella nera\" (\"The Black Star Passes\", 1953), \"Isole dello spazio\" (\"Islands of Space\", 1956) e \"Invasori dall'infinito\" (\"Invaders from the Infinite\", 1961). I due cicli erano simili nell'ambientazione e nei personaggi: Campbell aveva trovato la sua formula, e non l'abbandon\u00f2 pi\u00f9.\nDopo queste due saghe, Campbell smise con le \"grandi\" narrazioni. Scrisse altri romanzi e racconti, tra i quali il notissimo \"La cosa da un altro mondo\" (\"Who Goes There?\", 1938) dal quale furono poi tratti tre film; il primo, \"La cosa da un altro mondo\", nel (1951), La cosa del 1982 con protagonista Kurt Russel, ed il terzo omonimo, prequel del precedente, del 2011.\nLe storie di Campbell furono il tessuto sul quale molti degli scrittori successivi - da A. E. Van Vogt e Edmond Hamilton al pupillo di Campbell Isaac Asimov. Campbell fu, a partire dal 1937 e per i 30 anni successivi, il direttore della rivista \"Astounding Stories\" (nata nel 1930 come \"Astounding Stories of Super-Science\" e divenuta nel 1960 \"Analog Science Fact &amp; Fiction\"). Con tale titolo Campbell comp\u00ec passi importanti nella direzione dell'accuratezza scientifica e della consapevolezza stilistica della letteratura fantascientifica americana, indirizzandola verso una dimensione pi\u00f9 legata all'ambito dell'immaginario e dell'avventura, nonch\u00e9 verso una decisiva maturazione letteraria."}
{"id": "291858", "revid": "547034", "url": "https://it.wikipedia.org/wiki?curid=291858", "title": "Pubblicit\u00e0 sociale", "text": "La Pubblicit\u00e0 Sociale (o campagna di utilit\u00e0 sociale) \u00e8 quella forma di pubblicit\u00e0 che sfrutta le proprie caratteristiche principali con lo scopo di sensibilizzare l'opinione pubblica su problematiche di carattere morale e civile riguardanti l'intera comunit\u00e0.\nLa pubblicit\u00e0 sociale in Italia.\nIn Italia la pubblicit\u00e0 sociale \u00e8 stata introdotta nel 1971 grazie alla fondazione di Pubblicit\u00e0 Progresso e alla realizzazione della campagna a favore della donazione del sangue (\"C'\u00e8 bisogno di sangue. Ora lo sai\"). I successi raggiunti dalle campagne dell'associazione nei suoi primi anni di vita hanno fatto s\u00ec che altri enti non governativi ne seguissero l'esempio. Alcune di queste iniziative sono state patrocinate dalla stessa Pubblicit\u00e0 Progresso.\nNel 2003 \u00e8 stato istituito il premio alla pubblicit\u00e0 sociale Pubblicit\u00e0 per BENE con il contributo -tra gli altri- della Regione Lazio. Lo spot di questo premio, trasmesso sulle reti Mediaset nel settembre 2003, \u00e8 stato patrocinato proprio da Pubblicit\u00e0 Progresso.\nLa pubblicit\u00e0 sociale negli altri paesi.\nIn America la maggior produttrice di campagne di utilit\u00e0 sociale \u00e8 l'Ad Council, alla cui esperienza Pubblicit\u00e0 Progresso si ispira, mentre in Gran Bretagna esistono i \"Public Information Film\" realizzati dalle istituzioni governative."}
{"id": "291860", "revid": "253269", "url": "https://it.wikipedia.org/wiki?curid=291860", "title": "Donald Faison", "text": "Biografia.\nAll'et\u00e0 di cinque anni intraprende gli studi alla \"Children's School of Intuitive and God-Conscious Art\"; quindi frequenta la scuola di recitazione e teatro \"Professional Children's School\", alternando lo studio e la recitazione ad apparizioni sul piccolo e sul grande schermo. Si laurea qualche anno pi\u00f9 tardi alla \"LaGuardia High School of the Performing Arts\".\nFaison ha avuto il suo primo figlio, Sean, nel 1997. Dal 2001 al 2005 \u00e8 stato sposato con Lisa Askey, da cui ha avuto tre figli: i gemelli Dade e Kaya (1999) e Kobe (2001). Il 15 dicembre 2012 ha sposato CaCee Cobb, dalla quale ha avuto il suo quinto figlio, Rocco, nato il 16 agosto 2013.\nIl 24 aprile 2015 \u00e8 nata la seconda figlia della coppia, Wilder Frances Faison.\nCarriera.\nNel 1995 debutta in \"Donne - Waiting To Exhale\", di Forest Whitaker.\nNello stesso anno interpreta il ruolo di Murray Duvall nel film \"Ragazze a Beverly Hills\" (Titolo originale: \"Clueless\")\nNel 2000 recita ne \"Il sapore della vittoria - Uniti si vince\" (Titolo originale \"Remember the titans\") al fianco di Denzel Washington.\nNel 2003 \u00e8 Huey ne: \"Le ragazze dei quartieri alti\" (Titolo originale \"Uptown girls\")\nPer la televisione \u00e8 di nuovo Murray Duvall nella versione televisiva di Ragazze a Beverly Hills (1996-1999); quindi interpreta il ruolo di Tracy nella sitcom \"Felicity\", e una piccola parte in \"Party of Five\" (Raury). Recita anche in \"Sabrina, vita da strega\". Dal 2000 \u00e8 Chris Turk nella serie TV di successo \"Scrubs - Medici ai primi ferri\".\nInoltre ha recitato in \"Double Whammy\" con Elizabeth Hurley e Steve Buscemi, in \"Josie and the Pussycats\", \"Giovani, pazzi e svitati\", \"New Jersey Drive\", \"Prep\" e \"Juice\".\nPrima del suo debutto su \"Scrubs - Medici ai primi ferri\", ha acquisito popolarit\u00e0 grazie a diversi film e al doppiaggio di una serie animata di MTV.\nNel 2005, Donald ha offerto il suo aiuto a Ashton Kutcher nel programma di MTV \"Punk'd\" per il 3\u00ba episodio della 4\u00aa stagione. In quella puntata, la Porsche da 100.000$ di Zach Braff veniva completamente dipinta con bombolette spray da due teppisti minorenni ai quali Braff e Faison si erano rifiutati di comprare della birra.\nDoppiatori italiani.\nNelle versioni in italiano dei suoi film \u00e8 stato doppiato da:\nCome doppiatore, viene sostituito da:"}
{"id": "291873", "revid": "5680", "url": "https://it.wikipedia.org/wiki?curid=291873", "title": "Operazioni binarie", "text": ""}
{"id": "291875", "revid": "22475", "url": "https://it.wikipedia.org/wiki?curid=291875", "title": "Stallman", "text": ""}
{"id": "291877", "revid": "124068145", "url": "https://it.wikipedia.org/wiki?curid=291877", "title": "XX Congresso del Partito Comunista dell'Unione Sovietica", "text": "Il XX Congresso del Partito Comunista dell'Unione Sovietica (PCUS) si tenne presso il Gran Palazzo del Cremlino di Mosca dal 14 al 26 febbraio 1956. \u00c8 passato alla storia in particolar maniera per l'intervento di Nikita Chru\u0161\u010d\u00ebv, in cui il Primo segretario del partito denunci\u00f2 il culto della personalit\u00e0 del suo predecessore, Iosif Stalin, aprendo cos\u00ec al processo di destalinizzazione.\nI lavori.\nAl Congresso presero parte 1.436 delegati, 1.356 con voto deliberativo e 80 con voto consultivo, e i rappresentanti di 55 partiti comunisti e operai del mondo.\nNella giornata inaugurale la relazione introduttiva di Chru\u0161\u010d\u00ebv, che dur\u00f2 cinque ore, illustr\u00f2 le nuove strategie del comunismo puntando essenzialmente sul concetto di coesistenza pacifica con il blocco occidentale e sull'accettazione dei processi parlamentari come possibile transizione al socialismo in alternativa alle rivoluzioni. Fin da subito l'assenza di effigi di Stalin e il fatto che a lui fossero destinati riferimenti brevissimi fece comprendere ai presenti che si era venuta a creare una situazione anomala. Ci\u00f2 fu ancora pi\u00f9 chiaro dopo l'intervento di Anastas Mikojan, che parl\u00f2 apertamente degli errori di Stalin in politica estera e ricord\u00f2 la figura di esponenti del partito giustiziati come \"nemici del popolo\" negli anni trenta.\nDopo dieci giorni di lavori, il 24 febbraio l'assemblea elesse il Comitato Centrale del partito, composto di 133 membri effettivi e 122 candidati, e i delegati furono invitati a tornare il giorno successivo per un'ulteriore sessione a porte chiuse.\nIl rapporto segreto.\nLa riunione riservata, dalla quale erano perci\u00f2 esclusi gli esponenti dei partiti stranieri, si tenne la mattina del 25 febbraio. Nell'occasione il Primo segretario del PCUS, Chru\u0161\u010d\u00ebv, espose la propria relazione intitolata \"Sul culto della personalit\u00e0 e le sue conseguenze\", passata alla storia anche come \"Rapporto segreto\". In essa si riassumevano le conclusioni a cui era giunto il processo di rivalutazione della politica staliniana, avviato subito dopo la morte del precedente leader (5 marzo 1953) e che aveva portato nel 1955 alla costituzione di una commissione, guidata dal Segretari del Comitato centrale P\u00ebtr Pospelov, per lo studio dei materiali sulla repressione di massa. Della commissione facevano parte anche Averkij Aristov, Pavel Komarov e Nikolaj \u0160vernik, e ai lavori collaborarono il vicecapo della Procura militare, il Presidente del KGB Ivan Serov e i dirigenti dei dipartimenti segreteria, archivi e sorveglianza speciale dello stesso Comitato per la Sicurezza dello Stato. Le risultanze dell'inchiesta, presentate al Praesidium del CC il 9 febbraio 1956, convinsero la dirigenza della necessit\u00e0 di esporre la questione all'imminente Congresso. La bozza di relazione congressuale predisposta dalla commissione Pospelov, emendata da Chru\u0161\u010d\u00ebv e dal segretario all'ideologia Dmitrij \u0160epilov, venne approvata nonostante la posizione contraria di Kaganovi\u010d, Voro\u0161ilov e Molotov.\nNel rapporto, Chru\u0161\u010d\u00ebv enumer\u00f2 numerose illegalit\u00e0 compiute da Stalin, denunci\u00f2 la sua violazione del principio leninista della guida collettiva e fece i nomi di molti di coloro che erano stati irregolarmente processati e giustiziati prima della Seconda guerra mondiale, ma non quelli degli oppositori politici che avevano subito la stessa sorte. Nella relazione la responsabilit\u00e0 delle repressioni veniva attribuita interamente a Stalin e non al partito, sottolineando tanto pi\u00f9 che delle illegalit\u00e0 commesse dal precedente leader del PCUS e dell'URSS avevano pagato le conseguenze in primo luogo esponenti del partito stesso. A Stalin venivano inoltre imputati errori nella preparazione e nella condotta della Seconda guerra mondiale, che avevano portato alle sconfitte patite dall'Armata Rossa nei primi due anni di conflitto.\nLa relazione venne esclusa dalla stampa degli atti del Congresso ed inviata alle sezioni del partito e, in forma ridotta, ai partiti comunisti stranieri. Un mese pi\u00f9 tardi la relazione fu desecretata dal Praesidium e gi\u00e0 in estate venne pubblicata clandestinamente negli Stati Uniti dal \"New York Times\", mentre la prima pubblicazione ufficiale in Unione Sovietica avvenne nel 1989."}
{"id": "291883", "revid": "962319", "url": "https://it.wikipedia.org/wiki?curid=291883", "title": "Judy Reyes", "text": "Biografia.\nNel 1992 \u00e8 apparsa nella diciassettesima puntata della seconda stagione di \"Law &amp; Order\" nel ruolo di Maria Barragon. Nel 1996 \u00e8 apparsa nella quinta puntata della quarta serie di \"NYPD Blue\" nel ruolo di Anna Ortiz.\nDal 1999 al 2002 \u00e8 apparsa in quattro episodi della serie \"Oz\" nel ruolo di Tina Rivera. Nel 2000 ha partecipato nel nono episodio della seconda stagione de \"I Soprano\" nel ruolo di Michelle. \nDal 2001 al 2009 \u00e8 stata membro del cast principale della serie tv \"Scrubs - Medici ai primi ferri\" nel ruolo di Carla Espinosa. Sempre nel 2001 \u00e8 apparsa nel quindicesimo e diciassettesimo episodio della prima stagione di \"Third Watch - Squadra Emergenza\" nel ruolo di Gina Fuentes. Nel 2009 ha partecipato nella ottava puntata della prima serie di \"Hawthorne - Angeli in corsia\" nel ruolo di Vita, e nella nona puntata della prima stagione di \"Castle - Detective tra le righe\" nel ruolo di Theresa Candela.\nNel 2002 ha partecipato insieme ad altri attori della sitcom \"Scrubs\" al film \"Natale con i Muppet\" nel ruolo dell'infermiera Carla Espinosa. Nel 2010 \u00e8 apparsa nella settima puntata della settima stagione di \"Medium\". Ha preso parte alla serie televisiva medica \"Off the Map\". \nDal 2013 recita nella serie \"Devious Maids - Panni sporchi a Beverly Hills\", dove interpreta Zoila Diaz, una delle protagoniste."}
{"id": "291898", "revid": "339392", "url": "https://it.wikipedia.org/wiki?curid=291898", "title": "Buoni o cattivi live anthology 04.05", "text": ""}
{"id": "291899", "revid": "123314527", "url": "https://it.wikipedia.org/wiki?curid=291899", "title": "Teoria critica", "text": "La teoria critica, sviluppatasi nell'ambito dell'Istituto per la ricerca sociale di Francoforte (Scuola di Francoforte), assume anche il nome di filosofia sociale o ricerca sociale, riprendendo aspetti del marxismo eterodosso.\nDescrizione.\nIl progetto intende riprendere l'indagine sociale di Marx, sbarazzandosi del carattere ortodosso e fortemente incentrato sull'aspetto economico, per estenderla alle numerose discipline di competenza dei componenti dell'Istituto (fanno parte del nucleo pi\u00f9 importante Theodor Adorno, filosofo e musicologo; Erich Fromm, psicologo; Herbert Marcuse, letterato e filosofo; Max Horkheimer, filosofo e \"testa\" del gruppo; Leo L\u00f6wenthal, letterato; e Friedrich Pollock, economista).\nScrive al proposito Max Horkheimer:\nCon queste parole Horkheimer sancisce la fine di un'esperienza e di una generazione.\nL'accento dell'indagine verr\u00e0 cos\u00ec spostato dalla storia del movimento operaio ad una teoria interdisciplinare della societ\u00e0, \"in cui la costruzione filosofica non sia dissociata dalla ricerca empirica\". Superato il modello di Marx, si aprono dubbi a proposito della possibilit\u00e0 d'emancipazione per mezzo di una rivoluzione, col sospetto che l'ipotetico artefice - il proletariato - si sia ormai integrato nei ranghi del corpo sociale che avrebbe dovuto sovvertire.\nDovendo spiegare cos\u00ec non pi\u00f9 la necessit\u00e0 del socialismo, ma il suo mancato avvento, la teoria critica dovr\u00e0 muovere dall'ambito d'indagine della struttura produttiva alla sfera sovrastrutturale della cultura, dove individua il \"collante\" dell'edificio sociale capitalista, altrimenti destinato a crollare sotto il peso della sua intrinseca irrazionalit\u00e0.\nLa teoria critica lotta contro un pensiero rassegnato, per cos\u00ec dire la \"teoria tradizionale\", che dipinge il mondo con le tinte del mito e che accetta a livello inconsapevole, trasfigurandoli come eterni, i rapporti socio-economici della societ\u00e0 capitalista/totalitaria, che vede delineate come razionali le gravi patologie di cui \u00e8 vittima e che saranno oggetto dell'indagine dei francofortesi.\nIl confronto della ricerca sociale con il \"mondo culturale\" che gli si oppone avverr\u00e0 seguendo quattro nuclei tematici principali.\n1. La critica di scienza, metafisica e filosofia e la polemica contro il positivismo che ne regola il rapporto con la realt\u00e0, connotandole di un \"deficit di riflessivit\u00e0\" che andrebbe a legittimarne l'incapacit\u00e0 di riconoscerne i veri fini (conoscenza, scomparsa dell'ingiustizia, emancipazione).\n2. Il connubio tra marxismo e psicanalisi, che identifica nella sfera pulsionale collettiva l'anello mancante fra il condizionamento economico e l'agire politico. Qui Erich Fromm identifica nella struttura libidica collettiva una forma di masochismo verso il potere che opprime, che definir\u00e0 come il carattere masochistico autoritario.\nA questo tema le indagini di Horkheimer e Marcuse affiancheranno lo studio della funzione della famiglia, che la vede artefice di un imprinting fondamentale, quello dell'educazione alla rassegnazione e all'ubbidienza, che sar\u00e0 indispensabile al successo del carattere masochistico proprio dell'ordinamento borghese.\n3. La critica dell'arte e della cultura di massa, che vede Adorno esaminare come l'estensione a tutte le forme culturali del feticismo delle merci abbia mutato l'opera d'arte, riducendone la fruizione alla sfera del consumo e individuandone gli effetti alienanti descritti come una forma di regressione a un infantilismo che inibisce ogni desiderio di libert\u00e0 felice.\nDa qua il rifiuto delle tesi di Walter Benjamin (comunque punto di riferimento essenziale per la ricerca di Adorno) a proposito di un potenziale emancipativo della cultura di massa, la quale viene definita da Adorno come industria culturale.\n4. La critica dell'economia politica e la diagnosi del totalitarismo, non pi\u00f9 inteso come sviluppo completo del capitalismo monopolistico (come per Neumann e Kirchheimer) ma che vede, secondo la teoria del capitalismo di stato di Pollock e la teoria del racket di Horkheimer, un'istanza politica (lo stato autoritario) porre tutte le contraddizioni, potenzialmente esplosive, sotto il controllo di una burocrazia legata all'industria e ai partiti, disinnescandole in maniera definitiva. Si apre cos\u00ec la prospettiva di un mondo completamente amministrato, integralmente organizzato in modo razionale, spostando cos\u00ec l'oggetto d'indagine dell'Istituto da una teoria della rivoluzione mancata a una teoria della civilt\u00e0 mancata.\nLo sviluppo di queste riflessioni verr\u00e0 poi completato, aprendo nuove strade interpretative, in \"Dialettica dell'illuminismo\", a cura di Horkheimer e Adorno. \nAttualmente uno degli esponenti pi\u00f9 noti della seconda generazione della teoria critica (Scuola di Francoforte), \u00e8 il filosofo tedesco J\u00fcrgen Habermas.\nAvversari della teoria critica.\nOltre ai marxisti ortodossi, tra i critici della \"teoria critica\" vi sono coloro che la definiscono come mero marxismo culturale, termininologia utilizzata in questo senso nel 1973 da Trent Schroyer, in \"The Critique of Domination: the Origins and Development of Critical Theory\". Schroyer critica le posizioni sociologiche della Scuola di Francoforte, considerandole una cultura totalitaria per la massa che vincola l'individuo e la societ\u00e0 a modelli \"sacralizzati\" dalla scuola, derivati dall'uso delle categorie marxiste applicate a societ\u00e0 capitaliste o comunque non comuniste, e a quelli che definisce \u00absimulacri\u00bb da essa derivanti, ad esempio l'uso di parole come multiculturalismo, politicamente corretto, omofobia. La cosiddetta area politica dell'alt-right avversa il cosiddetto marxismo culturale che la teoria critica e il femminismo radicale avrebbero introdotto nella societ\u00e0 occidentale."}
{"id": "291900", "revid": "196390", "url": "https://it.wikipedia.org/wiki?curid=291900", "title": "Denis Ivanovich Fonvizin", "text": ""}
