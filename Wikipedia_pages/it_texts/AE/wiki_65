{"id": "328966", "revid": "2179318", "url": "https://it.wikipedia.org/wiki?curid=328966", "title": "Operazione Marita", "text": "Operazione Marita fu il nome in codice del piano di invasione tedesco della Grecia durante la seconda guerra mondiale. Essa fu pianificata con lo scopo di risolvere la \"questione balcanica\", in un momento in cui la Jugoslavia, dopo un primo avvicinamento all'Asse, correva il rischio di ricadere sotto la sfera di influenza del Regno Unito e dell'Unione Sovietica, e la Grecia, dopo gli insuccessi dell'offensiva italiana, aveva visto aumentare la presenza alleata sul suo territorio.\nLa situazione politica e militare.\nL'attacco italiano alla Grecia.\nLa Grecia nel 1940 era governata da Ioannis Metaxas, un politico filofascista sostenuto da Re Giorgio II, riportato al trono il 3 novembre 1935, a seguito di un colpo di Stato militare che aveva ripristinato la monarchia dopo che questi era stato deposto 11 anni prima, con la proclamazione della repubblica. Metaxas venne contattato alle ore 03.00 della mattina del 28 ottobre dall'ambasciatore italiano ad Atene Emanuele Grazzi che gli consegn\u00f2 un ultimatum nel quale l'Italia accusava la Grecia di violazione della neutralit\u00e0, unite alla richiesta di occupazione di alcuni punti del territorio greco che avrebbero favorito le operazioni navali italiane nel mar Egeo, e quindi anche nel mar Mediterraneo, e si concedeva un tempo di sole tre ore per accettarne le condizioni; il primo ministro rifiut\u00f2, anche per mancanza di tempo per esaminare le richieste, tali condizioni e di conseguenza, alle ore 06.00, le prime truppe italiane di stanza in Albania iniziarono l'avanzata su di un fronte largo circa 150 chilometri.\nLa \"campagna italiana di Grecia\", voluta da Mussolini per tentare di bilanciare i successi ottenuti fino a quel momento dalla Germania, avrebbe dovuto ricalcare le modalit\u00e0 della guerra lampo ma, contrariamente alle previsioni, la resistenza dell'esercito greco, unite alla difficolt\u00e0 dovute alla natura del territorio e dallo scarso equipaggiamento dell'esercito italiano, fecero ben presto arrestare l'offensiva, tramutandola in una guerra di posizione, senza avanzamenti significativi da entrambe le parti, tanto che il 4 dicembre, il capo di stato maggiore generale, il maresciallo Pietro Badoglio, venne sostituito con il generale Ugo Cavallero; Metaxas consent\u00ec a truppe inglesi di insediarsi a Creta ed a Suda e, nei mesi successivi, le forze greche riuscirono a passare al contrattacco, penetrando in territorio albanese. La situazione sul fronte italo greco e la presenza di forze inglesi sul suolo ellenico indussero, il 27 marzo 1941, Hitler ad ordinare all'OKW di preparare un piano per l'invasione sia della Grecia che della Jugoslavia, il cui assetto interno, condizionato in quel momento dall'Unione Sovietica e dalla Gran Bretagna, rischiava di limitare il controllo tedesco sul paese.\nL'intento britannico.\nIl 29 gennaio 1941 Ioannis Metaxas mor\u00ec ed al suo posto gli succedette Alexandros Korizis; questi fu partecipe ad un incontro, avvenuto ad Atene il 22 febbraio, tra il Ministro della Guerra inglese Anthony Eden ed il suo consulente militare, il generale John Dill: l'argomento era la possibilit\u00e0 di inviare un corpo di spedizione Alleato in Grecia, vista la presenza sempre maggiore di truppe tedesche in Bulgaria ed in Romania, unita allo schieramento di truppe bulgare al confine, che presagivano un attacco al paese a sostegno dell'Italia che in quel momento si trovava in grande difficolt\u00e0.\nChurchill aveva in precedenza manifestato l'intenzione di aprire un \"fronte balcanico\" che, oltre alla Grecia, avrebbe compreso anche la Jugoslavia e la Turchia e la spedizione diplomatica inviata nella capitale ellenica ebbe esito positivo e fu concordato l'invio di un contingente di oltre 60.000 uomini che avrebbe compreso truppe inglesi, australiane, neozelandesi e della Polonia libera, assumendo la denominazione di \"forza W\". La spedizione tuttavia non fu esente da polemiche e da pareri contrari: il generale Dill tent\u00f2 privatamente di opporsi, lamentando che l'invio di una consistente forza in Grecia, a fronte della possibilit\u00e0 di un attacco su larga scala da parte dei tedeschi, si sarebbe dimostrata inutile, in quanto troppo debole rispetto alle forze che il nemico stava ammassando sul confine greco, aggiunto al fatto che il contingente di terra contava una sola brigata corazzata ed era quasi totalmente privo di reparti dell'aviazione, i cui pochi caccia e bombardieri disponibili nelle basi greche erano gi\u00e0 impiegati contro gli italiani, e che tali risorse venivano sottratte al fronte del Nordafrica, dove stavano iniziando ad affluire i reparti dell'Afrika Korps tedesco.\nChurchill, a dispetto di tali obiezioni, riteneva che, attraverso l'aiuto offerto alla Grecia, questa avrebbe presumibilmente acconsentito a mettere a disposizione della Royal Air Force le grandi basi aeree di Salonicco, fatto al quale, fino a quel momento, essa si era opposta al fine di non offrire pretesti alla Germania, e tale concessione avrebbe garantito ai bombardieri inglesi la possibilit\u00e0 di arrivare ai campi petroliferi di Ploie\u0219ti, e quindi, il 2 marzo, dette il via alla cosiddetta \"Operazione Lustre\", ossia il trasporto delle truppe e dei materiali in Grecia, che venne completata il giorno 26, con l'arrivo nei porti del Pireo e di Salonicco.\nIl colpo di Stato in Jugoslavia.\nIl 1\u00ba marzo 1941 la Bulgaria ader\u00ec al patto Tripartito, con la promessa della Tracia da parte della Germania, ed il relativo accesso al mar Egeo; contestualmente fu firmato un patto di non aggressione tra il paese balcanico e la Turchia che, da una parte, rassicur\u00f2 quest'ultima sull'intenzione della Germania di non violare la sua neutralit\u00e0 ma, nello stesso tempo, provoc\u00f2 le reazioni dell'Unione Sovietica sulla violazione della sua zona di sicurezza, anche se la protesta formale non fu seguita da alcuna mobilitazione di truppe; il giorno successivo le truppe tedesche destinate all'invasione della Grecia iniziarono a schierarsi in territorio bulgaro e questo caus\u00f2, il 5 marzo, la rottura dei rapporti diplomatici tra Londra e Sofia. La Jugoslavia restava dunque l'ultimo paese neutrale dell'area balcanica e per questo fu sottoposto ad intense pressioni diplomatiche da parte di Hitler, di Winston Churchill e dello stesso Re d'Inghilterra Giorgio VI ma il 20 marzo il Principe Paolo comunic\u00f2 al suo governo che il paese avrebbe aderito al patto Tripartito, adesione che venne formalizzata a Vienna il giorno 25.\nL'adesione della Jugoslavia al patto Tripartito sollev\u00f2 un'ondata di proteste nel paese ed il 27 marzo un colpo di Stato guidato dal generale Du\u0161an Simovi\u0107, pose sul trono Pietro II di Iugoslavia; il nuovo Governo stipul\u00f2 immediatamente un patto di non aggressione con l'Unione Sovietica ma attese fino al 2 aprile per comunicare alla Germania che non sarebbe stato stipulato nessun accordo formale con la Gran Bretagna, facendo intendere che l'accordo tra le potenze dell'Asse e la Jugoslavia non sarebbe stato sciolto. Il ritardo fu sufficiente ad Hitler per confermare gli ordini diramati il 27 marzo al momento del colpo di Stato, la cosiddetta \"direttiva 25\", che autorizzava lo Stato Maggiore tedesco ad elaborare i piani di invasione della Jugoslavia, che sarebbe iniziata, contestualmente a quella della Grecia, la cosiddetta \"operazione Marita\", il 6 aprile, posticipando la data di inizio della gi\u00e0 pianificata operazione Barbarossa dalla met\u00e0 di maggio alla fine di giugno.\nLe forze in campo.\nPer l'invasione della Grecia il 6 aprile 1941 la Germania schier\u00f2 le forze precedentemente inviate in Bulgaria in previsione dell'attacco; queste comprendevano la 12\u00aa armata, comandata dal feldmaresciallo Wilhelm List, forte di 5 divisioni di fanteria e 3 corazzate, il XVIII corpo di montagna, comandato dal generale Franz B\u00f6hme, integrato dalla divisione SS \"Leibstandarte\", comandata dall\"'Obergruppenf\u00fchrer\" Josef Dietrich, e dalla \"IV. Luftflotte\", comandata dal generale Alexander L\u00f6hr, forte di circa 1.200 aeroplani, la cui zona di operazioni si estendeva anche alla Jugoslavia.\nL'esercito greco, comandato dal Generale Alexander Papagos, al momento dell'attacco tedesco disponeva di tre armate, composte da 5 divisioni ed una brigata di fanteria, 14 divisioni di montagna, una divisione motorizzata, dotata di soli 24 carri armati leggeri di produzione italiana ed olandese e di qualche autocarro italiano, ed una divisione di cavalleria, per un totale di 540.000 uomini, comprese 50.000 reclute; l'aviazione, dopo gli scontri avvenuti nei mesi precedenti contro la Regia Aeronautica, disponeva di soli 41 caccia e la marina era dotata di una piccola flotta che comprendeva un vecchio incrociatore corazzato, pi\u00f9 alcune antiquate unit\u00e0: 2 incrociatori leggeri, 8 cacciatorpediniere, di cui 4 italiani della classe \"Idra\", 13 torpediniere, 2 motosiluranti e 6 sommergibili.\nGli Alleati, schierati nel nord del paese nei pressi del monte Olimpo, disponevano di un contingente, comandato dal generale Henry Maitland Wilson, formato dal I corpo d'armata australiano, comandato dal generale Thomas Blamey, dalla 2\u00aa divisione neozelandese, comandata dal generale Bernard Freyberg, da due divisioni inglesi e da una brigata polacca, per un totale di circa 60.000 uomini.\nL'operazione.\nLe direttrici di marcia e la caduta di Salonicco.\nIl 6 aprile 1941, alle ore 06.00, la 12\u00aa armata tedesca, preceduta dal fuoco di sbarramento dell'artiglieria ed accompagnata dalle incursioni dei bombardieri in picchiata \"Stuka\", super\u00f2 le frontiere della Bulgaria e della Jugoslavia per dare inizio all'invasione della Grecia; l'avanzata doveva svilupparsi lungo due direttrici principali: ad ovest il grosso delle forze corazzate doveva avanzare superando Skopje, allo scopo di attraversare il confine greco nei pressi di Florina, mentre la 2\u00aa divisione corazzata, comandata dal generale Rudolf Veiel, doveva muoversi in direzione di Strumica per dirigersi verso Salonicco; il XVIII corpo di montagna era incaricato di oltrepassare la cosiddetta \"linea Metaxas\", una barriera fortificata lunga circa 150 chilometri lungo il confine bulgaro, presidiata dalle unit\u00e0 dell'armata greca della Macedonia Orientale, comandata dal generale Konstantinos Bakopoulos, mentre reparti di fanteria tedesca, integrati da truppe bulgare, ebbero il compito di occupare Xanthi e Komotini, e con esse la regione della Macedonia orientale e Tracia, Taso, Samotracia e le isole del mar Egeo site di fronte alla Turchia.\nLe prime unit\u00e0 ad avanzare verso la \"linea Metaxas\" furono la 5\u00aa e la 6\u00aa divisione di montagna, comandate rispettivamente dal generale Julius Ringel e dal generale Ferdinand Sch\u00f6rner, e, alla fine del giorno 7, la prima riusc\u00ec, nonostante alcuni tentativi di contrattacco da parte dei reparti greci, ad aprirvi dei varchi, mentre la seconda, valicando il passo di Rupel, ad un'altitudine di circa 2.500 metri, discese a valle, raggiungendo la ferrovia che portava a Salonicco. La \"linea Metaxas\", che terminava nel punto di confine tra la Bulgaria e la Jugoslavia, venne sfondata sul lato est dalle due divisioni di fanteria del XXX corpo, comandato dal generale Otto Hartmann, la 50\u00aa, comandata dal generale Karl-Adolf Hollidt, e la 16\u00aa, comandata dal generale Sigfrid Henrici, e sul lato ovest dalla 2\u00aa divisione corazzata e dalla 72\u00aa divisione di fanteria, comandata dal generale Philipp M\u00fcller-Gebhard, che oltrepassando il passo di Strumica, si diressero verso il confine greco jugoslavo, che venne attraversato incontrando pochissima resistenza; la velocit\u00e0 dei panzer tedeschi consentirono all'unit\u00e0 corazzata tedesca di giungere alle spalle dell'armata greca della Macedonia Orientale, che, dopo la rapida occupazione di Salonicco, avvenuta il 9 aprile, si arrese senza condizioni.\nL'accerchiamento delle armate greche in Albania.\nContemporaneamente all'attacco contro la \"linea Metaxas\" il XV corpo corazzato, comandato dal generale Georg Stumme, avanzava attraverso la Jugoslavia, conquistando la citt\u00e0 di Skopje il 7 aprile, e dirigendosi verso Monastir che fu raggiunta il giorno 10, proseguendo verso Prilep e Bitolj, nei pressi del confine con la Grecia, che venne attraversato il giorno successivo; la rapida avanzata delle truppe corazzate tedesche stava ponendo le basi per un possibile accerchiamento delle due armate greche impegnate contro gli italiani in territorio albanese, ed il contingente Alleato, la cosiddetta \"forza W\", non disponeva di mezzi sufficienti per fermarla e quindi il generale Wilson ritenne di arretrare la linea difensiva nella zona a sud del fiume Aliacmone e sul monte Olimpo, allo scopo di aumentare le possibilit\u00e0 di difesa per la capitale, ed il ripiegamento fu protetto da alcune unit\u00e0 di retroguardia, supportate dai pochi aerei della RAF che gli inglesi avevano in quel momento a disposizione.\nAlla testa delle truppe tedesche si trovava la divisione corazzata SS \"Leibstandarte Adolf Hitler\" che fu la prima ad attraversare il confine greco jugoslavo ed, il giorno 11, essa raggiunse la citt\u00e0 di Vevi ma la resistenza della retroguardia Alleata rese vani i suoi assalti fino all'arrivo della 9\u00aa divisione corazzata, comandata dal generale Alfred von Hubicki, che riusc\u00ec a sfondare la linea difensiva facendo arretrare le truppe Alleate sulla linea precedentemente raggiunta dal grosso del contingente comandato del generale Wilson. L'occupazione della citt\u00e0 di Vevi consent\u00ec ai tedeschi di conseguire l'obiettivo di isolare le due armate greche impegnate contro gli Italiani: il 13 aprile il generale Stumme dette ordine alla \"Leibstandarte Adolf Hitler\" di congiungersi con la 73\u00aa divisione di fanteria, comandata dal generale Bruno Bieler, e di dirigersi a sud ovest verso Kastoria, allo scopo di tagliare la ritirata dei Greci, che, quello stesso giorno, avevano iniziato il ripiegamento ed, il giorno 15, la citt\u00e0 fu conquistata e tutte le possibili vie di fuga furono chiuse. Gi\u00e0 il giorno 12, non appena giunse l'ordine da parte di Papagos alle truppe elleniche impegnate in Albania di cominciare a ritirarsi onde cercare di evitare di essere insaccate, il comandante dell'armata dell'Epiro richiese ai propri superiori di cominciare a trattare un armistizio, la richiesta venne respinta, ma il 20 aprile il comandante dell'armata della Macedonia occidentale Tsolakoglu prese l'iniziativa e avvi\u00f2 trattative di resa con i soli tedeschi.\nLa ritirata del contingente Alleato.\nIl 13 aprile, contemporaneamente all'inizio della manovra di accerchiamento delle Armate greche dell'Epiro e della Macedonia Occidentale, la 9\u00aa divisione corazzata tedesca prosegu\u00ec in direzione di Atene e, per tentare di contrastarne l'avanzata, il generale Wilson disponeva di un'unica brigata corazzata, posizionata a sud di Ptolemais, dove i genieri inglesi avevano predisposto una trappola per i carri tedeschi: fu fatto saltare un ponte, posto al di sopra di un canale profondo che rendeva intransitabile il passaggio ai mezzi corazzati, ma lo stratagemma si rivel\u00f2 vano poich\u00e9 i panzer riuscirono ad attraversare un terreno paludoso, che inizialmente era considerato impraticabile, ed attaccarono, supportati dalla Luftwaffe, i carri Alleati distruggendone 32 e proseguendo nell'avanzata. La situazione indusse Wilson a ripiegare ulteriormente in quanto, dopo la conquista di Salonicco da parte del XVIII corpo di montagna, questo stava avanzando verso sud, lungo la direttrice del mar Egeo, rischiando di chiudere in una morsa l'intero contingente Alleato ed il generale Papagos matur\u00f2 l'idea di suggerirne l'evacuazione dalla Grecia; il comandante inglese non ritenne possibile una soluzione differente ed ordin\u00f2 la ritirata in direzione del passo delle Termopili, lasciando alcune unit\u00e0 in retroguardia allo scopo di rallentare l'avanzata tedesca, per tentare di raggiungere Atene, al fine di permettere ai soldati di imbarcarsi verso Creta od Alessandria.\nIl 14 aprile la 9\u00aa divisione corazzata tedesca conquist\u00f2 la citt\u00e0 di Kozani, stabilendo una testa di ponte a sud del fiume Aliakmon, ma la resistenza dei reparti di retroguardia della 2\u00aa divisione neozelandese riusc\u00ec a contenerne l'avanzata ed il generale Stumme fu costretto ad ordinare alla 5\u00aa divisione corazzata, comandata dal generale Gustav Fehn, appena giunta dalla Jugoslavia dove aveva prestato servizio nel I gruppo corazzato, comandato dal generale Paul Ludwig Ewald von Kleist, di dirigersi ad ovest, verso Grevena, per aggirare il passaggio tenacemente tenuto dalle truppe del generale Freyberg, ma, a causa del terreno difficilmente percorribile dai mezzi corazzati, la divisione impieg\u00f2 quattro giorni per raggiungerla, consentendo alle truppe di Wilson di proseguire il ripiegamento dell'ala ovest del suo schieramento verso le Termopili.\nContemporaneamente ad est la 2\u00aa divisione corazzata tedesca stava proseguendo la sua marcia verso sud, seguita dal XVIII corpo di montagna, ma, anche su quel lato dello schieramento, il terreno rendeva estremamente difficoltoso il movimento dei carri armati ed, al fine di non perdere velocit\u00e0, il generale Veiel, ordin\u00f2 ad un reparto di motociclisti di precederne l'avanzata; il 15 aprile, sotto la spinta dei panzer e dei reparti di fanteria che aggirarono le posizioni difensive, i neozelandesi furono costretti a ripiegare verso la gola del fiume Peneus, che rappresentava l'ultimo ostacolo naturale di fronte alle Termopili. Il 16 aprile fu ordinato alla 5\u00aa ed alla 6\u00aa divisione di montagna di aggirare i fianchi della gola dove avrebbe dovuto transitare la 2\u00aa divisione corazzata, la quale attacc\u00f2 il giorno 18, superando il fiume e raggiungendo Larissa il 19 aprile, infliggendo gravi perdite al nemico, mentre, al centro del fronte, la 5\u00aa divisione corazzata occup\u00f2 Trikala, chiudendo in una morsa le forze di retroguardia Alleate che stavano proteggendo la ritirata del grosso del contingente, impedendogli di congiungersi con la linea difensiva predisposta da Wilson sul passo delle Termopili.\nLa resa dell'esercito greco.\nIl 20 aprile la 5\u00aa e la 2\u00aa divisione corazzata tedesche, punte avanzate dei rispettivi corpi, proseguirono in direzione delle Termopili, mentre ad Atene era in corso un'intensa attivit\u00e0 tra i vertici militari Alleati e le autorit\u00e0 greche: il 19 aprile si tenne una riunione tra Re Giorgio II, il generale Papagos ed i generali inglesi Wilson e Wavell, dove furono definiti i termini dell'evacuazione del contingente alleato. Contemporaneamente a nord il generale Tsolakoglu, disobbedendo alle direttive precedentemente ricevute, accett\u00f2 di firmare nelle mani di Josef Dietrich la resa della 1\u00aa armata greca e contestualmente di tutte le forze armate del paese, resa che fu formalizzata il 21 aprile presso il comando della 12\u00aa armata tedesca. La notizia delle trattative giunse a Mussolini dal generale Alfredo Guzzoni che, dopo un colloquio telefonico con il generale Enno von Rintelen, era stato da questi informato che il feldmaresciallo List aveva chiesto al generale Cavallero di interrompere l'avanzata delle truppe italiane per non ostacolare le trattative per l'armistizio in corso con il generale Tsolakoglu; Il Duce accolse con sdegno la comunicazione fornitagli dal generale Guzzoni e pretese che l'armistizio fosse formalizzato alla presenza di rappresentanti italiani, ed, allo scopo, per tutta la giornata intercorsero comunicazioni tra i Ministeri degli esteri dei due paesi, con l'intervento diretto di Galeazzo Ciano e di Joachim von Ribbentrop, e, a dispetto delle reiterate proteste dei greci, fu concordata la ripetizione della cerimonia per il giorno 23 in una villa nei pressi di Salonicco, con la presenza del generale Ferrero in rappresentanza dell'Italia.\nL'occupazione di Atene e del Peloponneso.\nIl giorno 21, il XVIII corpo raggiunse Volos, per proseguire rapidamente verso Lamia, sita a nord ovest delle Termopili che venne raggiunta anche dalla 5\u00aa divisione corazzata; il 23 aprile le avanguardie delle forze tedesche iniziarono l'attacco verso le Termopili, che avvenne sia dalla costa che dalle colline prospicienti il passo; la 6\u00aa divisione di montagna, dopo un intenso bombardamento da parte degli Stuka, attu\u00f2 il primo assalto che, nonostante la strenua difesa dei reparti neozelandesi, registr\u00f2 i primi sensibili progressi, mentre i panzer, attardati dal terreno a loro inadatto, soffrirono alcune perdite; il generale Freyberg, comandante della 2\u00aa divisione neozelandese, rimasto in linea con i soldati, ricevette l'ordine di dirigersi verso uno dei punti d'imbarco concordati, ma egli rimase sul posto, iniziando il ripiegamento solo dopo la mezzanotte. L'attacco in forze, condotto da parte dei tedeschi il giorno successivo, sfond\u00f2 le ultime difese Alleate, consentendo una rapida avanzata verso sud, e le residue forze di Wilson ripiegarono verso Tebe, nel tentativo di stabilirvi una nuova linea difensiva, ma anche questa venne superata di slancio il 26 aprile, costringendo il contingente a ritirarsi definitivamente verso i porti meridionali della Grecia.\nL'imbarco delle truppe alleate sarebbe potuto avvenire con relativa facilit\u00e0 dal porto del Pireo ma un bombardamento, avvenuto il 6 aprile, giorno di inizio dell\"'operazione Marita\", ne aveva fortemente ridotto la capacit\u00e0 e quindi esse dovettero dirigersi verso alcuni piccoli porti della Grecia continentale quali Rafina, Megara e Porto Rafti, ed altri approdi nel Peloponneso quali Nauplia, Monemvasia e Kalamai. L'Oberkommando der Wehrmacht, allo scopo di tagliare la ritirata del contingente Alleato, predispose velocemente un piano per bloccare il canale di Corinto ed intrappolare le unit\u00e0 che dovevano ancora attraversare il ponte ed, il 26 aprile, reparti della 7\u00aa divisione paracadutisti furono lanciati su Corinto e nei pressi del ponte ma gli inglesi riuscirono a farlo saltare, rendendo inefficace l'azione tedesca, ma molti dei soldati Alleati che lo avevano gi\u00e0 attraversato e che non riuscirono a fare in tempo ad imbarcarsi furono comunque fatti prigionieri dai reparti della divisione \"Leibstandarte\" che stavano velocemente occupando tutto il Peloponneso.\nIl 27 aprile la 2\u00aa e la 5\u00aa divisione corazzata fecero il loro ingresso ad Atene, innalzando la bandiera tedesca sull'Acropoli, ponendo fine alle ostilit\u00e0 nella Grecia continentale; l\"'operazione Marita\" era stata portata a termine in tre settimane con perdite modeste e, durante la campagna e nei giorni immediatamente successivi, le isole del mar Egeo e del mar Ionio sarebbero cadute una dopo l'altra in mano alle forze dell'Asse con la sola eccezione di Creta. Questa, secondo il parere di Hitler, sarebbe dovuta essere conquistata al fine di scongiurare il pericolo, derivante da attivit\u00e0 aeree o navali provenienti dall'isola, per le operazioni tedesche ed italiane nel mar Mediterraneo ed, immediatamente dopo l'ingresso delle truppe della Wehrmacht nella capitale, diede disposizioni affinch\u00e9 fosse preparato un piano, la cosiddetta \"operazione Merkur\", per l'occupazione di Creta.\nL'invasione di Creta.\nL'\"Operazione Merkur\", ossia il piano per la conquista dell'isola di Creta, prese il via il 20 maggio, quando circa 3.000 paracadutisti della 7\u00aa divisione paracadutisti, comandata dal generale Wilhelm S\u00fcssmann, inquadrata nell'XI corpo della Luftwaffe, comandato dal generale Kurt Student, preceduti da un intenso bombardamento aereo, vennero lanciati sull'isola come prima ondata per occupare rapidamente le piste di atterraggio, site a Candia, Mal\u00e9me e Retimo, ed i porti della Canea, di Kissamos, Mires, Sfakia, Suda e Messara; la seconda ondata, composta da reparti della 5\u00aa divisione di montagna, sarebbe atterrata sulle piste appena conquistate e le operazioni aviotrasportate sarebbero state seguite dall'arrivo via mare, sotto la protezione della Regia Marina, di altri 6.000 uomini, integrati dall'equipaggiamento pesante, ossia artiglieria, autocarri ed alcuni carri armati leggeri provenienti dalla 5\u00aa divisione corazzata. Lo Stato Maggiore dell'OKW si era precedentemente espresso affinch\u00e9 le forze fossero utilizzate per l'occupazione dell'isola di Malta, ritenuta pi\u00f9 pericolosa per le rotte marittime dell'Asse verso il Nordafrica, ma il generale Student si oppose, obiettando che le forze Alleate presenti nell'isola, unite alla forte difesa aerea di cui disponeva, avrebbero reso impossibile un attacco dall'aria, mentre la guarnigione presente a Creta, composta, ad eccezione di una brigata inglese gi\u00e0 presente sull'isola, da superstiti dell'evacuazione dalla Grecia e da riservisti dell'esercito greco, e praticamente priva di aviazione, poteva essere sopraffatta con un'azione rapida proveniente dal cielo.\nI paracadutisti tedeschi subirono molte perdite durante, od immediatamente dopo, l'atterraggio, venendo assaliti, oltrech\u00e9 dai soldati Alleati, anche dalla popolazione civile e lo \"sturmregiment\", comandato dal generale Eugen Meindl, incaricato di conquistare l'aeroporto di Mal\u00e9me, rimase, alla fine del 20 maggio, con meno di 1.000 dei 3.000 effettivi di cui disponeva alla partenza e nessuna delle piste di atterraggio fu occupata durante il primo giorno; anche l'azione dal mare fu ostacolata dalla Royal Navy, che riusc\u00ec ad affondare alcune imbarcazioni della flottiglia che si stava dirigendo verso l'isola, ma, tra il 20 ed il 22 maggio, gli aerei tedeschi danneggiarono gravemente la corazzata HMS \"Warspite\" e riuscirono ad affondare due incrociatori leggeri, l'HMS \"Gloucester\" e l'HMS \"Fiji\" e 4 cacciatorpediniere, con l'aiuto anche della Regia Aeronautica, i cui bombardieri CANT Z.1007 affondarono il cacciatorpediniere HMS \"Juno\". Nonostante la pista di Mal\u00e9me fosse ancora in mano Alleata gli aerei da trasporto Junkers Ju 52 vi atterrarono sotto il fuoco nemico, sbarcando circa 650 uomini della 5\u00aa divisione di montagna e riuscendo a conquistare il primo aeroporto che, nonostante il tentativo di contrattacco da parte di reparti neozelandesi, avvenuto il 22 maggio, venne tenuto, permettendo l'atterraggio dei rinforzi tedeschi e la continua azione degli Stuka e degli \"Zerst\u00f6rer\" Messerschmitt Bf 110, che bombardarono e mitragliarono continuativamente le truppe del generale Freyberg, lo indussero ad iniziare un ripiegamento verso ovest.\nIl ripiegamento consent\u00ec ai tedeschi di fare affluire indisturbati forze sempre maggiori ed, il 23 maggio, la 5\u00aa divisione di montagna era sbarcata quasi al completo sull'isola, iniziando a guadagnare terreno verso est; il generale Ringel, comandante delle operazioni terrestri a Creta, decise di dividere le forze atterrate a Mal\u00e9me: i paracadutisti avrebbero dovuto avanzare lungo la strada costiera settentrionale dell'isola mentre le truppe di montagna avrebbe dovuto dirigersi a sud, marciando sul terreno montagnoso, per prendere gli Alleati alle spalle. La situazione stava rapidamente volgendo a favore dei tedeschi, ed, il giorno 26, il generale Freyberg si mise in comunicazione con il comando del Medio Oriente e rifer\u00ec al generale Wavell che la perdita di Creta era ormai solo questione di tempo e, per evitare che la Luftwaffe rendesse impossibile un'evacuazione, il giorno successivo ne fu deciso lo sgombero: la guarnigione di Candia fu evacuata il 28 maggio, quella di Retimo non pot\u00e9 essere raggiunta dalla Royal Navy e dovette essere abbandonata e, nei tre giorni successivi, tutte le posizioni difensive furono abbandonate ed il grosso delle truppe presenti sull'isola si diresse, attraverso le montagne, verso il porto di Sfakia dove le unit\u00e0 navali Alleate stavano arrivando per prelevarle. Il 1\u00ba giugno fu completata l'evacuazione della guarnigione Alleata: dei circa 32.000 uomini presenti sull'isola, 18.000 poterono essere salvati mentre i restanti perirono o furono fatti prigionieri dai tedeschi; di contro questi ultimi soffrirono la perdita di circa 3.700 uomini e di circa 2.500 feriti, in massima parte paracadutisti, ed anche la stessa struttura dell'aviotrasporto aveva subito gravi danni, poich\u00e9 220 dei 600 aerei da trasporto erano stati distrutti, e tali perdite si dimostrarono in seguito del tutto sproporzionate al risultato ottenuto.\nLa spartizione della Grecia e lo Stato Ellenico.\nCon la fine delle ostilit\u00e0 ad Atene venne instaurato un governo militare greco ed uno stato fantoccio-collaborazionista, lo Stato Ellenico (29 aprile 1941 - 12 ottobre 1944), con a capo il Tenente Generale Georgios Tsolakoglu (29 aprile 1941 - 2 dicembre 1942), seguito poi dal Professore di medicina Konstantinos Logothetopoulos (2 dicembre 1942 - 7 aprile 1943) e dal politico I\u014dann\u012bs Rall\u012bs (7 aprile 1943 - 12 ottobre 1944), sottoposto tuttavia al controllo della Germania nazista e dell'Italia fascista; il paese ellenico venne occupato e suddiviso in zone di influenza tra le forze vincitrici ossia l'Italia, la Germania e la Bulgaria. Come mostra la cartina qui a fianco:"}
{"id": "328968", "revid": "125163242", "url": "https://it.wikipedia.org/wiki?curid=328968", "title": "Maria Teresa Ruta", "text": "Biografia.\nNata a Torino, da pap\u00e0 Giovanni, di origine siciliana, e da mamma Rosella, nata a Taurianova (RC) il 26 marzo 1940, \u00e8 altres\u00ec nipote (da parte di padre) dell'omonima annunciatrice e conduttrice attiva negli anni cinquanta. Da bambina, crebbe nel quartiere Borgo San Paolo di Torino, in un caseggiato davanti al centro sportivo calcistico della Lancia (oggi chiamato \"Robilant\"); nella stessa citt\u00e0, studia fino alle scuole superiori, tuttavia gi\u00e0 nel 1976 entra nello spettacolo lavorando presso GRP Televisione, partecipando al concorso di bellezza Miss Muretto di Alassio, in Liguria, risultando vincitrice.\nL'anno dopo si divide tra Torino e Roma, dove inizia a fare dei provini, e dove subir\u00e0 un tentativo di stupro a Trastevere il pomeriggio del 14 agosto 1977. Nel 1978, comincia a recitare in teatro nella compagnia torinese di Carlo Campanini, alternando con il lavoro di fotomodella, comparsa e controfigura cinematografica a Roma.\nCarriera.\nSeguono quindi le prime apparizioni come soubrette in variet\u00e0 televisivi della Rai come \"Signorine grandi firme,\" accanto a Carmen Russo, e le prime esperienze come presentatrice nel 1984 con la trasmissione sportiva \"Caccia al 13\" in onda su Rete 4 (appena acquistata dal gruppo Fininvest), grazie alla quale si aggiudica il primo Telegatto.\nDal 1986 al 1991 affianca Sandro Ciotti (che simpaticamente la annunciava come \"Il sorriso che non conosce confini\"), nella conduzione della \"Domenica Sportiva\", come giornalista sportiva. La trasmissione vinse ben 4 telegatti. Nel 1991 passa anche alla trasmissione sportiva \"Il Processo del Luned\u00ec\", come inviata.\nIn questo periodo, conduce con Cino Tortorella sei edizioni dello \"Zecchino d'Oro\" (dal 1989 al 1994) e, nel 1988, il contenitore estivo del mezzogiorno di Rai 1 \"Porto Matto\". Nell'autunno del 1989 conduce il gioco della tombola all'interno della trasmissione di Rai 1 \"Italia Mia\".\nAll'inizio di questo decennio, abbandona progressivamente la carriera di giornalista sportiva per dedicarsi maggiormente a programmi di intrattenimento, come \"Giochi senza frontiere\", che conduce nelle edizioni del 1992 e del 1993 (in coppia con Ettore Andenna), in quella del 1997 (che present\u00f2 invece da sola, pur affiancata nei collegamenti esterni da Antonello Dose e Marco Presta), e nella versione invernale \"Questa pazza pazza neve\" nel 1992, di nuovo in coppia con Andenna.\nNella stagione 1993-94 presenta il programma per ragazzi di Rai 1 \"Uno per tutti\". Nel 1994 inoltre conduce \"Uno Mattina Estate\", accanto al marito Amedeo Goria (la coppia presenter\u00e0 il programma anche l'anno successivo). Tra il 1995 e il 1996 conduce due edizioni di \"Sala giochi\" (nella seconda edizione s'intitoler\u00e0 \"Pronto? Sala giochi\"), programma di giochi telefonici del primo pomeriggio di Rai 1 grazie al quale aumenta di molto la sua popolarit\u00e0. Dal settembre al dicembre 1996 conduce \"Unomattina\" assieme a Ludovico Di Meo.\nPassata nuovamente a Mediaset nell'autunno 1997, ha condotto su Canale 5 la trasmissione di cucina e benessere \"Vivere bene\" nelle stagioni 1997-98 e 1998-99 (in quest'ultima con il titolo \"Vivere bene - Salute\"). Nella stagione 1999-2000, sempre su Canale 5, \u00e8 alla guida del talk show del mezzogiorno \"A tu per tu\", condotto inizialmente insieme ad Antonella Clerici e in seguito insieme a Gianfranco Funari venendo relegata al ruolo di semplice opinionista; il programma per\u00f2 non ha successo e viene cancellato dopo una sola stagione.\nDal settembre 2000 all'aprile 2001 sostituisce Iva Zanicchi e conduce su Rete 4 l'ultima edizione di \"Ok, il prezzo \u00e8 giusto!\". Nella stagione 2001-2002 conduce il programma per ragazzi \"Bravo Bravissimo club\", in onda il sabato pomeriggio su Rete 4, sostituendo Mauro Serio. Nella prima met\u00e0 degli anni 2000 ha anche partecipato alla soap opera \"Un posto al sole\", interpretando s\u00e9 stessa, e condotto programmi di medicina su Odeon TV (\"TG Salute\") e calcistici (la domenica pomeriggio sull'emittente pugliese Telenorba).\nNella stagione 2002-2003 torna in Rai, diventando una delle inviate della trasmissione domenicale di Rai 2 \"Quelli che... il calcio\", e affiancando Carlo Nesti per le partite del Torino (squadra di cui \u00e8 tifosa); nell'estate 2003 ha condotto nuovamente \"Unomattina Estate\" (ma solo nelle puntate del sabato e della domenica) accanto all'ex-marito Amedeo Goria e a Caterina Balivo.\nNell'autunno successivo partecipa come concorrente alla prima edizione del reality show di successo \"L'isola dei famosi\" su Rai 2, condotto da Simona Ventura, venendo eliminata nel corso della sesta puntata con il 72% dei voti. Nell'estate 2004 presenta su Rai 2 il talk-show pomeridiano \"Estate sul 2\", versione estiva de \"L'Italia sul 2\", accanto alla giornalista Monica Rubele. Negli anni successivi \u00e8 apparsa in alcune televendite, ha diretto un corso di conduzione televisiva ed \u00e8 stata molto spesso ospite in varie trasmissioni televisive in veste d'opinionista.\nDal 26 agosto 2012 passa al canale del digitale terrestre Vero Capri, chiamata a condurre, insieme ai gi\u00e0 presenti Marco Columbro, Corrado Tedeschi, Marisa Laurito, Laura Freddi e Margherita Zanatta (a cui poi si sono aggiunti anche Zuzzurro e Gaspare e Alba Parietti), e sotto la direzione artistica di Maurizio Costanzo, i talk-show \"Chiacchiere\", \"Storie\", \"Benessere\", \"Consigli\", \"Casa\", \"Salute\", \"Trucco e Bellezza\", \"Moda\", \"Viaggi\", \"Cucina\" e \"Hobby\"; il 3 settembre 2013 termina questa esperienza.\nNel dicembre 2014 partecipa come concorrente VIP al lancio del quiz televisivo di Pupo \"Una canzone per 100.000\", sul nuovo canale Agon Channel. Nel settembre 2016 viene eletta presidente di giuria alla prima edizione di Sanremo Newtalent, diventandone poi la madrina.\nNell'autunno 2018 partecipa come concorrente, in coppia con Patrizia Rossetti, con cui forma la squadra de \"Le signore della TV\", all'adventure-game di Rai 2 \"Pechino Express\", risultando vincitrice dell'edizione, arrivando in finale insieme alla coppia de \"Le mannequin\" formata da Linda Morselli e Rachele Fogar (coppia che aveva salvato \"Le signore della TV\" in semifinale) e de \"Gli Scoppiati\" formata da Fabrizio Colica e Tommy Kuti.\nDal 2019 \u00e8 nel cast del programma quotidiano di Rai 2 \"Detto fatto\", condotto da Bianca Guaccero.\nDal 2019 \u00e8 ospite ed opinionista ricorrente a \"Pomeriggio Cinque\", in onda su Canale 5; a fine 2019 prende parte, sempre come opinionista ricorrente, a \"Live - Non \u00e8 la D'Urso\", anche esso in onda su Canale 5.\nDa settembre 2020 prende parte come concorrente alla quinta edizione del \"Grande Fratello VIP\", condotta da Alfonso Signorini, dove inizialmente partecipa in coppia con la figlia Guenda Goria, e successivamente come concorrente singolo, venendo eliminata nel corso della puntata di venerd\u00ec 12 febbraio 2021.\nMaria Teresa Ruta fu anche attrice cinematografica (anche se solo in piccoli ruoli) in un paio di film del filone della commedia sexy tra la fine degli anni settanta e i primi anni ottanta mentre in televisione recit\u00f2 in \"Giorno dopo giorno\", primo esperimento italiano di telenovela andato in onda nel 1982 su Rete 4 (all'epoca di propriet\u00e0 del gruppo Mondadori e non ancora appartenente a Fininvest), in cui recit\u00f2 anche Barbara D'Urso; prese parte anche ad alcuni spettacoli teatrali, lavorando con Erminio Macario ed Ugo Gregoretti.\nCome altri personaggi televisivi, la Ruta ha inoltre inciso, negli anni ottanta, qualche singolo su 45 giri. Nel 2003 ha duettato con Nilla Pizzi nelle canzoni \"L'altra met\u00e0 dell'uomo\" e \"Ambarab\u00e0\" (quest'ultima cover italiana del tormentone estivo spagnolo del 2002 \"Aserej\u00e9\"), contenute all'interno dell'album della cantante emiliana \"Insieme si canta meglio\". Dal 2017 \u00e8 una delle giurate di qualit\u00e0 del contest canoro nazionale Sanremo Newtalent al fianco del patron Devis Paganelli e del maestro Vince Tempera, La Ruta \u00e8 inoltre solita esibirsi dal vivo insieme a una band denominata \"Las Margaritas\", insieme alla quale ha anche pubblicato il singolo inedito \"Io ero qui.\"\nNel 2015 si candida al Consiglio comunale di Luino (Varese) con la lista civica \"La Grande Luino\", di area Forza Italia, ottenendo 37 preferenze, non venendo quindi eletta.\nVita privata.\nNel 1987 ha sposato il giornalista sportivo e conduttore Amedeo Goria. Dal matrimonio sono nati due figli: Guenda (1988), e Gianamedeo (1992). La Ruta e Goria si sono poi separati nel 1999 e hanno divorziato nel 2004. Dal gennaio 2006 \u00e8 legata sentimentalmente al produttore discografico Roberto Zappulla, fratello del cantante neomelodico Carmelo Zappulla, con cui si \u00e8 poi sposata nel 2015.\nNel 2012 Maria Teresa Ruta ha dichiarato di soffrire di una lieve forma di dislessia.\n\u00c8 inoltre ricordata per essere stata la prima giornalista sportiva donna ad aver intervistato Diego Armando Maradona, nel 1986, quando il calciatore si trovava in forza al Napoli."}
{"id": "328970", "revid": "125342636", "url": "https://it.wikipedia.org/wiki?curid=328970", "title": "Mediatore europeo", "text": "La figura del mediatore europeo \u00e8 stata istituita dal Trattato sull\u2019Unione europea (Maastricht, 1992) e ha sede a Strasburgo.\nSecondo l'art.228 T.F.U.E (Trattato sul Funzionamento dell'Unione Europea) il mediatore europeo, eletto dal Parlamento europeo per la durata della legislatura con mandato rinnovabile, \u00e8 una carica istituzionale europea abilitata a ricevere le denunce di qualsiasi cittadino dell'Unione o di qualsiasi persona fisica o giuridica che risieda o abbia la sede sociale in uno Stato membro, riguardanti casi di cattiva amministrazione nell'azione delle istituzioni, degli organi e degli organismi dell'Unione Europea. Il Mediatore europeo agisce in completa indipendenza da ogni potere, ivi compreso dal Parlamento Europeo. Non pu\u00f2 infatti essere rimosso dall'incarico da parte del Parlamento: sempre secondo l'art.228, par. 2, 2 comma, del Trattato sul Funzionamento dell'Unione Europea, il Parlamento pu\u00f2 solo presentare un ricorso alla Corte di giustizia con cui chiede di rendere dimissionario il mediatore, ma spetta appunto alla sola Corte decidere.\nLa sua figura corrisponde a quella dell\"'Ombudsman\" della tradizione scandinava che in Italia corrisponde al difensore civico.\nQualsiasi cittadino dell'Unione, o qualsiasi ente, organizzazione, persona fisica o giuridica che risieda o abbia la sede in uno Stato membro, pu\u00f2 rivolgersi a questa figura per denunciare casi di cattiva amministrazione nell\u00b4azione delle istituzioni, degli organi o degli organismi dell'Unione, ad eccezione della Corte di giustizia e del Tribunale di primo grado nell'esercizio della funzione giurisdizionale. Il Mediatore europeo potr\u00e0 in questi casi rinviare al Tribunale di primo grado o alla Corte di giustizia, a seconda dei casi. Non rientrano, invece, nelle competenze del Mediatore europeo i casi riguardanti le amministrazioni nazionali, regionali o locali, sebbene le denunce si riferiscano a presunte violazioni del diritto comunitario.\nL'art. 195 esclude che l'iniziativa possa essere portata avanti contro gli Stati membri per i loro comportamenti abusivi.\nIl Mediatore europeo svolge le indagini che ritiene opportune e, in caso di esito positivo, avverte l'autorit\u00e0 interessata. \nQuesta deve presentare il proprio punto di vista entro tre mesi dal rapporto e, alla fine della procedura, il Mediatore presenta la propria relazione al Parlamento europeo informando il denunciante dell'esito delle indagini.\nLista dei mediatori europei.\nIl primo Ombudsman \u00e8 stato il finlandese Jacob S\u00f6derman dal 1995 al 2003. Gli \u00e8 succeduto il greco Nikiforos Diamandouros. Nel 2013 il dimissionario Diamandouros lascia il posto alla prima donna a ricoprire questa carica: l'irlandese Emily O'Reilly, eletta il 3 luglio 2013, ha preso funzione come Mediatrice europea il 1\u00ba ottobre 2013. Il suo mandato \u00e8 scaduto al termine della legislatura del Parlamento europeo nel 2014. Il nuovo Parlamento ha rieletto la O'Reilly per un secondo mandato quinquennale."}
{"id": "328973", "revid": "21079", "url": "https://it.wikipedia.org/wiki?curid=328973", "title": "Generatore (teoria dei gruppi)", "text": ""}
{"id": "328974", "revid": "287204", "url": "https://it.wikipedia.org/wiki?curid=328974", "title": "Viry-Chatillon", "text": ""}
{"id": "328977", "revid": "122023631", "url": "https://it.wikipedia.org/wiki?curid=328977", "title": "Tour de France 1993", "text": "Il Tour de France 1993, ottantesima edizione della corsa, si svolse in ventuno tappe precedute da un prologo iniziale, dal 3 luglio al 25 luglio 1993, per un percorso totale di 3 714,3\u00a0km.\nFu vinto per la terza edizione di fila dal passista-cronoman spagnolo Miguel Indurain (al terzo podio assoluto nella Grand Boucle, essendoci sempre salito da vincente). \nSi tratt\u00f2 della sesta edizione della Grande Boucle vinta da un ciclista spagnolo.\nCon questo trionfo, il fuoriclasse navarro raggiunse, come numero di Tour vinti, dei campioni storici come Philippe Thys, Louison Bobet e Greg LeMond.\nEgli avrebbe poi ampiamente migliorato questo primato nei due anni successivi.\nNel 1993 Indurain aveva vinto anche il suo secondo Giro d'Italia consecutivo, compiendo cos\u00ec l'accoppiata Giro-Tour nello stesso anno (per la seconda volta, come nel 1992). Prima di Indurain cinque corridori erano riusciti a compiere l'accoppiata Giro-Tour: Fausto Coppi (due volte, nel 1949 e nel 1952); Jacques Anquetil (una volta, nel 1964); Eddy Merckx (tre volte, nel 1970, 1972 e 1974); Bernard Hinault (due volte, nel 1982 e nel 1985) e Stephen Roche (una volta, nel 1987). Dopo Indurain soltanto Marco Pantani (una volta, nel 1998) \u00e8 riuscito ad effettuare l'accoppiata Giro-Tour. \nTra tutti costoro, comunque, Indurain \u00e8 stato finora l'unico corridore della storia a fare l'accoppiata vincente Giro-Tour per due anni consecutivi.\nIndurain termin\u00f2 le sue fatiche sugli asfalti di Francia in 95h57'09\". \nSecondo nella graduatoria generale si piazz\u00f2 il passista-scalatore e cronoman svizzero Tony Rominger (all'unico podio della carriera al Tour). \nIl passista-scalatore polacco Zenon Jasku\u0142a si piazz\u00f2 al terzo posto della classifica generale (anche per lui questo sar\u00e0 l'unico podio ottenuto al Tour in carriera). Jasku\u0142a fu il primo ciclista est-europeo a salire sul podio di Parigi; egli inoltre risulta tuttora il solo polacco mai finito tra i primi tre della classifica generale della corsa a tappe francese.\nResoconto degli eventi.\nAl Tour de France 1993 parteciparono 180 corridori, dei quali 136 giunsero a Parigi. Le squadre partecipanti erano 6 italiane, 4 francesi, 4 spagnole, 2 olandesi, 1 belga, 1 tedesca, 1 statunitense e 1 con licenza di Andorra (la Festina-Lotus, che l'anno prima era registrata come spagnola e che successivamente diventer\u00e0 francese). I corridori partecipanti erano 39 francesi, 34 italiani, 24 spagnoli, 21 belgi, 15 olandesi, 8 tedeschi, 6 svizzeri, 5 danesi, 4 colombiani, 3 polacchi, 3 statunitensi, 3 britannici, 2 ucraini, 2 russi, 2 australiani, 1 irlandese, 1 slovacco, 1 venezuelano, 1 uzbeko, 1 estone, 1 kazako, 1 norvegese, 1 messicano, 1 canadese.\nIl Tour part\u00ec a Puy du Fou e termin\u00f2 come di consueto agli Champs-\u00c9lys\u00e9es. L'atleta della Banesto Indurain domin\u00f2 la corsa fin dal prologo. Lo svizzero Tony Rominger cerc\u00f2 comunque di tenergli testa, vincendo due tappe consecutive sulle Alpi e l'ultima cronometro. Sul ritardo di Rominger, pi\u00f9 che le sue prestazioni individuali dello stesso spessore di quelle del navarro, pes\u00f2 soprattutto il ritardo del suo team nella cronosquadre. \nSu un totale di ventuno prove (considerando come unit\u00e0 anche il cronoprologo) Indurain tenne la maglia gialla al termine di quattordici frazioni.\nLo statunitense Lance Armstrong vinse a 22 anni una tappa a Verdun. Mario Cipollini vinse una tappa allo sprint e conquist\u00f2 la maglia gialla due volte.\nI due corridori che vinsero il maggior numero di frazioni (tre ciascuno) furono il velocista uzbeko Djamolidine Abdoujaparov e lo svizzero Tony Rominger, uomo di classifica che per\u00f2, in carriera, ebbe maggiori fortune alla Vuelta a Espana e al Giro d'Italia piuttosto che al Tour de France."}
{"id": "328979", "revid": "30610", "url": "https://it.wikipedia.org/wiki?curid=328979", "title": "Olivia Rosenthal", "text": "Biografia.\nHa pubblicato diversi romanzi e un'opera teatrale; attualmente ne sta scrivendo una seconda. La sua prima opera teatrale, \"Les f\u00e9lins m'aiment bien\" (2004), \u00e8 stata messa in scena a Saint-Denis, con la regia di Alain Ollivier.\nOlivia Rosenthal rivendica di scrivere per il teatro: \u00ab\"Ecrire pour le th\u00e9\u00e2tre me permet de modifier mon \u00e9criture, de m'extraire de mon cadre habituel et de sortir de ma solitude d'\u00e9crivain\"\u00bb (\"scrivere per il teatro mi permette di modificare la mia scrittura, di tirarmi fuori a fatica dalla mia cornice abituale e di uscire dalla mia solitudine di scrittrice\") (\"Le Monde\" del 30 dicembre 2004). &lt;br&gt;\nL'intrusione di una romanziera nella sfera teatrale ha provocato dei dibattiti burrascosi sulla stampa. Alcuni sono stati totalmente ostili al fatto che una romanziera contemporanea potesse scrivere per il teatro (\"Le Monde\", \"Le Figaro\", \"France-Inter\"); altri hanno sostenuto questa felice incursione di Olivia Rosenthal sul palcoscenico (\"La Quinzaine litt\u00e9raire\", \"L'Humanit\u00e9\", \"Lib\u00e9ration\", \"T\u00e9l\u00e9rama\").\nOlivia Rosenthal \u00e8 una professoressa universitaria, specializzata nella letteratura del XVI secolo.\nTemi.\nIn \"Le Monde\" del 30 dicembre 2004 Olivia Rosenthal si definisce come \u00ab\"non croyante, non pratiquante, mais...\"\u00bb (\"non credente, non praticante, ma...\"), e aggiunge: \u00ab\"Je ne me reconnais pas dans les discours communautaires, mais je ne peux pas dire que je n'appartiens pas \u00e0 cette communaut\u00e9\"\u00bb (\"non mi riconosco nei discorsi comunitari, ma non posso dire di non appartenere a questa comunit\u00e0\"). &lt;br&gt;\nI suoi scritti (\"Les f\u00e9lins m'aiment bien\" e \"Les aventures de J.H. Le S\u00e9mite\") girano molto intorno a queste questioni del rapporto con la comunit\u00e0."}
{"id": "328980", "revid": "122320487", "url": "https://it.wikipedia.org/wiki?curid=328980", "title": "Cerimonia di chiusura dei XX Giochi olimpici invernali", "text": "La cerimonia di chiusura dei XX Giochi olimpici invernali si \u00e8 tenuta il 26 febbraio 2006 alle ore 20:00 CET (19:00 UTC) presso lo Stadio Olimpico di Torino, ottenendo circa 800 milioni di contatti televisivi (vincendo la serata televisiva italiana).\nProgramma.\nL'evento, promosso dal Comitato Organizzatore Toroc, \u00e8 stato ideato e prodotto da K2006 (K-events Filmmaster Group). Il produttore Esecutivo e Direttore Artistico \u00e8 Marco Balich, Responsabile dei Contenuti Alfredo Accatino, autore e regia Daniele Finzi Pasca, Art Direction Lida Castelli. Produttore Associato Ric Birch.\nPer la produzione della Cerimonia l'organizzazione si \u00e8 avvalsa di una struttura di 230 persone di produzione, 4000 volontari, 300 persone di cast coordinata da Marco Astarita.\nIl tema scelto per lo spettacolo \u00e8 stato il Carnevale italiano, i cui festeggiamenti coincidevano, nel calendario del 2006, con gli ultimi giorni dei Giochi Olimpici. Agli spettatori e agli atleti \u00e8 stato fornito un'audience kit contenente mascherine da indossare sul viso, luci, un poncho bianco, che ha uniformato tutti gli spettatori.\nNei vari quadri della coreografia sono stati presentati costumi ispirati ai film di Federico Fellini, i carri del Carnevale di Viareggio, le maschere tipiche come Arlecchino e Pulcinella a bordo di Vespe e Fiat 500. Costumi di Giovanna Buzzi.\nLe musiche originali sono state composte, arrangiate ed orchestrate da Michele Centonze in collaborazione con Stefano Nanni, Alessandro Magri, Giuseppe Gambino, Serenella Occhipinti e Maria Bonzanigo.\nCome avvenuto alle Olimpiadi estive di Atene 2004, in cui vennero consegnate le medaglie della maratona maschile, anche nella cerimonia di chiusura di Torino \u00e8 stata inserita anche l'ultima premiazione dei Giochi: in questo caso sono stati premiati i primi tre classificati nella 50\u00a0km di sci di fondo a tecnica libera che si era svolta nella mattinata. L'oro \u00e8 andato all'italiano Giorgio Di Centa, l'argento al russo Evgenij Dement'ev e il bronzo all'austriaco Michail Botvinov. Le medaglie non sono state consegnate dal presidente del CIO Jacques Rogge, come era inizialmente previsto dal protocollo, bens\u00ec da Manuela Di Centa, membro del CIO e sorella del neo-campione olimpico, accompagnata da Gianfranco Kaspar, presidente della Federazione Internazionale Sci (FIS) e anch'egli membro del CIO. L'inno nazionale quindi ha suonato 2 volte, prima per la premiazione, con la versione cantata durante la cerimonia di apertura da Eleonora Benetti, una bambina di 9 anni vestita del tricolore (come all'apertura), e da un coro di 24 sportivi italiani, e in seguito in una pi\u00f9 semplice versione strumentale.\nLa serata \u00e8 proseguita con gli elementi tradizionali e protocollari della cerimonia di chiusura: la sfilata delle bandiere delle nazioni partecipanti che ha preceduto l'ingresso informale degli atleti, i discorsi conclusivi e di ringraziamento del presidente del Comitato Organizzatore e del presidente del CIO, il passaggio di consegne da Torino a Vancouver, la citt\u00e0 canadese che avrebbe ospitato i XXI Giochi olimpici invernali.\nLa bandiera olimpica \u00e8 stata portata in scena da 8 grandi campioni del passato: Nino Benvenuti, medaglia d'oro alle Olimpiadi di Roma del 1960; Klaus Dibiasi, 3 medaglie olimpiche (argento 1964, oro nei tuffi 1968 e 1972), il calciatore Gianluca Vialli; la campionessa di atletica Sara Simeoni, medaglia d'oro nel 1980 a Mosca; Gustav Th\u00f6ni, due medaglie, oro e argento, alle olimpiadi invernali del 1972 a Sapporo; la nuotatrice Novella Calligaris, prima italiana a conquistare il podio olimpico nel nuoto (un argento e due bronzi nel 1972); lo sprinter Livio Berruti, oro nei 200 metri alle Olimpiadi 1960 di Roma; il ciclista Mario Cipollini, campione del mondo di ciclismo.\nLo spegnimento del braciere olimpico \u00e8 stato effettuato da parte di Isolde Kostner, cugina della portabandiera dell'Italia Carolina, entrata in scena insieme ad altre 400 spose.\nNel segmento dedicato al Canada, \u00e8 stato costruito \"Ilaanaq\", il simbolo scelto come logo di Vancouver 2010. \"Ilaanaq\" \u00e8 un termine della lingua inuktitut parlata dagli Inuit che significa \"amico\", e rappresenta un \"inukshuk\", una figura formata da sassi impilati usata per segnalare una direzione o come pietra miliare dalle popolazioni del Canada artico (analogo all'ometto utilizzato dagli escursionisti e dagli alpinisti). L\"inukshuk\" olimpico \u00e8 formato da cinque parti, tante quanti sono i cinque cerchi olimpici, di cui riprende anche i colori: la testa \u00e8 verde, la linea delle braccia \u00e8 nera, il tronco \u00e8 blu, la gamba sinistra \u00e8 rossa mentre la destra \u00e8 gialla.\nNel corso della serata, che si \u00e8 conclusa con uno straordinario spettacolo di fiamme ed effetti pirotecnici, si sono esibiti i cantanti italiani Andrea Bocelli e Elisa, la canadese Avril Lavigne nel quadro dedicato al paese sede dei prossimi Giochi, e Ricky Martin.\nGli stessi autori delle Cerimonie, vestiti da guardie svizzere o venditori di fiori sono scesi in scena, concludendo lo spettacolo.\nPersonalit\u00e0 presenti.\nOltre a molte cariche pubbliche cittadine e nazionali e ai membri del CIO, erano presenti alla cerimonia:"}
{"id": "328981", "revid": "112952082", "url": "https://it.wikipedia.org/wiki?curid=328981", "title": "Les f\u00e9lins m'aiment bien", "text": "Les f\u00e9lins m'aiment bien \u00e8 un'opera teatrale di Olivia Rosenthal, che \u00e8 stata pubblicata nel 2004. La sua rappresentazione ha avuto luogo nel gennaio 2005 al teatro G\u00e9rard Philipe di Saint-Denis, con la regia di Alain Ollivier.\nL'opera.\nQuest'opera evoca la questione dell'animalit\u00e0 nell'uomo, del rinchiudere, della divorazione amorosa. Pone anche il problema del sapere ci\u00f2 che accade quando non ci sono pi\u00f9 leggi, quando ci si rinchiude nella propria comunit\u00e0 lontano dalla societ\u00e0.\nDue coppie, C\u00e9r\u00e8s e Roland, Marianne e Balthazar, sono isolate, lontano dal mondo, in un castello. Si parla di un puma che non bisogna lasciare andare, e d'una bestialit\u00e0 che pu\u00f2 vincere tutto si non le si mettondo dei freni.\nAl momento della messa in scena, i due ruoli principali erano tenuti da Val\u00e9rie Crunchant (C\u00e9r\u00e8s), e Florence Payros (Marianne). Da ricordare particolarmente \u00e8 il faccia a faccia di un erotismo scoppiettante tra C\u00e9r\u00e8s (Val\u00e9rie Crunchant) e il suo amante Roland (R\u00e9gis Lux), camuffato da orso. Questa scena, secondo il quotidiano \"Lib\u00e9ration\", \u00e8 una strizzatina d'occhio al film di Jean Renoir \"La regola del gioco\".\nIl resto della distribuzione dei ruoli in \"Les f\u00e9lins m'aiment bien\" era il seguente: Balthazar era interpretato da Thomas Durand, Alix da Irina Solano e Nestor da Bruno Sermonne.\nAnalisi.\nUn'analisi dell'opera \"Les f\u00e9lins m'aiment bien\" si trova in \"La Quinzaine Litt\u00e9raire\" dal 16 al 31 gennaio 2005 sotto il titolo \"C\u00e9r\u00e8s et l'ours\".\nPer i temi abbordati: la sessualit\u00e0, l'animalit\u00e0, l'assenza di legge, la chiusura comunitaria; per il modo di parlarne in una lingua chiara, precia e rigorosa, \"Les f\u00e9lins m'aiment bien\" inaugura una nuova forma di scrittura drammatica per il XXI secolo.\nNel quotidiano \"Lib\u00e9ration\" del 27 gennaio 2005 Olivia Rosenthal evoca cos\u00ec la sua opera:"}
{"id": "329014", "revid": "466539", "url": "https://it.wikipedia.org/wiki?curid=329014", "title": "Elsa Martinelli", "text": "Biografia.\nNata a Grosseto, si trasfer\u00ec presto con la famiglia nella capitale. Accompagnando la sorella pi\u00f9 grande che lavorava come sarta, venne notata dallo stilista Vincenzo Ferdinandi che la fece esordire giovanissima su una passerella di alta moda. Molto apprezzata dallo stilista Roberto Capucci, venne da lui lanciata nel mondo del jet-set, divenendo un'indossatrice e fotomodella conosciuta in tutto il mondo. Negli anni cinquanta - appena ventenne - approd\u00f2 a Hollywood per la prima volta con il film western \"Il cacciatore di indiani\" (1956) di Andr\u00e9 De Toth, accanto a Kirk Douglas, che la scelse personalmente dopo aver visto una sua foto su una rivista americana. Venne apprezzata subito anche dalla critica, grazie all'interpretazione nel film \"Donatella\" (1956) di Mario Monicelli. che la port\u00f2 a vincere a soli ventuno anni l'Orso d'Argento per la migliore attrice al Festival di Berlino nel 1956.\nDiventando negli anni un'icona di eleganza e di stile, lavor\u00f2 con molti grandi registi in Italia, dove si fece notare nell'amaro \"La notte brava\" (1959), diretto da Mauro Bolognini e sceneggiato da Pier Paolo Pasolini, ma anche in Francia dove fu protagonista di \"Il sangue e la rosa\" (1960) di Roger Vadim e negli Stati Uniti d'America, essendo infatti una delle non molte attrici italiane ad aver lavorato con successo anche a Hollywood. Apparve al fianco di John Wayne in \"Hatari!\" (1962) di Howard Hawks, e accanto ad Anthony Perkins in \"Il processo\" (1962) diretto e sceneggiato da Orson Welles sulla base dell'omonimo romanzo di Franz Kafka.\nAffianc\u00f2 altri attori famosi, come Charlton Heston in \"Pranzo di Pasqua\" (1962) di Melville Shavelson, Robert Mitchum in \"Il grande safari\" (1963) di Phil Karlson, Elizabeth Taylor e Richard Burton in \"International Hotel\" (1963) di Anthony Asquith, Marcello Mastroianni e Ursula Andress in \"La decima vittima\" (1965) di Elio Petri. Negli anni successivi si distinse per le sue partecipazioni anche in \"Come imparai ad amare le donne\" (1966) di Luciano Salce, \"Sette volte donna\" (1967) di Vittorio De Sica e \"L'amica\" (1969) di Alberto Lattuada.\nDal 1970 cominci\u00f2 a diradare l'attivit\u00e0 cinematografica, dedicandosi maggiormente alla televisione - soprattutto in miniserie e telefilm di produzione italiana ed europea, presentando il Festival di Sanremo 1971 accanto a Carlo Giuffr\u00e9 - e posando nuda per l'edizione italiana di \"Playboy\". Nel 1995 la casa editrice Rusconi pubblic\u00f2 la sua autobiografia \"Sono come sono. Dalla dolce vita e ritorno\". Dopo una lunga malattia, mor\u00ec a Roma nella sua casa di via Flaminia l'8 luglio 2017. La camera ardente \u00e8 stata allestita il 10 luglio presso la Casa del Cinema nei giardini di Villa Borghese, mentre i funerali si sono celebrati il giorno seguente presso la Basilica di Santa Maria del Popolo.\nNella cultura di massa.\nViene ironicamente citata nel brano \"Jet Set\" da Rino Gaetano, contenuto nel suo ultimo album \"E io ci sto\" (1980).\nVita privata.\nSposata nel 1957 con il conte Franco Mancinelli Scotti di San Vito, ha avuto una figlia, Cristiana, nata nel 1958 e divenuta attrice. Nel 1968 si \u00e8 risposata con il fotografo e designer Willy Rizzo, divorziando nel 1978.\nFilmografia.\nTelevisione.\nPartecip\u00f2 alla rubrica pubblicitaria televisiva \"Carosello\" pubblicizzando nel 1960, con Toni Ucci, le polveri frizzanti da tavola Alberoni e nel 1968, insieme a Tot\u00f2 Ruta, Felice Don\u00e0 delle Trezze e Umberto Domina, le confezioni maschili della San Remo."}
{"id": "329015", "revid": "767487", "url": "https://it.wikipedia.org/wiki?curid=329015", "title": "Eriez", "text": "Gli Eriez (chiamati anche Erie o Nation du Chat) furono un gruppo di nativi americani, imparentati con gli irochesi, che vivevano dalla preistoria in una zona compresa fra la parte occidentale dell'attuale stato di New York all'Ohio settentrionale, sulla sponda meridionale del lago Erie. Vennero alla fine distrutti dagli Irochesi, che adottarono alcuni dei sopravvissuti all'interno del loro gruppo, mentre il resto venne principalmente assorbiti nella trib\u00f9 dei Seneca.\nIl nome \u00e8 una abbreviazione di \"Erielhonan\", che significa \"coda lunga\". Gli Eriez erano chiamati anche \"\"popolo del gatto\" o \"popolo del procione\". Vivevano in case lunghe abitate da pi\u00f9 famiglie in villaggi circondati da palizzate; coltivavano le \"Tre Sorelle\", mais, fagioli, e zucche, durante la stagione calda. D'inverno i membri della trib\u00f9 vivevano del raccolto e della caccia di animali.\nCommercio di pellicce e guerre irochesi.\nNella competizione per il commercio delle pellicce, gli Eriez si inimicarono le trib\u00f9 circostanti sconfinando nei loro territori per cacciare. Provocarono anche i loro vicini nord-orientali, la Lega degli Irochesi, accettando profughi dai villaggi degli Uroni che erano stati distrutti dagli Irochesi. Anche se pare che usassero frecce avvelenate, unica fra le trib\u00f9 dell'America del nord a farlo, gli Eriez erano svantaggiati negli scontri armati in quanto avevano poche armi da fuoco. A partire dalla met\u00e0 del XVI secolo, gli Eriez combatterono contro gli Irochesi. Al termine del conflitto, noto come guerre franco-irochesi, la trib\u00f9 scomparve e rimasero solo alcuni gruppi isolati che successivamente furono assorbiti negli Irochesi. Si dice anche che alcuni Eriez siano fuggiti in Carolina. In altre trib\u00f9, specialmente tra i Seneca che vivono nell'Oklahoma, si possono trovare persone che sostengono di discendere dai superstiti del popolo Erielhonan.\nContatti con gli europei.\nGli Eriez ebbero pochi contatti con gli europei. Solo i commercianti di pellicce olandesi di Fort Orange, l'odierna Albany e, durante le guerre Franco-Irochesi, i missionari gesuiti canadesi, ebbero contatti con loro. Il poco che conosciamo sugli Eriez deriva da leggende, reperti archeologici e raffronti con altri popoli irochesi."}
{"id": "329016", "revid": "14365", "url": "https://it.wikipedia.org/wiki?curid=329016", "title": "Corporate finance", "text": ""}
{"id": "329019", "revid": "1718925", "url": "https://it.wikipedia.org/wiki?curid=329019", "title": "A volte ritornano", "text": "A volte ritornano \u00e8 la prima raccolta di racconti di Stephen King. La maggior parte delle storie brevi pi\u00f9 vecchie di King \u00e8 stata inclusa in questa collezione.\nIl libro-raccolta.\nLa raccolta fu pubblicata nel 1978 sulla scia di \"Shining\" e fu il quinto libro pubblicato da King (incluso \"Ossessione\" edito con lo pseudonimo Richard Bachman). La maggior parte delle storie apparvero sulla rivista \"Cavalier\" tra il 1970 e il 1975, altre furono pubblicate originariamente su \"Penthouse\", \"Cosmopolitan\", \"Gallery\" e \"Maine Magazine\". I racconti \"Jerusalem's Lot\", \"Quitters, Inc.\", \"L'ultimo piolo\" e \"La donna nella stanza\" apparvero come inediti in questo libro.\nL'introduzione fu scritta da uno degli autori preferiti di King, John D. MacDonald.\n\"A volte ritornano\" \u00e8 anche il primo libro in cui King scrive una prefazione, nella quale si presenta velocemente e si rivolge direttamente al lettore: \u00abParliamo, io e te. Parliamo della paura\u00bb. Il registro amichevole e colloquiale in cui \u00e8 scritta la prefazione diventer\u00e0 una caratteristica distintiva dello stile di King, specialmente nelle raccolte di racconti e nei due saggi. King conclude la prefazione con un \"invito\" che diventer\u00e0 familiare ai suoi lettori pi\u00f9 fedeli: \u00ab... \u00e8 ancora buio e sta piovendo... C'\u00e8 qualcosa che ti voglio mostrare, qualcosa che voglio che tu tocchi. \u00c8 una stanza non lontano da qui, infatti, \u00e8 vicina quanto la prossima pagina. Partiamo?\u00bb\nI racconti contenuti.\n\"Jerusalem's Lot\".\nIl racconto \u00e8 ambientato nell'immaginaria citt\u00e0 di Preacher's Corners, Massachusetts, nel 1850, e viene narrato attraverso una serie di lettere e diari. La storia \u00e8 una specie d'introduzione al romanzo \"Le notti di Salem\", per quanto incentrata non sui vampiri, ma su entit\u00e0 mostruose e sinistri culti ispirati alle opere di Howard Phillips Lovecraft. In questo omaggio all'autore di Providence, King ne imita anche lo stile.\nNell'ambito dell'omaggio letterario a Lovecraft - scrittore di cui King \u00e8 un grande ammiratore - rientrano anche, per esempio, le tematiche delle colpe ataviche e dell'impossibilit\u00e0 di sfuggire al destino, la menzione dei \"caprimulghi\" come uccelli correlati al soprannaturale, e l'immaginario grimorio \"De Vermis Mysteriis\", creato da Robert Bloch - il titolo latino fu per\u00f2 suggerito a Bloch proprio da Lovecraft - e poi incorporato dallo stesso autore di Providence nei suoi racconti.\nLa storia si apre con l'arrivo di Charles Boone e del suo domestico Calvin McCann a Chapelwaite, dove i due si sono appena trasferiti in una vecchia casa di propriet\u00e0 del cugino di Charles, Stephen. Stephen lascia la propriet\u00e0 a Charles in apparente buono stato, tentando di riparare una vecchia crepa tra i due lati della famiglia. Durante una commissione, Calvin scopre che molti in citt\u00e0 li credono pazzi per essersi trasferiti in quel posto. La casa si dice maledetta, con una strana storia di eventi raccapriccianti, e rumori strani all'interno dei muri (che Charles attribuisce ai topi).\nIn uno scomparto nascosto della libreria, Calvin scopre una vecchia mappa di una vicina citt\u00e0 deserta chiamata Jerusalem's Lot, un'area misteriosa che gli abitanti evitano. Segnata sulla mappa c'\u00e8 una chiesa, con l'etichetta \"il verme che corrompe\". La curiosit\u00e0 \u00e8 tanta, e Charles e Calvin decidono di esplorarne i resti. Trovano il villaggio in uno stato disastroso, ed \u00e8 chiaro che nessuno vi ha messo piede dopo l'abbandono; niente saccheggiatori, ricercatori o bambini, ma neanche uccelli o ragni. La citt\u00e0 \u00e8 \"acida\" (concetto ripetuto da King nel successivo romanzo \"Pet Sematary\"). Non appena Charles e Calvin esplorano la chiesa, trovano un'immagine sacrilega della Madonna con Bambino e una croce rovesciata (croce di San Pietro). Sul pulpito trovano un libro scritto con rune druidiche e in latino, intitolato \"De Vermis Mysteriis\" (\"I misteri del verme\"). Quando Charles tocca il libro, la chiesa viene scossa e i due sentono qualcosa di gigante muoversi nel suolo, sotto di loro. Il demone li spaventa e fuggono dalla citt\u00e0.\nPi\u00f9 tardi, in citt\u00e0, Charles scopre che (come i suoi parenti prima di lui) \u00e8 temuto e maledetto da tutti, al punto da essere cacciato da una casa con pietre e armi. Charles si informa dalla ex-donna delle pulizie riguardo alle connessioni tra la sua casa e la cittadina di Jerusalem's Lot. La donna cita numerosi atti demoniaci accaduti dal momento in cui ha preso residenza a Chapelwaite, come un bimbo nato senza occhi. Gli consiglia di andarsene. Gli viene detto che la faida familiare fu causata da Robert Boone, il nonno di Charles, che tent\u00f2 di rubare il \"De Vermis Mysteriis\" al fratello Philip, probabilmente per distruggerlo. Racconta che Philip era un pastore fortemente attratto dall'occulto, cos\u00ec tanto che \"il segno del male era su di lui\". Il 31 ottobre 1789, Philip Boone spar\u00ec insieme alla popolazione di Jerusalem's Lot. Charles tenta di far passare tutto per superstizione, ma non riesce a dimenticare quello che ha visto nella chiesa della citt\u00e0 abbandonata.\nUn mattino, mentre Charles sta dormendo, Calvin scopre un diario nella biblioteca. Rompe il lucchetto ma scopre una scrittura cifrata. Prima di poterlo esaminare ulteriormente, Charles entra. Stanco dei rumori che arrivano dai muri, Charles chiede a Calvin di entrare con lui in cantina alla ricerca dei topi. Passano due giorni prima che Charles si sia ripreso abbastanza da descrivere quello che vi ha trovato: due suoi parenti morti gli sono apparsi, Marcella e Randolph Boone. Li riconosce subito come zombie.\n(Nonostante le parole che usa, non si fa cenno a vampirismo, ma semplicemente a vita dopo la morte). I due uomini fuggono e Calvin blocca immediatamente la porta che conduce al seminterrato.\nNel frattempo, mentre Charles si riprende, Calvin continua a cercare indizi. Alla fine scopre la chiave per la cifratura del diario. Con essa, riesce a interpretarlo e presenta le sue scoperte a Charles. Il diario contiene la storia di Jerusalems's Lot e la raccolta di avvenimenti che nel 1789 port\u00f2 al suo abbandono. La citt\u00e0 fu fondata da uno dei suoi progenitori, James Boon, capo di una setta di stregoni e incestuosi che si separ\u00f2 dai Puritani. Il libro spiega anche come, molti anni dopo, Philip e Robert Boone tornarono in quell'area, come Philip fu conquistato dal culto di Jerusalem's Lot, e come si impossess\u00f2 del \"De Vermis Mysteriis\". Philip impazz\u00ec e torment\u00f2 la citt\u00e0 di Preacher's Corners. Si dice che Philip Boone abbiano usato il libro per chiamare qualche forma di vita soprannaturale. Il diario termina qui.\nCharles \u00e8 tentato di tornare a Jerusalem's Lot, e mentre Calvin fa del suo meglio per evitarlo, lo accompagna al villaggio. Tornando alla chiesa, scoprono un agnello macellato sull'altare, proprio sopra il \"De Vermis Mysteriis\". Charles sposta l'agnello e prende il libro, con l'intenzione di distruggerlo, ma la chiesa si anima di spiriti maligni, inclusi quelli di James Boone e Philip. Charles viene posseduto e inizia a cantare, invocando il Verme. Calvin lo mette al tappeto, rischiarandogli la mente, e Charles tenta di dare fuoco al libro. Il verme gigante si libera, uccidendo Calvin, e se ne va. Prima che Charles possa recuperare il corpo dell'amico, James Boone emerge dal buco lasciato dal verme e Charles fugge dalla citt\u00e0.\nNella lettera finale, Charles annuncia la sua intenzione di suicidarsi, uccidendo cos\u00ec l'ultimo esponente della famiglia Boone e la sua connessione con Jerusalem's Lot. Il libro termina con una nota dell'editore che attribuisce le lettere di Charles (e la morte di Calvin McCann) a malattia mentale. Infine, l'editore fa notare che, in realt\u00e0, Charles non era l'ultimo discendente; un figlio illegittimo ancora esiste, l'editore stesso. Egli \u00e8 andato a vivere a Chapelwaite, sperando di ripulire il nome della famiglia, ed evidenzia che, almeno su una cosa, Charles aveva ragione: \"ci sono topi enormi nei muri\" (nell'originale inglese \"Rats in the walls\": ancora un omaggio a Lovecraft, che scrisse un racconto con questo titolo).\n\"Secondo turno di notte\".\nUn giovane vagabondo sta lavorando in uno stabilimento tessile in una decrepita cittadina del Maine quando il suo capo, un crudele datore di lavoro, lo recluta insieme ad altri per effettuare una grande impresa di pulizia. I sotterranei dello stabilimento sono stati abbandonati per decenni, e nel corso degli anni un insediamento di topi ne ha preso possesso. Non appena la ciurma avanza nei sotterranei, sono spaventati nello scoprire che anni di isolamento e buio hanno provocato mutamenti genetici: molti di loro sono cresciuti fino alle dimensioni di piccoli cani. Alcuni hanno sviluppato un elementare adattamento al volo. Dopo alcune discussioni il protagonista assieme al capo e a un altro lavorante riescono a raggiungere un ulteriore livello sotterraneo chiuso dall'interno, che nasconde qualcosa di cos\u00ec terrificante che gli uomini stentano a credere - un \"\u00fcberrat\" delle dimensioni di una mucca, senza occhi o gambe, con il solo compito di generare altri topi.\nNe fu tratta una versione cinematografica girata a Toronto.\n\"Risacca notturna\".\nQuesto racconto \u00e8 la base del futuro romanzo \"L'ombra dello scorpione\". Quando lo scrisse, King aveva solo diciannove anni e, per quanto sapesse che poteva diventare un romanzo, non si sentiva ancora pronto per scriverlo.\nNarra di una sera con un gruppo di ragazzi, sopravvissuti a un virus chiamato A6, o \"Captain Trips\", che ha sterminato la quasi totalit\u00e0 della popolazione. Viene fatto un riferimento a un precedente virus, A2, a cui i ragazzi sono sopravvissuti, convincendoli che sono immuni all'A6. Verso la fine della storia, alcuni di loro iniziano a mostrarne i sintomi, e si rendono conto che \u00e8 solo una questione di tempo prima della morte di tutti.\nIn questa storia si localizza l'origine del virus nel Sud-Est Asiatico, diversamente da quanto detto in \"L'ombra dello Scorpione\" che indicava la sorgente in California.\n\"Io sono la porta\".\nLa storia \u00e8 il resoconto di un astronauta che ha subito terribili mutazioni causate da un qualche mutagene alieno durante una spedizione su Venere. La mutazione si manifesta come numerosi occhi che coprono le sue mani. Questi occhi agiscono come \"porta\" per un'intelligenza aliena, permettendogli di vedere il nostro mondo che, come l'uomo percepisce, teme e odia.\nPresto, la presenza dell'alieno non sar\u00e0 solo in grado di vedere attraverso la porta, ma prende il controllo del corpo dell'uomo, usandolo per commettere terribili omicidi. In un disperato tentativo di mantenere la sua umanit\u00e0, s'incendia le mani con cherosene e le incenerisce, solo per scoprire che, una volta che la porta \u00e8 aperta, non pu\u00f2 essere chiusa cos\u00ec facilmente; ora gli occhi sono sul suo petto. Egli spera che l'alieno non si accorga di quello che sta facendo perch\u00e9 ha intenzione di spararsi alla testa per chiudere definitivamente quel varco extraterrestre.\n\"Il compressore\".\n\u00c8 una storia che narra di un agente di polizia che sta investigando su di un'improvvisa serie di incidenti accaduti per \"mano\" di un macchinario in una lavanderia industriale. La macchina \u00e8 stata posseduta da un demone. La storia finisce con il demone che si libera dalla macchina a causa di un errore nel cercare di esorcizzarla, per poi aggredire la citt\u00e0. Da questo racconto \u00e8 stato tratto un film con Robert Englund.\n\"Il Baubau\".\nLa storia \u00e8 ambientata in uno studio psichiatrico, dove un paziente spiega nervosamente al dottore come i suoi tre figli siano stati uccisi da qualcosa o qualcuno che l'uomo riconosce come \"baubau\", una creatura assassina che crede abitare gli armadi delle camere da letto. Egli ritiene che i suoi figli siano stati uccisi tutti e tre vicino a uno stanzino buio, dove, secondo il presunto \"pazzoide\", viva ancora (come evidenziato dall'anta leggermente aperta dopo ogni omicidio).\nIl racconto dell'uomo lo mostra irrazionale, con una seconda personalit\u00e0, in questo modo King porta il lettore a credere che egli sia il killer, sperando di convincere lo psichiatra che \u00e8 pazzo per evitare una condanna per omicidio. La storia si chiude quando l'uomo scopre troppo tardi che il baubau \u00e8, in effetti, molto reale.\n\"Materia grigia\".\nLa storia, raccontata dal punto di vista di un abitante locale, inizia quando si siede con alcuni amici durante una tempesta di neve. Un giovane ragazzo entra correndo, impaurito a morte. L'uomo lo riconosce come il figlio di Richie Grenadine, un abitante del posto infortunatosi qualche tempo prima in un incidente sul lavoro, e da quel momento beneficiario di una pensione per invalidit\u00e0. Senza nessun aiuto, Richie diventa un recluso, raramente visto fuori dei confini del suo appartamento tranne che per l'acquisto di birra economica, cosa che in seguito verr\u00e0 fatta dal figlio.\nDopo aver discusso col figlio di Richie, il padrone del negozio (Henry) e pochi altri decidono di bere una birra con lo stesso Richie. Durante il viaggio, Henry mette al corrente gli altri delle terribili cose che il ragazzo gli ha raccontato; di come un giorno il padre bevve una lattina di birra \"guasta\", e da quel momento inizi\u00f2 a trasformarsi in un essere disumano che detesta la luce e ama la birra bollente. Spiandolo di notte, il ragazzo ha visto il padre mangiare un gatto morto, il che l'ha convinto a cercare aiuto.\nArrivati a casa di Richie, l'uomo viene affrontato da dietro una porta chiusa, e gli viene chiesto di uscire e mostrarsi. L'odore che esce dalla porta convince il gruppo che Richie sta mangiando ancora gatti morti, immaginando che possa anche essere responsabile della recente sparizione di alcune persone.\nGli uomini sono terrificati quando Richie apre la porta, e si mostra. Non esiste pi\u00f9 niente di umano, Richie \u00e8 pi\u00f9 simile a un fungo che a un uomo.\nAncora peggio, sembra sul punto di \"dividersi\". Gli altri scappano, ma Henry resta l\u00ec, sparando con la sua pistola alla creatura.\nLa storia termina con il narratore che calcola la crescita esponenziale di cui la creatura era capace, aspettando di capire se il sopravvissuto sia Henry o la creatura.\n\"Campo di battaglia\".\nRenshaw \u00e8 un killer professionista che torna dall'omicidio di un giocattolaio e trova un pacchetto ad aspettarlo in hotel. Il pacco contiene un G. I. Joe Vietnam Footlocker, speditogli dalla madre della vittima. Quando apre il pacchetto scopre che i soldati sono vivi con le relative armi, jeep ed elicotteri. Approfittando della sorpresa di Renshaw iniziano ad attaccarlo. A un certo punto, gli offrono la possibilit\u00e0 di arrendersi. Renshaw la rifiuta e viene attaccato con pi\u00f9 vigore. Il killer tenta di difendersi attaccando con una bottiglia Molotov, ma quando la lancia l'intero appartamento esplode, uccidendolo. Non appena la polvere si posa sulle macerie, si scopre che la scatola conteneva anche altre unit\u00e0 militari tra cui missili terra-aria e un'arma termonucleare.\n\"Camion\".\nLa storia racconta l'avventura di un gruppo di stranieri intrappolati in un ristorante sull'autostrada, dopo che autotreni e altri camion prendono vita per mezzo di una forza sconosciuta e iniziano a uccidere gli uomini. Gli uomini riescono a lottare per un po' di tempo, ma alla fine l'edificio viene abbattuto, e i pochi sopravvissuti vengono obbligati a rifornire i camion per permettere loro di continuare a funzionare. Non appena fatto, il narratore ha una nitida visione di un futuro in cui loro saranno i padroni.\nLa storia \u00e8 stata riadattata due volte per il cinema, nel 1986 con la regia di King (\"Maximum Overdrive\") e nel 1997 con il film \"Trucks\".\n\"A volte ritornano\".\nNel passato: due fratelli vengono aggrediti da quattro teppisti mentre stanno andando in biblioteca. Basta un nonnulla per far scattare un'aggressione di violenza inaudita. Uno dei due ragazzini muore per una coltellata, l'altro scappa, scioccato. Poco dopo i teppisti restano uccisi in un incidente stradale.\nPassano gli anni e Jim, il superstite, che ha relegato nelle nebbie della memoria quel tragico ricordo, \u00e8 diventato insegnante di lettere in un liceo. Alcuni studenti della sua classe vengono uccisi misteriosamente e sostituiti da ragazzi che somigliano a quelli che lo aggredirono e uccisero il fratello.\nL'uomo si persuade che siano tornati per poter finire il lavoro anche con lui. Usa allora un rito di evocazione per scatenare contro i fantasmi dei suoi aguzzini un demone che li possa ricacciare all'inferno da cui sono emersi. Per lui sar\u00e0 difficile liberarsi di quel demone.\n\"Primavera da fragole\".\nMentre la trama \u00e8 simile a quella di altri lavori dell'horror, un serial killer che colpisce in un campus universitario, contiene molti elementi che lo rendono unico. C'\u00e8 poco sangue, niente inseguimenti, n\u00e9 assassini segreti. C'\u00e8 per\u00f2 un elemento mistico che lo rende differente da molti lavori di King.\nLa storia inizia con un narratore anonimo che legge le parole \"Springheel Jack\" su di un giornale, il che lo riporta indietro negli anni, a circa otto anni prima, quando si trovava al New Sharon College. I suoi ricordi sono nostalgici, quasi melanconici.\nEra il 1968 quando quella primavera di fragole, una \"falsa\" primavera, simile all'estate indiana, accadde. C'era una nebbia fitta che copriva il campus quella notte, fornendo una perfetta copertura a \"Springheel Jack\". Era un buon periodo per il narratore, ricorda le cose che ha fatto e la musica che ha ascoltato. Questa facciata innocente fu frantumata quando il corpo di una ragazza fu trovato in un parcheggio.\nAltri studenti furono uccisi in quella primavera, e il narratore descrive le reazione della comunit\u00e0 in quel periodo; le voci contraddittorie circa le vittime, il panico della polizia e delle guardie di sicurezza e le sensazioni e i sospetti tra studenti.\nMa i ricordi pi\u00f9 vivi del narratore riguardano il camminare nella nebbia. Per lui, la nebbia aveva una strana qualit\u00e0. Mentre ci camminava, senza pensare ai pericoli, si aspettava di vedere hobbit e altre creature fantastiche pronte a salutarlo. La nebbia sembrava amarlo. Lei chiama, lui risponde.\nMa nelle pagine finali, il lettore scopre l'orribile verit\u00e0 del narratore e del suo rapporto con la nebbia. Otto anni dopo, la primavera di fragole \u00e8 arrivata ancora, e con lei \"Springheel Jack\", che ha catturato un'altra vittima al New Sharon College la notte precedente. Il narratore non ricorda dove si trovasse la notte scorsa. L'ultima cosa che ricorda \u00e8 di essere uscito per camminare nella nebbia; ha comunque paura, perch\u00e9 teme di sapere cosa trover\u00e0 aprendo il baule della sua auto.\n\"Il cornicione\".\nLa storia racconta una sorta di vendetta dark moderna. King usa la narrazione in prima persona e inizia con il protagonista, Norris, nella stretta di un ricco e crudele signore del male, Cressner, nel tentativo di ottenere una vendetta su Norris, istruttore di tennis, che ha avuto una relazione con la moglie Marcia. Invece di ucciderlo subito, Cressner lo informa del suo amore per le scommesse, e gli offre un ultimatum: se Norris si dimostra capace di camminare sul cornicione di 13 centimetri circumnavigando il palazzo, potr\u00e0 avere la moglie, insieme a una busta contenente 20\u00a0000 dollari, e alla libert\u00e0. Se si rifiuta di accettare la scommessa, verr\u00e0 incastrato per avere dell'eroina in macchina (che vi era stata messa da uno scagnozzo di Cressner) e dovr\u00e0 dunque passare molti anni in carcere.\nApparentemente senza altre scelte, Norris accetta la scommessa, e inizia il suo giro sul cornicione freddo e ventoso. King non usa i soliti trucchi del terrore, ma \u00e8 comunque capace di trasmetterlo con la determinazione del narratore che descrive i vari ostacoli che incontra (inclusi, ironicamente, due piccioni che difendono i loro piccoli) e le quasi cadute. Il narratore completa la straziante prova, solo per scoprire che Cressner ha gi\u00e0 ucciso la moglie infedele. Pazzo di rabbia, Norris riesce a strappare alla guardia del corpo di Cressner la pistola che questi gli aveva puntato alla tempia appena finita la prova, la uccide e cos\u00ec facendo gira le carte a suo favore: propone al signore del male di salvargli la vita se e solo se questi si dimostrasse in grado di completare a sua volta il viaggio sul cornicione. Appena Cressner parte, Norris rivela al lettore che \u00e8 conosciuto per barare al gioco, facendo intendere che, anche qualora il suo rivale completasse la prova del cornicione, lo ucciderebbe comunque.\nQuesto racconto \u00e8 stato tradotto in immagini nel secondo episodio del film \"L'occhio del Gatto\" (1985) di Lewis Teague.\n\"La falciatrice\".\nNella storia di King, Harold Parkette ingaggia la \"Pastoral Greenery and Outdoor Services Inc.\" per tagliare il prato, che era rimasto trascurato dopo che un ragazzo ingaggiato per quel lavoro aveva ucciso un gatto in un incidente. L'uomo che arriva per eseguire il lavoro fa colpo su Parkette usando la locuzione 'per Circe' tradendo il suo dialetto proletario. L'uomo, alla fine, utilizza una vecchia falciatrice rossa che si muove da sola mentre lui la segue carponi nel suo tragitto, nudo, mangiando l'erba. La falciatrice macella anche una talpa e l'uomo la mangia senza indugio. Osservando questa scena Parkette sviene e quando viene fatto rinvenire dal soccorso dello strano uomo, nota che questo ha barba e peli pubici verdi e denti e labbra pelosi come un coniglio. Questo rivela che sta lavorando per Pan. A questo punto, Parkette, spaventato, tenta di chiamare la polizia denunciando un uomo nudo nel suo giardino. Il seguace di Pan lo nota e porta la falciatrice in casa martoriando il tappeto e il tavolino da caff\u00e8. Parkette tenta di fuggire, ma la falciatrice lo raggiunge e lo tratta allo stesso modo della talpa di poco prima. Quando arriva la polizia il tenente Goodwin sostiene che Parkette soffrisse di \"schizo-fotti-frenia\", ovvero che era impazzito per il caldo ed era lui stesso l'uomo nudo che correva nel giardino (anche confortato dalla denuncia di uno dei vicini, a cui era parso fosse Parkette a compiere quei pazzi gesti) ignorando il fatto che i ragazzi del laboratorio sostenevano che qualcuno avesse rincorso la vittima nel soggiorno con una falciatrice.\n\"Quitters, Inc.\".\nIl personaggio principale \u00e8 un uomo di mezza et\u00e0 che vuole smettere di fumare. Un amico gli consiglia di andare alla Quitters, Inc. per il trattamento perch\u00e9 hanno gi\u00e0 aiutato lui a uscirne. La ditta si vanta di avere una percentuale di successo del 98% con i propri clienti e garantisce che nessuno di loro rester\u00e0 un fumatore. Infatti, \u00e8 stata fondata da un gangster morto di cancro ai polmoni lasciando tutti i soldi alla nobile causa di salvare gli altri dal fumo. Ecco perch\u00e9 una volta iniziato il trattamento, non si pu\u00f2 pi\u00f9 fumare, perch\u00e9 questa societ\u00e0 adopera metodi di repulsione per il fumo decisamente poco ortodossi.\nQuesto racconto \u00e8 stato tradotto in immagini nel primo episodio del film \"L'occhio del Gatto\" (1985) di Lewis Teague con James Woods nel ruolo del protagonista.\n\"So di che cosa hai bisogno\".\nNonostante sia raccontato dalla prospettiva di una collegiale di nome Elizabeth, la premessa di questa storia parla della sua improvvisa, inaspettata attrazione per un rifiuto della societ\u00e0 di nome Ed Hamner, le cui abilit\u00e0 paranormali di percepire cosa rende felice ogni persona non hanno reso felice lui. Durante la storia verr\u00e0 svelato che ha segretamente desiderato l'amore di Elizabeth fin dalla giovinezza, e ha usato una variet\u00e0 di magia nera e fascino per manipolare le sue emozioni.\nMentre la storia mostra il vero carattere di Ed (descrivendo l'infanzia violenta, e la sua incapacit\u00e0 di piacere ai genitori nonostante i fantastici regali), mentre i suoi piani vengono distrutti, si dimostra sempre pi\u00f9 un assassino puerile, vigliacco e moralmente corrotto.\n\"I figli del grano\".\nLa storia narra di una coppia in crisi che, mentre guida nelle campagne del Nebraska, investe un ragazzo che attraversava di corsa la strada. Cercando la polizia, continuano fino alla successiva cittadina, Gatlin, che sembra abbandonata. Troppo tardi scopriranno che anni prima i bambini della citt\u00e0 uccisero gli adulti abbracciando il culto pseudo-cristiano di un demone in agguato nei campi di grano (conosciuto come \"Colui che Cammina tra i Filari\") che pretende che chiunque sia oltre i diciannove anni venga sacrificato. I ragazzi uccidono la moglie, mentre il marito scappa nei campi, riuscendo solo a trovare la morte per mano del Dio dei ragazzi.\nDa questo racconto \u00e8 stato tratto il primo film della serie:\"Grano rosso sangue\" e un piccolo riadattamento per la TV dal titolo: \"Campi insanguinati\".\n\"L'ultimo piolo\".\nScritto dalla prospettiva di un uomo oppresso dal rimorso e dispiaciuto dopo aver scoperto che la sorella si \u00e8 suicidata. Racconta di un giorno, molto tempo fa, quando i due erano bambini, mentre giocavano nel fienile. Facevano un gioco in cui a turno si arrampicavano sulla cima di una scala molto alta, per poi lasciarsi cadere su un mucchio di fieno. Durante uno dei turni della sorella, la vecchia scala si ruppe improvvisamente, lasciando la sorella penzolante sull'ultimo piolo della scala. Tent\u00f2 di ammucchiare abbastanza fieno da attutirne la caduta e salvarle la vita, e resta stupito della fede che lei ripone in lui. Racconta di come negli anni successivi lui l'abbia trascurata, e di quanto era sempre occupato per non badare ai suoi bisogni. La storia termina appena legge l'ultima sua lettera scritta due settimane prima di gettarsi da un palazzo; in quella lettera scopriva quanto disperatamente lei avesse bisogno che lui la salvasse ancora una volta.\n\"L'uomo che amava i fiori\".\nUna sera di maggio del 1963, un giovane uomo con le mani in tasca camminava di fretta per la Terza Avenue a New York. L'aria era fresca, il cielo si stava oscurando passando dal blu al violetto. Ci sono persone che amano la citt\u00e0, e questa era una di quelle sere che te la fa adorare. Tutti quelli in piedi fuori da salumerie, negozi e ristoranti sembravano sorridere. La descrizione dell'ambiente contribuisce a dare l'idea di un'atmosfera magica e rarefatta, resa quasi innaturale da tanta perfezione. Un'anziana signora portava due borse della spesa in una carrozzina sorridendo all'uomo e salutandolo: \"Ciao, bello!\". Il ragazzo le sorride e solleva una mano. Acquista dei fiori per una certa ragazza; ma la storia diventa di colpo terribile, scopriamo infatti che le intenzioni del giovane non sono affatto quelle che c'eravamo immaginati.\nInfatti arrivato in un vicolo vede una ragazza. Ha un tuffo al cuore e le porge i fiori, ma poi, accorgendosi che non \u00e8 Norma, la sua amata, una ragazza morta dieci anni prima, estrae il martello e la uccide, cos\u00ec coma aveva gi\u00e0 fatto precedentemente altre cinque volte, sempre per lo stesso motivo. Con la stessa aria sognante di prima ricomincia a camminare nel tepore della notte, sapendo che il sangue sui suoi vestiti non si noter\u00e0 al buio e che nessuno lo incolper\u00e0 mai di quell'omicidio.\n\"Il bicchiere della staffa\".\nQuesta storia viene raccontata da un uomo anziano, un abitante di un piccolo paese del New England nei pressi di Salem's Lot. Descrive gli eventi successi un inverno di nove anni prima, durante una furiosa tempesta di neve, quando lui e il suo amico, Tookey, tentarono di salvare la famiglia di un automobilista in pericolo. Invece, riuscirono solo a salvare se stessi dalla moglie e dalla figlia dell'uomo, trasformate in vampiri. \u00c8 interessante infine leggere come l'anziano invita chiunque ne avesse voglia ad andare a bere un bicchiere nel vecchio bar di Tookey, ma fatto ci\u00f2, invita chiunque a rimettersi subito in marcia perch\u00e9 a quanto ne sa c'\u00e8 ancora una bambina che aspetta il bacio della buonanotte.\n\"La donna nella stanza\".\nNarrato in prima persona da un uomo attanagliato dal rimorso e dal dolore, lo straziante racconto descrive la sua decisione di applicare l'eutanasia sulla madre malata terminale di cancro per alleviarle la sofferenza, somministrandole di nascosto una dose letale dei suoi stessi sonniferi.\nConnessioni.\nAlcuni dei racconti furono la base su cui l'autore svilupp\u00f2 poi dei romanzi: da \"Risacca notturna\" \"L'ombra dello scorpione\", da \"Jerusalem's Lot\" e \"Il bicchiere della staffa\", ambientati nella citt\u00e0 immaginaria di Salem's Lot, \"Le notti di Salem\".\nAdattamenti cinematografici.\nCon la pubblicazione di \"A volte ritornano\" e la crescita della popolarit\u00e0 di King come autore di best seller, e anche con il successo dell'adattamento di Brian DePalma del libro \"Carrie\" (1976), gli studenti di cinematografia iniziarono a fare offerte a King per girare adattamenti TV delle storie apparse in questa collezione. King cre\u00f2 una policy secondo la quale gli studenti potevano girare quello che volevano al simbolico costo di 1 dollaro.\nNegli anni ottanta, il produttore Milton Suborsky acquist\u00f2 i diritti di sei delle storie con l'idea di produrre in futuro film per la televisione e un'antologia basata su molte storie. Nonostante Suborsky fu coinvolto in molti adattamenti la serie tv non fu mai prodotta.\nIn seguito vi furono numerosi adattamenti dalle storie contenute in \"A volte ritornano\":"}
{"id": "329024", "revid": "226458", "url": "https://it.wikipedia.org/wiki?curid=329024", "title": "Truman Everts", "text": "Fu uno sfortunato ricercatore statunitense, che prese parte alla spedizione Washburn-Langford-Doane del 1870 attraverso il territorio dell'odierno Parco nazionale di Yellowstone. Per questo motivo il monte Everts fu chiamato cos\u00ec in suo onore.\nVita prima della spedizione.\nTruman Everts era uno di sei figli di una famiglia che viveva nell'area dei Grandi Laghi. Probabilmente era sposato; nient'altro si sa eccetto il fatto che avesse una figlia di nome Elizabeth (Bessie), che si occupava della sua casa a Helena (Montana). Visse nel corso della sua vita in diversi luoghi, negli Stati del Michigan, del Kentucky, di New York, del Montana e, infine, del Maryland.\nPrese parte alla guerra di secessione americana come operatore sanitario ed incontr\u00f2 P. W. Norris, che successivamente divenne soprintendente del Parco Nazionale di Yellowstone.\nNel 1865 il presidente degli USA Abraham Lincoln lo nomin\u00f2 Direttore dell'ufficio imposte del nuovo territorio del Montana. Perse questo incarico cinque anni dopo e decise di sfidare s\u00e9 stesso prendendo parte alla spedizione Washburn-Langford-Doane nella zona di Yellowstone.\nLa spedizione.\nEverts, 54enne, il pi\u00f9 anziano tra i partecipanti, visse numerose disavventure in questa spedizione. Il 9 settembre 1870 a causa del forte vento perse i compagni e si smarr\u00ec a sud del lago di Yellowstone. Il giorno dopo il suo cavallo scapp\u00f2 con i suoi bagagli e le vettovaglie e - si dice - anche con i suoi occhiali. Alla ricerca del cavallo, Everts si perse completamente: scambi\u00f2 il lago Heart con lo Yellowstone e il monte Sheridan con l'estremit\u00e0 nord del Two Ocean Plateau. Dopo quattro giorni senza cibo, trov\u00f2 una pianta di cardo di cui mangi\u00f2 le radici: probabilmente era l'unica pianta commestibile che poteva riconoscere senza occhiali, per via dell'altezza. Riusc\u00ec anche a catturare un uccello che mangi\u00f2 crudo.\nLasci\u00f2 in diversi posti messaggi per i suoi compagni ma questi non li trovarono, come lui non trov\u00f2 mai i loro messaggi, n\u00e9 ud\u00ec gli spari a salve e n\u00e9 vide i fuochi di segnalamento.\nL'11 o il 12 settembre incontr\u00f2 un puma, da cui si salv\u00f2 arrampicandosi su un albero. Probabilmente il 12 settembre lo sorprese una tempesta di neve; quasi congelato trov\u00f2 una fonte calda e riusc\u00ec ad accendere un fuoco con un paio di occhialini da teatro. Rimase l\u00ec fino al 19 o al 20 settembre.\nQualche notte dopo, in cui non riusciva ad addormentarsi per via dei ruggiti dei puma e dei rumori degli altri animali notturni, si ustion\u00f2 una mano perch\u00e9 un colpo di sonno improvviso lo aveva colto mentre era vicino al fuoco. Pi\u00f9 gravi ancora furono le ferite che riport\u00f2 qualche notte dopo, quando il forte vento port\u00f2 le fiamme del suo fal\u00f2 sugli alberi e sui cespugli vicini facendoli incendiare.\nEverts continu\u00f2 ad aggirare il lago di Yellowstone a ovest e segu\u00ec verso nord il corso del fiume omonimo. Dopo quattro giorni senza cibo e al freddo ebbe le prime allucinazioni. Vedeva e parlava con altre persone e perse il senso del tempo. Di nuovo trov\u00f2 una fonte calda vicino alle cascate Lower Falls e alcuni pesciolini che mangi\u00f2 crudi.\nArrivato presso la Tower Fall, gli ci volle mezza giornata per catturare una locusta e un'altra mezza - senza buon esito - per una trota. Decise di continuare a cibarsi di cardi. Il mattino successivo inizi\u00f2 una tempesta di neve che lo costrinse a restare vicino al fal\u00f2 per due notti. Fortunatamente trov\u00f2 nel bosco abbastanza cardi per poterne fare provvista e continuare il viaggio.\nDuo o tre giorni prima di essere trovato e salvato, esausto si addorment\u00f2 in un cespuglio di salvia durante una salita; quando si svegli\u00f2, senza sapere quanto tempo aveva dormito, riprese la sua marcia. Alla sera si accorse di aver perso i suoi occhiali da teatro con cui voleva accendere un fuoco. Torn\u00f2 indietro per circa 8\u00a0km, camminando di notte fino al cespuglio di salvia in cui aveva dormito e qui ritrov\u00f2 i suoi occhialini. Il giorno dopo ritorn\u00f2 fino al punto in cui aveva notato la perdita degli occhiali e accese un fuoco che, per il fatto che aveva ripreso a nevicare, dovette alimentare tutta la notte, senza poter dormire. Nonostante la neve, il giorno dopo continu\u00f2 a marciare; era cos\u00ec infreddolito che solo a fatica riusc\u00ec ad accendere un fuoco per la notte. La sera dopo invece non ce la fece proprio per il grande freddo e la stanchezza.\nNel frattempo Judge Lawrence, un socio d'affari di Cornelius Hedges, altro membro della spedizione, offr\u00ec una ricompensa di 600 dollari a chi avesse ritrovato Everts. Fu Jack Baronett che lo ritrov\u00f2: il 16 ottobre avvist\u00f2 qualcosa di scuro che andava a carponi, lo scambi\u00f2 per un orso e pens\u00f2 immediatamente di sparargli; ma poi decise di avvicinarsi di pi\u00f9 e cap\u00ec che era un uomo. Lo chiam\u00f2 ma Everts non gli poteva rispondere per la debolezza. Baronett allora lo raggiunse e presolo in spalla lo port\u00f2 fino al fiume Gardiner, accese un fuoco e gli diede del the. George A. Pritchett, altro membro della squadra di ricerca, li raggiunse. Everts delirava. Solo dopo alcuni giorni pot\u00e9 percorrere i 30\u00a0km fino ad una baracca di minatori insieme ai due salvatori. La baracca \"Turkey-Pen\" si trovava appena 3\u00a0km a est dell\"'arco di Roosevelt\" a Gardiner nel Montana, poco a nord di quello che oggi \u00e8 il Parco Nazionale di Yellowstone. Everts vi rimase alcuni giorno prima di tornare a Helena. Baronett non ricevette mai la ricompensa: Lawrence disse che Everts era ancora vivo e avrebbe potuto raggiungere da solo un luogo abitato, come anche Everts sostenne.\nIn totale Everts percorse circa 80\u00a0km in 37 giorni.\nDa allora il cardo che si trova in quella zona \u00e8 anche chiamato cardo di Everts ed anche un monte poco a est delle Mammoth Hot Springs ha preso il nome dell'esploratore, che comunque non lo raggiunse mai. Il monte Everts non \u00e8 infatti il monte su cui l'uomo fu salvato: per errore venne dato il suo nome ad un altro monte. Un torrente sul lato est del monte Everts si chiama Rescue Creek (Torrente del salvataggio).\nVita dopo la spedizione.\nEverts scrisse la sua avventura e la pubblic\u00f2 nel 1871 con il titolo \"Thirty-Seven Days of Peril\" (Trentasette giorni di periglio). Insieme alla figlia Bessie visit\u00f2 di nuovo la zona di Yellowstone.\nA 64 o 65 anni Everts si rispos\u00f2 con una quattordicenne. Si trasfer\u00ec con lei a Toledo (Ohio) e poi a Washington D.C., dove lavor\u00f2 come impiegato delle poste. A 75 anni divenne di nuovo padre di un bambino, Truman Everts Jr., e visse ancora per dieci anni. Trascorse l'ultimo periodo a Hyattsville nel Maryland, dove mor\u00ec il 16 febbraio 1901 per una infiammazione dei polmoni. Venne sepolto nel cimitero di Glenwood come la moglie, che mor\u00ec nel 1947."}
{"id": "329025", "revid": "399", "url": "https://it.wikipedia.org/wiki?curid=329025", "title": "Vallauris Golfe-Juan", "text": ""}
{"id": "329026", "revid": "2121673", "url": "https://it.wikipedia.org/wiki?curid=329026", "title": "NetKar Pro", "text": "netKar Pro (spesso abbreviato in nKPro) \u00e8 un simulatore di guida in multiplayer pubblicato nel 2006 per Windows.\nGli sviluppatori Kunos Simulazioni affermano che la filosofia del progetto \u00e8 quella di una simulazione pura, e che questo si riscontra in caratteristiche come la modellazione avanzata degli pneumatici, che possono quindi sporcarsi, logorarsi e spiattellarsi con conseguenze visive e di maneggevolezza della vettura; tra le altre caratteristiche in tal senso si segnala la presenza di un abitacolo totalmente interattivo, che permette di interagire con la strumentazione di bordo, tra cui il sistema di avviamento; tale caratteristica \u00e8 insolita nei software di guida, e proviene infatti dall'ambito dei simulatori di volo.\nModalit\u00e0 di gioco.\nCaratteristiche della simulazione:\nLe piste \"ufficiali\" sono fittizie (Aosta, Crema, Prato e Aviano), ad eccezione della Trento-Bondone. Molte di esse hanno pi\u00f9 di una configurazione. La comunit\u00e0 online di netKar Pro ha distribuito circuiti, riprodotti da zero, come Il Mugello, Monza e Imola.\n\u00c8 anche possibile aggiungere tracciati esterni famosi ricavati da altri videogiochi (come Brno, Sepang ecc), anche se per ragioni di Copyright \u00e8 necessario il possesso dei supporti ottici dei videogiochi dal quale sono ricavate (generalmente GT Legends e GTR2).\nSviluppo.\nnKPro ha la sua origine nel progetto freeware \"netKar\", sviluppato dal novembre 2001 al 2003 da Stefano Casillo, senza fini commerciali. netKar attir\u00f2 l'attenzione delle comunit\u00e0 online di appassionati di simulazioni di guida, perch\u00e9 pur avendo molte limitazioni nella grafica e nel multiplayer, offriva un modello fisico sofisticato e divertente da guidare.\nAffinch\u00e9 il progetto freeware e sviluppato nel tempo libero di netKar potesse evolversi in un prodotto commerciale quale netKar Pro, \u00e8 stato necessario reperire risorse finanziarie pianificando un ingresso nel mercato.\nCasillo ha anche avviato nel 2008 un altro progetto, dedicato alle due ruote, chiamato \"netBike\". In seguito per\u00f2, a causa di diverse considerazioni (tra cui la mancanza di un vero e proprio sistema di guida dedicato alle moto), decise di sospenderne lo sviluppo. Netbike \u00e8 comunque disponibile al download, alla sua versione Beta 002.\nIl progetto \u00e8 frutto anche della collaborazione con aziende quali Sparco (design di volanti, tute e caschi), AIM Sportline (sistemi AIM per display sul volante, acquisizione dei dati e telemetria, di cui netKar Pro include riproduzioni complete), Cooper/AVON Tyres (pneumatici), Brembo (sistemi di frenata), Beta Tools (attrezzi dei meccanici); e delle consulenze della team di Formula 3 Target Racing, dell'ingegnere di gara Andrea Quintarelli e del pilota Riccardo Azzoli (Formula Gloria, Formula Renault e Formula 3).\nIl simulatore ha fatto il suo debutto pubblico alla fiera di Lanciano, dal 24 al 26 febbraio 2006 ed \u00e8 stato messo in commercio a partire dall'11 aprile 2006.\nLa versione attuale \u00e8 la 1.3, distribuita nel dicembre 2010, che ha avuto altre migliorie e bug fixes nel febbraio 2011. La 1.3 ha molte novit\u00e0 rispetto alla 1.2: la modalit\u00e0 in multiplayer (disponibile anche nella versione demo) \u00e8 migliorata, come anche la fluidit\u00e0 del gioco e la fisica delle vetture (soprattutto gli scontri tra vetture) e numerosi altri bug riscontrati sono stati eliminati. Ma i pi\u00f9 grandi cambiamenti sono nei modelli matematici degli pneumatici e dall'aggiunta delle variazioni delle condizioni meteorologiche, regolabili e con diverse condizioni intermedie.\nVetture disponibili v1.3.\nF1600, F1800 e F2000.\nLa F1600 e la F1800 sono ispirate alla Formula Ford, mentre la F2000 alla Formula Renault. La F1600 \u00e8 l'unica disponibile nella versione gratuita di NetKar. Con la versione 1.1 la F1600 \u00e8 equipaggiata da gomme scanalate e non slick, in quanto Stefano Casillo giudic\u00f2 la 1600 poco performante per l'utilizzo delle slick. Hanno tutte e tre trazione posteriore.\nF.Target.\nVettura sviluppata in collaborazione del Target Racing Team che corre in Formula 3. Della stessa cilindrata della F.2000, ma pi\u00f9 potente e leggera.\nF.KS2.\n\u00c8 la vettura a ruote scoperte pi\u00f9 potente in NetKar Pro. Ispirata alla Formula GP2.\n500 Abarth Assetto Corse.\n\u00c8 nata in collaborazione con Fiat e Abarth. Ha trazione anteriore.\nOsella PA-21S.\nIspirata alle HillClimb, che in Italia corrono nel Campionato Italiano Velocit\u00e0 Montagna.\nVintage.\nIspirata alla leggendaria Shelby Daytona. Sono presenti due versioni: la Vintage e la Vintage Replica GP, che ha gomme slick al posteriore. Ovviamente, ha trazione posteriore."}
{"id": "329028", "revid": "599013", "url": "https://it.wikipedia.org/wiki?curid=329028", "title": "Stefano Fanucci", "text": "Carriera.\nGiocatore.\nCresciuto prima nel Monterotondo, societ\u00e0 dilettantistica della provincia di Roma, passa poi nelle giovanili della Roma con cui riesce a far parte della prima squadra durante la stagione 1997-1998 senza riuscire ad esordire in Serie A. Viene quindi prestato al , club di Serie C2: in biancorosso disputa 22 partite senza reti all'attivo. Passa poi al , con cui totalizza 10 presenze in Serie B (ed un gol messo a segno) nella stagione 1999-2000. La stagione con i campani si conclude con la retrocessione in Serie C1.\nNell'estate del 2000 viene acquistato dal Livorno, con cui disputa quattro stagioni: due da titolare in Serie C1 e due in Serie B ottenendo la promozione in serie A. Dopo una stagione in prestito al Pescara (30 partite disputate tra i cadetti) torna a far parte della rosa dei toscani in vista della stagione 2005-2006 di Serie A. Con gli amaranto, allenati da Carlo Mazzone, riesce a debuttare nella massima serie l'8 febbraio 2006 nella gara Ascoli-Livorno (0-0) giocando titolare per tutti i 90 minuti. Riesce a totalizzare in tutto 5 presenze in Serie A.\nScaduto il contratto con il Livorno nel giugno del 2007, dopo un intero anno senza presenze in campionato, il 21 luglio passa all' in Serie C1, societ\u00e0 della famiglia Schiavoni.\nConquistata la promozione con i dorici, viene ceduto all', restando cos\u00ec in Prima Divisione dove gioca 29 partite con un gol realizzato.\nSvincolato dal club toscano, viene ingaggiato dal nella stagione 2009-2010 dove ritrova Stefano Fiore, suo compagno di squadra ai tempi del Livorno. Con i rossoblu totalizza 23 presenze in Prima Divisione e firma un gol contro la SPAL.\nResta nel club calabrese anche nella successiva stagione totalizzando 10 presenze in campionato, ma durante il mercato autunnale cambia squadra. Infatti, il 22 gennaio 2011, risolve consensualmente il contratto con il Cosenza ed il 28 gennaio si accasa alla mantenendo intatta la categoria. Con gli umbri totalizza 8 presenze in campionato, rimediando a fine stagione un'incredibile retrocessione dopo aver perso in casa (in pieno recupero) nell'ultima giornata lo scontro salvezza contro l'Andria.\nAllenatore.\nDal 2012 al 2014 \u00e8 vice sulla panchina del Cosenza.\nDal 2014 \u00e8 allenatore in Serie D della Progreditur Marcianise, con la quale raggiunger\u00e0 il quinto posto che gli consentir\u00e0 di disputare i playoff, che verranno persi contro il Taranto in semifinale."}
{"id": "329029", "revid": "1573940", "url": "https://it.wikipedia.org/wiki?curid=329029", "title": "Riparia riparia", "text": "Il topino o rondine riparia (Riparia riparia ) \u00e8 un uccello della famiglia delle rondini (Hirundinidae).\nDescrizione.\nRaggiunge una lunghezza media di circa 13\u00a0cm. Ha una coda leggermente biforcuta e un becco piatto e aguzzo. La parte superiore del suo corpo \u00e8 color terra di siena bruciata, la parte inferiore \u00e8 bianca con striature marrone grigiastre sul corpo.\nBiologia.\nAlimentazione.\nIl topino vola a raso dell'acqua e va alla ricerca di insetti. Raggiunge in queste circostanze una velocit\u00e0 di 50\u00a0km/h.\nRiproduzione.\nEntrambi i partner scavano i tunnel per la covata con il becco e gli artigli in profondit\u00e0 in pareti ripide e sabbiose. I buchi in salita nel terreno stabile vengono allargati e ovattati nella parte finale con penne e fili d'erba. Cova una o due volte all'anno una covata di 5-6 uova di entrambi i genitori per 14-16 giorni. I piccoli vengono nutriti allo stesso tempo da entrambi i genitori e lasciano i tunnel di covata dopo 18-23 giorni. I piccoli costruiscono dopo aver lasciato gli uccelli anziani grandi spazi per dormire, specialmente nei canneti o nei pascoli.\nDistribuzione e habitat.\nIl topino raggiunge in volo un'altezza di 750\u00a0m. In Eurasia si pu\u00f2 osservare nella stagione di cova (resta nel nido da maggio fino a settembre) ed essendo un uccello migratore comincia a svernare ad agosto, spostandosi in Africa centrale, Africa nordoccidentale o Sudamerica. Poich\u00e9 la sua zona di migrazione per la covata \u00e8 sempre pi\u00f9 ricca di insediamenti e di industrializzazioni sta diventando sempre pi\u00f9 frequentemente un uccello di passaggio e presente solo a macchia di leopardo, soprattutto in Europa centrale.\nIl topino predilige ambienti quali stagni, fiumi, cave di sabbia o di pietrisco. Beve e fa il bagno in volo. Hanno bisogno di rive ripide viscose o sabbiose.\nAltro.\nIl topino \u00e8 uccello dell'anno 1983."}
{"id": "329032", "revid": "118977553", "url": "https://it.wikipedia.org/wiki?curid=329032", "title": "Alberto Taraglio", "text": "Biografia.\nHa iniziato come disegnatore nel campo dei fumetti e della satira, collaborando con \"Totem\", \"l'Unit\u00e0\", L'Opinione, e \"La Repubblica\". Ha frequentato il Centro Sperimentale di Cinematografia negli anni tra il 1983 e il 1985 diplomandosi in regia con il cortometraggio \"Tu sei differente\", interpretato da Sergio Castellitto.\nTaraglio \u00e8 stato assistente alla regia e collaboratore alla sceneggiatura per Gianni Amelio nei film \"I ragazzi di via Panisperna\" (1988) e \"Cos\u00ec ridevano\" (vincitore del Leone d'oro alla 55\u00aa mostra del cinema di Venezia nel 1998). Nel 2016 \u00e8 tornato a lavorare con lui adattando (insieme a Chiara Valerio) il romanzo di Lorenzo Marone \"La tentazione di essere felici\" e scrivendone poi insieme la sceneggiatura per il film che il regista ne ha tratto: \"La tenerezza\" (2017) (film che gli ha procurato la candidatura per la miglior sceneggiatura \"non originale\" ai David di Donatello 2018). \nScrive, inoltre, trasmissioni tv per la Rai, soggetti e sceneggiature per il cinema.\nCome regista ha diretto, oltre ad un episodio del film collettivo \"De Generazione\" (1994), il lungometraggio \"Amarsi pu\u00f2 darsi\" (2001) con Claudia Gerini e Claudio Santamaria, una commedia surreale.\nSuccessivamente si dedica soprattutto alla scrittura di serie per la televisione tra le quali \"Codice rosso\" nel 2006 e \"I Cesaroni\" (stagione 3) nel 2008. Nel 2015 idea, insieme a Maria Grazia Sacc\u00e0, una serie tv in dodici puntate, \"Baciato dal sole\", prodotta da Rai Fiction e dalla Pepito Produzioni."}
{"id": "329036", "revid": "124123", "url": "https://it.wikipedia.org/wiki?curid=329036", "title": "Grigoris Michalopoulos", "text": "Ha studiato all'Universit\u00e0 Panteio di Atene. Si \u00e8 sposato con Iola Papanikolaou e dal matrimonio sono nati 2 figli.\nCarriera.\nDal 1957 al 1967 \u00e8 stato redattore del giornale Eleftheria\nNel periodo della dittatura militare, dal 1967 al 1973 ha pubblicato numerose riviste tra cui Auriga e Ourani.\nDopo la restaurazione della democrazia ha lavorato come redattore presso i giornali Ethnikos Kiryx e Athinaiki. \n\u00c8 stato caporedattore della rivista Aeroporika Nea e editorialista della rivista Corriere economico di Christos Lambrakis.\nQualche anno dopo pubblicava un giornale proprio Eleftheri Ora.\nNel 1990 dava vita ad un canale privato Teletora\n\u00c8 iscritto all'ordine dei giornalisti di Londra. \n\u00c8 membro della direzione del museo archeologico di Londra.\nLibri pubblicati.\nHa scritto numerose antologie di poesie e numerosi libri tra cui\nIl suo libro pi\u00f9 famoso rimane una biografia non autorizzata sul potente armatore greco Giannis Latsis dal titolo provocatorio: \"Giannis Latsis, il gangster\". Il libro suscit\u00f2 le vive proteste della famiglia, soprattutto della figlia del defunto armatore, Marianna che a pi\u00f9 riprese sostenne che il libro era un semplice strumento con cui Michalopoulos tent\u00f2 pi\u00f9 volte di estorcere denaro al padre.\nLa condanna per ricatto aggravato e continuato.\nIl 15 aprile 2004 Grigoris Michalopoulos fu condannato dal tribunale di Atene a 18 anni di carcere perch\u00e9 riconosciuto colpevole del reato di ricatto continuo ed aggravato ai danni degli imprenditori Teodoro Angelopoulos e Giannis Latsis e del reato di aver pubblicato notizie false. Veniva invece prosciolto dall'accusa di ricatto aggravato ai danni del sindaco di Vouliagmeni Grigoris Kasidokosta, ex marito di Marianna Latsis, dell'imprenditore Argyris Saliarelis e del vescovo di Zacinto Crisostomo."}
{"id": "329038", "revid": "1652635", "url": "https://it.wikipedia.org/wiki?curid=329038", "title": "Salina", "text": "Una salina \u00e8 un impianto per la produzione di sale marino da acqua di mare per concentrazione mediante l'evaporazione naturale dell'acqua. Un metro cubo di acqua salata contiene circa 30\u00a0kg di cloruro di sodio e quantit\u00e0 minori di altri sali.\nDescrizione.\nUna salina \u00e8 costituita da una serie di vasche in cui l'acqua evapora per l'irraggiamento solare. Nelle prime vasche, dette \"evaporanti\", si concentra la soluzione, mentre nella vasca finale, detta \"salante\", avviene la precipitazione del sale. Il rapporto ideale tra la superficie evaporante e quella salante per la fascia climatica del Mediterraneo meridionale \u00e8 di 7:1.\nL'acqua \"vergine\" (cos\u00ec viene chiamata l'acqua prelevata dal mare) viene immessa nella prima vasca normalmente con idrovore. La sua densit\u00e0 iniziale \u00e8 di circa Baum\u00e9 (\u00b0B\u00e9) e quando raggiunge i viene trasferita nella vasca successiva. In questa vasca la concentrazione aumenta fino a e si cominciano ad avere i primi precipitati, di cui il pi\u00f9 significativo \u00e8 il carbonato di calcio. Nella vasca successiva, attorno ai precipita il solfato di calcio, poi nella quarta vasca evaporante raggiunge i perdendo tutte quelle impurit\u00e0 che erano presenti nell'acqua vergine.\nInviata, infine, nella vasca salante, l'acqua, a questo punto chiamata \"acqua madre\", \u00e8 satura di sale e comincia il suo processo di deposizione del cloruro di sodio sul fondo dei bacini. La densit\u00e0 arriva fino a . Oltre questa densit\u00e0 le acque madri vengono riversate in mare oppure in altri bacini per l'estrazione di altri sali.\nSul fondo del bacino rimane uno strato compatto di sale di che deve essere frantumato e raccolto. La stagione di produzione del sale va da aprile a settembre.\nA partire dai e fino ai (zona salante) l'acqua pu\u00f2 assumere una colorazione rossastra dovuta alla presenza di una particolare micro-alga: la \"Dunaliella salina\", in grado di vivere in questi ambienti ipersalini, che conferisce questa colorazione variabile con la densit\u00e0 e va dal rosa tenue al rosso mattone.\nCollocazione geografica.\nGran parte delle saline sono state create dall'uomo in aree pianeggianti, topograficamente non rilevate rispetto alla quota del mare, naturalmente caratterizzate dal ristagno di acque salmastre di aree costiere, come le saline coltivate a Margherita di Savoia in Puglia (le pi\u00f9 grandi d'Europa), quelle di \n Cervia sulla costa romagnola, quelle attive di Trapani, in Sicilia e Cagliari, in Sardegna oppure Camargue in Francia.\nIn queste aree, per secoli, l'attivit\u00e0 di produzione di sale ha costituito una fonte di lavoro e reddito per le popolazioni locali.\nEcologia.\nMolte saline, oggi abbandonate in quanto non pi\u00f9 economicamente produttive, sono state trasformate in riserve umide naturali, caratterizzate da una gran quantit\u00e0 di animali, principalmente uccelli, legati a questo particolare ecosistema, divenendo ricercate mete di turismo naturalistico e amanti di \"birdwatching\".\nLe saline costituiscono inoltre l'habitat di differenti forme di vita adattatesi a condizioni di estrema salinit\u00e0. Tra queste meritano un menzione i Chironomidi, ditteri le cui larve di colore rosso vivono sui fondi limosi delle vasche contribuendo alla loro colorazione, e \"Artemia salina\", piccolo crostaceo che, nutrendosi di alghe e detriti, contribuisce a mantenere limpida l'acqua, facilitandone l'evaporazione. Assieme ad anellidi, molluschi ed altri insetti e crostacei sono un anello fondamentale della catena alimentare delle saline, costituendo una fonte di nutrimento per i numerosi uccelli presenti."}
{"id": "329039", "revid": "729019", "url": "https://it.wikipedia.org/wiki?curid=329039", "title": "Sean Lamont", "text": "\u00c8 un'ala rapida, abbastanza forte fisicamente e discreta anche nel gioco al piede. Dopo tutta la trafila nelle nazionali giovanili, di cui era diventato capitano nel 2001, \u00e8 arrivato a giocare nella nazionale maggiore della Scozia e ha fatto il suo debutto contro Samoa il 4 giugno del 2004 (38-3 per gli scozzesi). Nel suo debutto casalingo, nel leggendario Stadio di Murrayfield ha subito segnato la sua prima meta in nazionale contro l'Australia. Ha contribuito alla prima vittoria nel Sei Nazioni 2006 per la Scozia contro la Francia, grazie ad una meta. Anche suo fratello Rory Lamont, anch'egli ala, gioca in nazionale e nel Glasgow Warriors."}
{"id": "329040", "revid": "1318658", "url": "https://it.wikipedia.org/wiki?curid=329040", "title": "Il prete giusto", "text": "Il prete giusto \u00e8 un romanzo di Nuto Revelli del 1998.\nIl libro narra la storia di don Raimondo Viale, prete delle montagne sopra Cuneo che \u00e8 stato partigiano durante la seconda guerra mondiale e fu uno dei Giusti che salvarono ebrei in quel periodo. Revelli lascia parlare il sacerdote, oramai anziano e scoraggiato, e gli fa raccontare la sua vita, limitandosi a inserire alcune note a pi\u00e8 di pagina dando una minima indicazione bibliografica sui nomi da lui fatti. Solo alla fine, in una postfazione, aggiunger\u00e0 qualche nota storica per inquadrare il personaggio, senza dubbio \"scomodo\" tanto che nel dopoguerra sar\u00e0 sospeso \"a divinis\"."}
{"id": "329042", "revid": "79968", "url": "https://it.wikipedia.org/wiki?curid=329042", "title": "Carlo M. Cipolla", "text": "Biografia.\nCipolla fin da giovane aveva sempre desiderato insegnare storia e filosofia in un liceo; si iscrisse dunque alla facolt\u00e0 di Scienze politiche dell'Universit\u00e0 di Pavia dove, grazie al professor Franco Borlandi, esperto di storia economica medievale, scopr\u00ec la propria passione per la storia dell'economia. Dopo la maturit\u00e0 studia alla Sorbona di Parigi e alla London School of Economics.\nCipolla ottiene la sua prima cattedra di storia dell'economia a soli 27 anni (1949) a Catania. Sar\u00e0 soltanto la prima tappa di una lunga carriera universitaria in Italia (Venezia, Torino, Pavia, Scuola Normale Superiore di Pisa e Fiesole) e all'estero. Nel 1953 Cipolla si reca negli Stati Uniti come Fulbright fellow, e nel 1957 sar\u00e0 \"visiting professor\" all'Universit\u00e0 di Berkeley in California, prima di essere nominato \"full professor\" due anni pi\u00f9 tardi. Proprio negli Stati Uniti aggiunge una \"M\" come iniziale di un secondo nome, che per\u00f2 all'anagrafe non ha, ma che conserva per le sue pubblicazioni, anche per distinguersi da studiosi omonimi, come lo storico Carlo Cipolla (1854-1916). Fece parte del Comitato scientifico della Fondazione Luigi Einaudi di Torino.\nL'Universit\u00e0 di Pavia gli ha conferito una laurea honoris causa nel giugno 1992 e gli ha intitolato il Dipartimento di Scienze Storiche e Geografiche, il quale lo ricorda ogni anno con una conferenza di argomento storico nella settecentesca Aula Foscoliana. La stessa Universit\u00e0 nel 2001 ha acquisito gran parte della sua biblioteca personale che raccoglie opere sulla storia economica e, in particolare, sulla storia della moneta, ora conservata come Fondo Carlo M. Cipolla presso la Biblioteca di Studi Umanistici Francesco Petrarca.\nPensiero.\nQuando Cipolla inizia ad affrontarne lo studio, la storia economica, in Italia, \u00e8 soprattutto descrittiva, senza ambizioni di analiticit\u00e0. Egli comprende che dietro alle fluttuazioni delle valute e ai cambiamenti economici si nascondono gli uomini, guidati dalle loro mentalit\u00e0 altrettanto fluttuanti, ma anche che, senza questi strumenti della teoria economica, gli eventi del passato sono spesso muti e inespressivi.\nLa storia economica lo port\u00f2 ad approfondire la storia delle popolazioni: in \"The Economic History of World Population\" (1962, ed. it. \"Uomini, tecniche, economie\" Feltrinelli, Milano, 1978), racconta la costruzione della civilt\u00e0 moderna partendo dal rapporto tra il numero degli uomini e le disponibilit\u00e0 di energia, che gli valse una fama internazionale. Scritta in inglese, l'opera \u00e8 stata tradotta in portoghese, spagnolo, francese, polacco, danese e olandese, prima di essere pubblicata in lingua italiana.\nSuccessivamente, analizz\u00f2 l'impatto della tecnologia sulla storia economica, ma soprattutto sulla storia delle mentalit\u00e0 con \"Vele e cannoni\" (ed. it. Il Mulino, Bologna, 2003, ed. or. ingl. 1965) e \"Le macchine del tempo. L'orologio e la societ\u00e0 (1300-1700)\" (ed. it. Il Mulino, Bologna, 2003, ed. or. ingl. 1978). La sua formula consiste in una tesi semplice, che espone in termini chiari, lontano da ogni \"spiegazione totale\": essa costitu\u00ec da base per quella storiografia che indaga il confronto tra la cultura occidentale e il mondo coloniale.\nCipolla \u00e8 stato anche tra i primi a cercare i legami tra l'alfabetizzazione e lo sviluppo economico in \"Istruzione e sviluppo. Il declino dell'analfabetismo nel mondo occidentale\" (ed. it. Il Mulino, Bologna, 2002; ed. or. ingl. 1969). Si sottolinea il ruolo del protestantesimo, ma anche la necessit\u00e0 di alfabetizzazione per gli artigiani (motori del progresso scientifico), piuttosto che dei \"colletti bianchi\" improduttivi.\nL'Italia tra il 1200 e il 1500, in cui l'eccellenza commerciale - finanziaria e la supremazia industriale hanno un riflesso nel campo dell'arte, della scienza e della tecnologia, che a loro volta hanno portato a ulteriori incrementi di produttivit\u00e0 e di ricchezza, \u00e8 la pietra angolare della sua opera, sintetizzata in \"Storia economica dell'Europa pre-industriale\" (Il Mulino, Bologna, 2002, ed. or. ingl.1974). Essa inquadra l'ascesa, apogeo e il declino dell'Italia del Rinascimento nel contesto europeo e mediterraneo, per spiegare la supremazia europea dei secoli XVIII e XIX.\nCipolla \u00e8 stato uno dei primi a studiare le epidemie e le loro conseguenze socio-economiche (al di l\u00e0 della sanit\u00e0 pubblica) partendo in particolare da documenti della magistratura fiorentina su istanze di sanit\u00e0: in \"I pidocchi e il Granduca\" (1979), \"Contro un nemico invisibile. Epidemie e strutture sanitarie nell'Italia del Rinascimento\" (1986), \"Miasmi ed umori\" (1989), \"Il burocrate e il marinaio. La Sanit\u00e0 toscana e le tribolazioni degli Inglesi, nel XVII secolo\" (1992) tutti editi in Italia per Il Mulino. Inoltre ha esteso la storia della medicina alla storia sociale nel suo complesso, cosa che gli ha valso diversi titoli di dottore honoris causa in medicina.\nEgli descrive la sua metodologia di storia economica in \"Introduzione allo studio della storia economica\" (Il Mulino, Bologna, 2002, ed. or. 1988), in cui ricorda la variet\u00e0 delle fonti e la necessit\u00e0 di \"parlare con i numeri\" attraverso il proprio background accademico. Questo stile narrativo, il tono quasi colloquiale, gli permettono di tradurre in discorsi persuasivi i problemi tecnici e statistici. Uno stile in cui spesso affiora un umorismo sottile, al quale Cipolla deve il suo successo presso il grande pubblico, considerandolo come un dovere \"sociale\", che fiorisce in \"Allegro ma non troppo con Le cinque leggi fondamentali della stupidit\u00e0\", caso eccezionale di best seller scritto da uno storico.\nNel suo lavoro, \"The Economist\" ha rilevato il tratto di uno storico di scuola francese, con l'attenzione costantemente rivolta al particolare, ironico e lucido. Cipolla sa intrecciare la storia \"grande\" (macro-storia) a quella dei singoli (micro-storie) per spiegare gli aspetti tecnologici, sociali e culturali, ponendosi quindi sulla linea dello storico francese Fernand Braudel, che appunto considerava Cipolla uno dei suoi migliori allievi.\nNella sua lunga carriera collabor\u00f2 anche con quotidiani italiani di primo piano, come \"Il Sole 24 Ore\", \"Corriere della Sera\", \"La Stampa\" e \"La Nazione\".\nLe leggi fondamentali della stupidit\u00e0 umana.\nCipolla si divert\u00ec ad \"approfondire\" il tema della stupidit\u00e0 umana formulando la famosa teoria della stupidit\u00e0, enunciata nel suo libello intitolato \"The Basic Laws of Human Stupidity\" (stampato per la prima volta nel 1976 come regalo di Natale per gli amici) poi pubblicato in italiano nel 1988 come \"Allegro ma non troppo\" (Il Mulino, 1988, ISBN 8815019804) e tradotto in almeno 13 lingue. Questo volume riunisce, insieme al saggio sulla teoria della stupidit\u00e0, un altro breve trattato umoristico dal titolo \"Il ruolo delle spezie (e del pepe nero in particolare) nello sviluppo economico del Medioevo\" stampato dalla stessa casa editrice nel 1973, sempre in inglese e sempre come regalo natalizio. La prima vera edizione inglese arriva soltanto nel 2011.\nIl fondo librario.\nNel 2001 gli eredi di Cipolla hanno donato parte della biblioteca personale dello studioso all'allora Istituto di storia economica dell'Universit\u00e0 di Pavia con il vincolo morale di mantenere i testi riguardanti la storia della moneta aggregati in un unico fondo. Il fondo \u00e8 una collezione specialistica che annovera circa un migliaio di libri ed opuscoli con un piccolo ma significativo nucleo di testi antichi, alcuni dei quali rari. Volumi ed estratti, molti dei quali non ancora catalogati, sono per lo pi\u00f9 identificati dall\"'ex libris\" con il nome del donatore. Esso non comprende esclusivamente opere di storia monetaria e finanziaria, demografia, storia sociale e del commercio, ma ampio risalto \u00e8 dato anche ai testi di numismatica e sfragistica e su numerosi volumi ed estratti sono presenti dediche manoscritte degli autori quali gli storici Eliyahu Ashtor e Raymond de Roover, agli economisti Paolo Baffi e Marcello De Cecco, fino agli storici e numismatici Giulio Giannelli, Ottorino Murari e Philip Grierson.\nSempre nel 2001 un'altra parte della biblioteca di Cipolla (circa 450 volumi) \u00e8 stata donata, in virt\u00f9 dell'amicizia che lo aveva legato a Renzo Dionigi, alla facolt\u00e0 di economia e commercio dell'Universit\u00e0 dell'Insubria, dove \u00e8 tuttora conservata e identificabile dal medesimo \"ex libris\" come Dono Cipolla.\nOnorificenze.\nNel 1995 ha vinto il Premio Balzan per la storia economica con questa motivazione: \"Carlo M. Cipolla \u00e8 considerato dai suoi contemporanei come il caposcuola di storia economica che pi\u00f9 ha saputo infondere in tale disciplina uno spirito innovatore. Grazie alla sua curiosit\u00e0 intellettuale, dominata da rigore di pensiero e di metodo, e in virt\u00f9 di una ricerca meticolosa delle fonti, ha combinato l'approccio macro-storico con studi di micro-storia in opere di grande originalit\u00e0 e solidit\u00e0, che spaziano in campi economico-culturali molto estesi\".\nOpere.\nCarlo Cipolla \u00e8 stato autore di diversi libri sulla storia economica e non solo, sia in italiano che in inglese, tra cui:\nMolte delle sue pubblicazioni sono state tradotte in diverse lingue."}
{"id": "329044", "revid": "14214", "url": "https://it.wikipedia.org/wiki?curid=329044", "title": "Gloria Fowles", "text": ""}
{"id": "329050", "revid": "1305772", "url": "https://it.wikipedia.org/wiki?curid=329050", "title": "Cabal (videogioco)", "text": " \u00e8 un videogioco arcade sparatutto prodotto dalla TAD Corporation nel 1988 in Giappone (distribuito da Taito) e in licenza dalla Fabtek in America Settentrionale e in Europa. \u00c8 caratterizzato dall'uso simultaneo di un soldato in terza persona e di un mirino, su una visuale tridimensionale fissa.\nConversioni del gioco vennero pubblicate nel 1989 dalla Ocean Software per i computer Amiga, Amstrad CPC, Atari ST, Commodore 64 e ZX Spectrum. In America fu invece pubblicato dalla Capcom per Amiga, Commodore 64 e MS-DOS; nel caso del Commodore 64 la versione americana \u00e8 diversa da quella europea, poich\u00e9 furono sviluppate indipendentemente da due aziende diverse. Ci fu inoltre un porting per console Nintendo Entertainment System, effettuato da Zippo Games, poi acquisita da Rareware.\nModalit\u00e0 di gioco.\n\"Cabal\" \u00e8 uno sparatutto a schermata fissa ambientato in tempi moderni. Il giocatore controlla un soldato senza nome, visto di spalle, che spara con un fucile facendo riferimento a un mirino. Due giocatori possono giocare simultaneamente in cooperazione, ma solo nelle versioni arcade, Amiga e Atari ST.\nI nemici sono soldati e mezzi appartenenti a un'immaginaria organizzazione terroristica. La schermata \u00e8 in prospettiva tridimensionale, ma fissa. Cinque sono i livelli, ognuno dei quali \u00e8 suddiviso a sua volta in quattro scenari.\nIl protagonista \u00e8 visto di spalle, pu\u00f2 muoversi solo a destra e a sinistra e all'inizio \u00e8 protetto da un muro difensivo, che pu\u00f2 essere distrutto dal fuoco nemico. Il giocatore si serve di tre tasti: col primo controlla il mitra, dalle munizioni illimitate, utilizzando un mirino che si muove per tutto lo schermo; col secondo lancia le granate, limitate, che danneggiano pi\u00f9 facilmente le truppe nemiche e le loro installazioni, mentre il terzo tasto permette di fare \"capriole\" per schivare rapidamente i colpi (funzione non disponibile in alcune conversioni). Il movimento verticale del mirino \u00e8 indipendente, mentre quello orizzontale segue normalmente gli spostamenti del personaggio; se si desidera spostare lateralmente il mirino a personaggio fermo, bisogna tenere premuto il pulsante di sparo.\nOltre a soldati, armati anch'essi di fucili e granate, si devono affrontare carri armati, elicotteri, e molto altro, prima di misurarsi con il boss di fine livello.\nGran parte del paesaggio - edifici militari, edifici civili, rocce eccetera - pu\u00f2 essere distrutta colpendola ripetutamente: man mano che vengono colpite, le strutture si incrinano per poi crollare. Viene cos\u00ec tolto riparo ai nemici, e ad ogni crollo si ha la possibilit\u00e0 di ottenere punti bonus oppure power-up. Questi ultimi possono essere rilasciati anche dai nemici uccisi. Alcuni permettono al giocatore di recuperare le granate, altri forniscono armi speciali.\nI nemici attraversano lo schermo in continuazione arrivando generalmente dai lati: per completare uno scenario bisogna eliminarne un certo numero, rappresentato da un indicatore a barra; a quel punto tutti i nemici superstiti muoiono e gli edifici ancora in piedi vengono rasi al suolo, cosicch\u00e9 si pu\u00f2 accedere allo scenario successivo. Durante il passaggio, il protagonista fa un balletto di esultanza molto caratteristico.\nLe vite sono inizialmente 3, aumentabili al raggiungimento di determinati punteggi: quelle di scorta vengono simboleggiate dai cuoricini nella parte superiore dello schermo. Si perde una vita dopo essere stati colpiti da un qualsiasi proiettile nemico.\nSequel e giochi simili.\n\"Cabal\" ebbe un seguito nel 1990 con \"Blood Bros.\", utilizzante per\u00f2 un'ambientazione Western.\nNel settembre 1988, anno di pubblicazione di \"Cabal\", la Konami fece uscire \"Devastators\", videogioco dal gameplay e dall'ambientazione molto simile a quella del prodotto della TAD Corporation; la stessa Konami nel 1992 mise in commercio \"G.I. Joe\" che riproponeva il sistema di gioco di \"Devastators\". Nel 1990 fu la SNK a ispirarsi a \"Cabal\", proponendo \"NAM-1975\", uno dei quattro giochi con cui venne varata la tecnologia Neo-Geo. Nel 1994 la spagnola Gaelco produsse \"Alligator Hunt\", gioco provvisto dello stesso gameplay. Nel 1994 vennero pubblicate da altri produttori le imitazioni \"Pirates\", con pirati come protagonisti, e \"Hard Times\", versione strutturalmente identica a \"Blood Bros.\", ma con sprite e fondali differenti, ispirati alla tematica dei gangster. Giochi creati in epoca successiva ispirati sempre a questo tipo di sparatutto sono \"Charge 'N' Blast\" della SEGA (1999) e \"Gamshara\" (2002), quest'ultimo ambientato nel Giappone feudale. L'elenco non \u00e8 esaustivo; diversi altri giochi si possono considerare varianti di \"Cabal\"."}
{"id": "329057", "revid": "767487", "url": "https://it.wikipedia.org/wiki?curid=329057", "title": "Teodoro Angelopoulos", "text": "Teodoro Angelopoulos \u00e8 il figlio di Panayotis Angelopoulos deceduto nel 2001 da cui ha ereditato un gruppo di imprese abbastanza eterogeneo che del resto gi\u00e0 amministrava per conto del padre fin dal 1987. Il gruppo diretto da Teodoro comprende due stabilimenti metallurgici: uno nel Galles e l'altro nello stato USA dell'Indiana. La compagnia marittima Metrostar Management Corporation proprietaria di 19 petroliere. Ha inoltre innumerevoli partecipazioni a banche ed altre compagnie marittime partecipazioni.\nNel 1990 Teodoro Angelopoulos ha sposato Gianna Angelopoulos.\nHa avuto una lunga disputa ereditaria con il fratello Costantino.\n\u00c8 stato ricattato dal giornalista Grigoris Michalopoulos."}
{"id": "329058", "revid": "281901", "url": "https://it.wikipedia.org/wiki?curid=329058", "title": "Alburnus alburnus", "text": "Alburnus alburnus \u00e8 un pesce d'acqua dolce della famiglia Cyprinidae, conosciuto comunemente come alburno. Talvolta, per confusione con \"Alburnus arborella\" viene chiamato impropriamente alborella.\nDistribuzione e habitat.\nL'alburno \u00e8 diffuso in Europa, dalla Francia agli Urali ma \u00e8 assente da penisola Iberica, Italia e Grecia nonch\u00e9 dalle isole mediterranee. In Italia e in Dalmazia \u00e8 sostituita dalla specie \"Alburnus arborella\". \u00c8 stato rinvenuto nel 2017 nelle acque libere della provincia di Ferrara. Popola soprattutto i grandi laghi e i fiumi a corrente lenta, raccogliendosi in grandi banchi che vivono al largo. Nel periodo invernale tende a frequentare acque pi\u00f9 profonde, ma se non \u00e8 possibile si distribuisce lungo tutte le profondit\u00e0.\nDescrizione.\nLunghezza: 15 cm, anche se sono stati pescati esemplari lunghi 25 cm.\nQuesto ciprinide presenta un corpo allungato e compresso ai fianchi, con testa e occhi grandi, bocca leggermente rivolta verso l'alto. La livrea \u00e8 grigio-azzurra con riflessi metallici e una linea gialla orizzontale che corre dalla testa alla coda. Di facile individuazione \u00e8 la linea laterale, che si abbassa sensibilmente lungo il ventre, per poi risalire al peduncolo caudale.\nDimorfismo sessuale: leggermente pi\u00f9 accentuati i colori del maschio, la femmina risulta leggermente pi\u00f9 gonfia.\nComportamento.\nPacifica. Vive in grossi branchi con migliaia di individui.\nRiproduzione.\nLa riproduzione avviene da maggio; dopo l'accoppiamento la femmina depone migliaia di piccole uova (circa 250.000 unit\u00e0 per kg di peso) nei bassi fondali. La schiusa avviene in 4-5 giorni.\nAlimentazione.\nHa dieta onnivora, si ciba di insetti e larve ma anche di zooplancton e vegetali. \nAcquariofilia.\nViene allevata e riprodotta anche in acquario con successo. Viene allevata anche nei laghetti artificiali.\nPesca.\nLungo al massimo una quindicina di centimetri, l'alborella \u00e8 un pesce molto apprezzato dai pescatori sportivi per l'abbondanza delle sue catture e gode anche di una certa importanza commerciale, essendo un ottimo pesce da \"frittura\". \nTuttavia, l'abbondante presenza di questo pesce pu\u00f2 essere a volte indesiderata per il pescatore in cerca di pesci pi\u00f9 grandi, poich\u00e9 le alborelle tendono a cibarsi, sminuzzandole, delle esche riservate ai cavedani e ai barbi, che frequentano lo stesso habitat. \nViene utilizzata come esca viva per la pesca del pesce persico, del luccio, del lucioperca e della trota.\nAltri usi.\nDalle sue scaglie molto lucenti, in certe localit\u00e0 del Nord Italia, si ricavavano cristalli di guanina, chiamata anche \"essenza d'oriente\" per la fabbricazione di perline ornamentali.\nStato di conservazione.\nRisente della stagnazione delle acque e dell'inquinamento.\nSinonimi.\nA causa delle divisioni nelle varie acque dolci europee, questa specie \u00e8 stata nel tempo suddivisa in sottospecie o classificata sotto altri nomi.\nOggi si tende a considerare esatto solamente \"Alburnus alburnus\", ma non \u00e8 raro che vecchie fonti utilizzino ancora:\nSpecie simili.\nLalborella appenninica \u00e8 molto simile ma limitata al Sud Italia e lalborella italiana che vive nel centro-nord del paese."}
{"id": "329059", "revid": "121352215", "url": "https://it.wikipedia.org/wiki?curid=329059", "title": "Societ\u00e0 Sportiva Basket Napoli", "text": "La Societ\u00e0 Sportiva Basket Napoli era una squadra italiana di pallacanestro con sede nella citt\u00e0 di Napoli e giocava le sue partite interne al PalaBarbuto. Fino al 1999, il club giocava a Pozzuoli con il nome di A.P.L. Puteoli e disputava le partite interne al PalaBleu di Pozzuoli.\nNon va confusa con la Partenope Napoli Basket, altra importante societ\u00e0 napoletana di basket che ora milita in serie B, e con la Napoli Basket, societ\u00e0 attiva fino alla stagione 1996-97.\nStoria.\nL'A.P.L. Puteoli.\nLa nascita della societ\u00e0 risale all'anno 1946, quando Beb\u00e8 Dante e Alfonso Artiaco fondarono la \"Libertas Puteoli\". Nel 1956, con la squadra milita in Serie C, avviene la fusione con la Fulgor, altra formazione cittadina. Tre anni pi\u00f9 tardi la Libertas riparte dal campionato di Prima Divisione lasciando alla Fulgor la conquistata partecipazione alla Serie B. La Fulgor approder\u00e0 poi in Serie A, l'odierna seconda serie, confluendo con giocatori e allenatore nella Juvecaserta dopo uno spareggio perso per l'accesso alla prima serie nel 1964.\nIntanto la Libertas nel 1970 fa ritorno in serie C: l'allenatore \u00e8 Di Fraia, il presidente Salvatore Lubrano. La squadra tuttavia \u00e8 costretta a ritirarsi dal torneo, ripartendo poi dal campionato di Promozione.\nNel 1973 Fulvio Palumbo prende posto sulla panchina della formazione flegrea, che sale in serie D. Tre anni dopo, nel 1976, la Libertas sale in C2 sfruttando anche l'ampliamento dei tornei e il quarto posto in classifica: il campo da gioco \u00e8 sempre quello di viale Capomazza.\nIl torneo 1980-81 viene invece giocato dalla squadra presso una tensostruttura al rione Toiano. L'allenatore \u00e8 ancora Fulvio Palumbo, ed arriva anche la promozione in serie C1, categoria mantenuta per qualche anno. \u00c8 infatti il 1984 quando, complice l'ottavo posto ed un nuovo allargamento dei campionati, il Puteoli sale in serie B2. Nel 1989 i puteolani disputano la finale contro Cagliari, all'epoca allenata da Massimo Mangano, perdendo alla terza partita. Il 1991 vede Pozzuoli giocarsi la finale (persa a Roma) contro l'Allpass per salire in B1. Un anno pi\u00f9 tardi la squadra viene eliminata da Battipaglia ma al termine del torneo acquista da Campobasso il diritto a disputare la serie B1.\nDal 1992 si gioca nel nuovissimo impianto di Monterusciello. La compagine giunge ottava e al termine del torneo viene esonerato Piero Millina. L'anno successivo come allenatore arriva Enzo Romano, ex giocatore della Partenope Napoli in serie A, si chiude col settimo posto in classifica e con l'esonero di Romano. Nel 1994 arriva nelle vesti di general manager Valentino Renzi. Come allenatore c'\u00e8 Giovanni \"Ninni\" Gebbia mentre la societ\u00e0 acquista Fabio Torri (poi infortunatosi), Andrea Della Valentina, Leonardo Busca, Matteo Totaro e Sandro Trevisan (prelevato a novembre). La squadra disputa la semifinale contro Ragusa, vincendo la prima partita di 17 punti nella cittadina iblea ma perdendo sia in casa sia nella successiva e decisiva gara di Ragusa. Gebbia viene confermato alla guida della squadra, Renzi come general manager. La societ\u00e0 perfeziona l'acquisto di Della Valentina e Busca, rimettendo sul mercato Totaro e prendendo in prestito da Battipaglia Giovanni Dalla Libera. Arriva quindi in prestito da Udine Leonardo Conti, mentre la societ\u00e0 acquisisce i diritti del play Francesco Gambacorta e del pivot Roberto Tortolini. Arriva rispettivamente un secondo posto al termine della fase di qualificazione (dietro Livorno) ed un primo posto nella fase seguente, preludio alla doppia vittoria nella serie finale contro Ragusa.\nLa stagione 1996-97 vede quindi l'esordio della societ\u00e0 del presidente Biagio Lubrano in un campionato professionistico quale quello di A2: il settimo posto finale permette alla \"Serapide\", questo lo sponsor, di qualificarsi per i play-off promozione dove arriva per\u00f2 l'eliminazione in semifinale per mano di Gorizia dopo aver trionfato su Sassari ai quarti di finale. Il campionato 1997-98 vede invece Pozzuoli piazzarsi all'ultimo posto solitario che avrebbe significato retrocessione in B1, ma il ripescaggio permette alla squadra di rimanere nel professionismo, evitando un possibile abbandono da parte del patron Lubrano. La stagione 1998-99 \u00e8 l'ultima targata Pozzuoli: la squadra si classifica al settimo posto in classifica e viene eliminata nei quarti di finale dei play-off per mano di Trieste.\nIl trasferimento a Napoli.\nPrima della stagione 1999-2000 il presidente Lubrano sposta la sede da Pozzuoli a Napoli, cambiando il nome del club in \"Societ\u00e0 Sportiva Basket Napoli\", per poi cedere la societ\u00e0 all'imprenditore campano Mario Maione.\nQuesti aument\u00f2 il capitale societario e consent\u00ec la promozione in Serie A nella stagione 2001-02. Da notare anche la partecipazione all'ULEB Cup nella stagione 2004-05, la qualificazione per l'Eurolega 2006-2007 e soprattutto la conquista della Coppa Italia 2006.\nHa militato nella Serie A e ha giocato le partite in casa al PalaBarbuto di Napoli fino al 2008, sebbene ci sia un progetto di ricostruzione del vecchio palazzetto, il Palasport Mario Argento, la cui realizzazione doveva in principio essere ultimata nell'aprile 2007, ma i cui lavori sono ormai fermi da lunghissimo tempo.\nIl 20 settembre 2008 il Consiglio Federale ha annunciato l'esclusione della societ\u00e0 partenopea dal campionato di Serie A per la stagione 2008-09, sentenza successivamente confermata in via definitiva. La squadra \u00e8 stata declassata in Serie C regionale, allo stesso livello della Partenope.\nIl 12 gennaio 2010, il Basket Napoli di Mario Maione, che nel 2006 vinse la Coppa Italia e nel 2007 fu semifinalista nei play off scudetto, \u00e8 stato dichiarato fallito. La societ\u00e0 era stata estromessa nell'ottobre 2008 dai campionati Fip per falso nelle documentazioni retributive.\nLa sua eredit\u00e0 \u00e8 idealmente raccolta nel giugno del 2011 da una nuova societ\u00e0 (Napoli Basketball) invitata, tramite il meccanismo della wild card al nuovo campionato denominato \"Lega di sviluppo\"."}
{"id": "329062", "revid": "768068", "url": "https://it.wikipedia.org/wiki?curid=329062", "title": "Koin\u00e8", "text": "La koin\u00e8 ( \"lingua comune\", \"[lingua] greca comune\") \u00e8 un antico dialetto greco e forma la terza tappa della storia della lingua greca. \u00c8 conosciuto anche come greco alessandrino o greco ellenistico (perch\u00e9 \u00e8 stata la lingua del periodo ellenistico nella storia greca, caratterizzato dall'espansione della civilt\u00e0 greca ad opera di Alessandro Magno, che port\u00f2 questa lingua nei territori conquistati), comune (traduzione di \u03ba\u03bf\u03b9\u03bd\u03ae; \u00e8 \"comune\" perch\u00e9 si tratta della prima forma di greco indifferenziata, contrapposta alla frammentazione dialettale che ha caratterizzato il greco fino all'et\u00e0 classica) o ancora, a causa del suo utilizzo per la redazione dei primi testi cristiani, greco del Nuovo Testamento, greco biblico o greco patristico. Dalla \"koin\u00e8\" hanno avuto origine il greco moderno e le sue relative varianti dialettali (tranne il dialetto zaconico, erede dell'antico dialetto dorico). \nL'importanza della \"koin\u00e8\".\nLa \"koin\u00e8\" non \u00e8 importante solo nella storia dei Greci, in quanto primo dialetto comune, ma anche per il suo impatto nelle civilt\u00e0 del Mar Mediterraneo durante l'et\u00e0 ellenistica.\nNell'uso il termine \u00e8 divenuto un sinonimo per indicare la lingua ellenistica, vale a dire quel modello linguistico che si and\u00f2 a imporre, come lingua comune del mondo greco, nei primi secoli di quell'epoca che si pu\u00f2 chiamare (approssimativamente) post-classica e il cui inizio viene fatto convenzionalmente risalire alla vittoria dei Macedoni contro i greci nella battaglia di Cheronea (338 a.C.).\nQuando gli stati greci alleati sotto la guida dei macedoni conquistarono e colonizzarono il mondo conosciuto, il loro nuovo dialetto fu parlato dall'Egitto al nord dell'India. \nSiccome il greco ellenistico prese piede durante il periodo tardo-classico, il simbolico punto di partenza del terzo periodo della lingua greca \u00e8 stabilito dalla morte di Alessandro Magno nel 323 a.C. e la chiusura di questo periodo della lingua greca e il passaggio alla quarta fase della lingua greca, conosciuta come greco medievale, \u00e8 simbolicamente assegnata alla fondazione di Costantinopoli nel 330 d.C. da parte di Costantino I.\nLa \"koin\u00e8\" si impose quindi come lingua franca di tutto il Mediterraneo centro-orientale dei regni ellenistici, sia nell'uso parlato sia in quello scritto, compreso l'uso letterario. La \"koin\u00e8\" appunto \u00e8 la lingua originale del Nuovo Testamento e della versione dei 70 (septuaginta) dell'antico testamento, e anche il mezzo per l'insegnamento e la diffusione del Cristianesimo nei primissimi secoli d.C. Inoltre fu, anche se non ufficialmente, la seconda lingua parlata e scritta dell'Impero romano, in particolare nella parte orientale. \nA partire dal III secolo, vennero utilizzati dei manuali chiamati \"Hermeneumata\", con lo scopo di insegnare la lingua latina a coloro che parlavano il greco e per insegnare la lingua greca a coloro che parlavano il latino.\nI precedenti.\nL'affermarsi della \"koin\u00e8\" ellenistica \u00e8 stato preceduto da altri processi di stabilizzazione di forme linguistiche comuni. Un esempio \u00e8 il dialetto attico, che gi\u00e0 in antico, quasi a voler confermare il mitico sinecismo politico ateniese, mostra caratteristiche che fanno pensare a una lingua unitaria.\nAltri fenomeni unitari si avvertono non su una base etnica o geografica, ma con riguardo alla frequentazione di certi generi letterari. Cos\u00ec ad esempio si parla di dialetto omerico, una lingua convenzionale e mai parlata da nessuno, che, con la sua mescolanza di una base ionica, con elementi eolici e relitti micenei, divenne la lingua comune della poesia epica. Fenomeni analoghi si registrano per la lingua in uso nella lirica corale, un'interazione di dialetto omerico, dorico ed eolico.\nIl significato nel tempo.\nLa \"koin\u00e8\" come lingua ancestrale.\nNell'antichit\u00e0 \u00e8 ad esempio spesso indicata, con lo stesso termine, la presunta lingua comune da cui sarebbero originati i vari dialetti greci, secondo le teorie di due autori del II secolo d.C. come Apollonio Discolo e di suo figlio Erodiano.\nLa \"koin\u00e8\" come dialetto etnico.\nClemente Alessandrino in \"Stromata\" I, 142 (II - III secolo) fa rientrare nella sua definizione di dialetto non solo la particolare inflessione assunta da un lessico in relazione a un'area geografica, ma anche quelle particolari forme che rivelano caratteri, condivisi o esclusivi, che prescindono dalla localit\u00e0, risultando semmai legati a un \"ethnos\". Nella sua concezione \"koin\u00e8\" poteva ben essere il quinto tra i dialetti greci, con una posizione particolare rispetto agli altri, quella di forma che compendia i caratteri comuni a tutti gli altri.\nI confini di un'egemonia: la \"koin\u00e8\" culturale.\nL'utilizzo del termine \"koin\u00e8\", dal suo ambito originario e strettamente linguistico, \u00e8 andato a connotare, per estensione, anche quei fenomeni di formazione di tratti comuni, in ambito storico e culturale, che interessarono la vasta area geografica dei regni ellenistici originati dall'espansione macedone. Sar\u00e0 proprio il fenomeno della \"koin\u00e8\" linguistica a favorire la dilatazione e l'egemonia, in una area sempre pi\u00f9 vasta, dei linguaggi artistici e letterari di forte matrice greca.\nLa \"koin\u00e8\" letteraria italiana.\nAgli albori della lingua italiana, si parla ancora di una \"koin\u00e8\" letteraria, intendendo con essa la lingua comune usata dai letterati.\nSulla scia dei grammatici bizantini o latini, seguendo il Bembo, poteva indicarsi con \"koin\u00e8\" la lingua comune italiana originata dai dialetti.\nAltri invece, come Leonardo Salviati e Machiavelli, aderendo a una visione primigenia ereditata dalla grammatica antica, capovolgevano il rapporto genetico e attribuivano alla lingua toscana la posizione privilegiata di \"koin\u00e8\", da cui sarebbero scaturiti i dialetti italiani.\nLe fonti.\nGli studi linguistici sulla \"koin\u00e8\" hanno scontato per secoli, fin dal tempo dei grammatici alessandrini, un pregiudizio negativo che la considerava alla stregua di una forma corrotta della purezza linguistica classica. Il pregiudizio negativo non si limitava alla forma linguistica ma sottendeva, per certi aspetti, la sottovalutazione di un'intera epoca storica e culturale. Bisogna attendere il XIX secolo e gli innovativi studi di Johann Gustav Droysen, perch\u00e9 la cruciale importanza dell'Ellenismo venisse finalmente riconosciuta, insieme a quella del veicolo linguistico dell'epoca.\nIl repertorio delle fonti della \"koin\u00e8\" \u00e8 di enorme vastit\u00e0, estendendosi su un arco temporale e spaziale amplissimo, e riflettendo l'eterogeneit\u00e0 delle variet\u00e0 linguistiche che vi si annoverano. In questo panorama di fonti, a differenza di quanto accaduto con le precedenti variet\u00e0 linguistiche greche, una grande importanza hanno le scritture private tradite dai papiri (corrispondenza commerciale, epistolari familiari, compiti scolastici, ecc.).\nLe iscrizioni.\n\u00c8 da considerare di enorme importanza il vastissimo \"corpus\" delle iscrizioni epigrafiche, che offre il vantaggio di fornirci forme linguistiche cronologicamente cristallizzate e non soggette alla corruzione cui vanno inevitabilmente incontro le fonti tramandate.\nI papiri.\nLa fonte pi\u00f9 importante \u00e8 comunque costituita dai papiri, il cui studio ha fatto nascere un'autonoma branca filologica, la Papirologia. I ritrovamenti pi\u00f9 ingenti provengono dalle \"discariche\" d'Egitto, al di fuori del quale il pi\u00f9 rilevante \"giacimento\" papirologico appartiene alla Villa dei papiri di Ercolano.\nI papiri offrono lo stesso vantaggio di fissazione incorrotta delle epigrafi, senza essere per\u00f2 afflitti da grossi problemi di datazione: spesso, infatti, il testo papiraceo \u00e8 datato e quando una data vi manchi, una datazione approssimativa \u00e8 resa possibile dall'alfabeto.\nIn aggiunta, e questo \u00e8 molto importante per la linguistica, i papiri offrono una variet\u00e0 linguistica non standardizzata, pi\u00f9 sensibile alle innovazioni, con registri e variet\u00e0 che sconfinano nella lingua parlata, spesso goffamente dissimulata.\nI cocci.\nVi \u00e8 poi da aggiungere la fonte dimessa e negletta delle iscrizioni su cocci di risulta, gli \"ostraka\", frammenti di un corpus letterario ampio e disperso nei vari continenti. La lingua degli \"ostraka\", ancora pi\u00f9 umile e \"volgare\" di quella dei papiri, attende ancora in gran parte di essere studiata, interpretata e pubblicata.\nI lessici e le grammatiche atticiste.\nDocumenti importanti per attestare l'osmosi sintattica, lessicale e stilistica tra la lingua elevata e quella parlata sono le \"grammatiche\" e i \"lessici\" compilati dagli atticisti. Un destino, a pensarci bene, davvero paradossale, quasi una nemesi, per delle opere concepite proprio per emendare e arginare, in funzione \"purista\", un fenomeno linguistico percepito come una degradazione della purezza linguistica attica.\nLa pi\u00f9 importante fra queste fonti, per l'ampiezza e la variet\u00e0 del repertorio di esemplificazioni \"atticiste\", \u00e8 il lessico dovuto a Frinico (Selezione di frasi e parole in attico).\nLa letteratura testamentaria.\nAltre fonti significative sono l'\"Antico Testamento\", nella versione greca dei Settanta, e il \"Nuovo Testamento\". Quest'ultima \u00e8 particolarmente importante per l'uso di un registro linguistico popolare, in funzione dell'ampia platea cui gli insegnamenti erano rivolti.\nGli idiomi neogreci.\nInfine un'importante fonte di informazioni \u00e8 rappresentata dal neogreco con i suoi dialetti le sue \"koin\u00e8\" e idiomi, che hanno preservato molti dei dettagli linguistici che, pur smarritisi nella tradizione scritta, si sono conservati nell'oralit\u00e0. Un esempio \u00e8 dato dalla lingua pontica e cappadocica, che hanno conservato l'antica pronuncia di etc.), mentre il dialetto zaconico mantiene la \u03b1 lunga in luogo della \u03b7 ( etc.) e le altre caratteristiche locali del laconico. Gli idiomi meridionali dell'area linguistica greca (Dodecaneso, Cipro etc.), mantengono la pronuncia del raddoppio delle consonanti simili (), mentre altre pronunciano in molte parole \u03c5 come \u03bf\u03c5 o conservano antiche forme doppie come etc. Sono fenomeni linguistici che suggeriscono come tali caratteristiche siano state ereditate dalla \"koin\u00e8\", che a sua volta aveva numerose variazioni idiomatiche nell'area linguistica greca.\nEvoluzione dal greco antico.\nLa conoscenza dei fenomeni linguistici che hanno dato luogo alla genesi della \"koin\u00e8\" mette luce sul processo evolutivo che ha portato alla formazione del neogreco. Lo studio ha tentato di enucleare gli aspetti del passaggio da greco antico alla \"lingua comune\", fonetica, morfologia, sintassi e lessico, valutando l'impatto che queste trasformazioni hanno avuto nella formazione del greco medievale.\nSi \u00e8 potuto cos\u00ec dimostrare che molte delle caratteristiche della \"koin\u00e8\" sono emerse e andate stabilizzandosi gi\u00e0 in epoca classica. Al contrario, molte delle caratteristiche del greco medievale non sono delineate e rintracciabili nella \"koin\u00e8\".\nUna conferma \u00e8 ad esempio che il greco della \"koin\u00e8\" oggi non \u00e8 comprensibile ai parlanti nel greco moderno.\nFonetica.\nLa fonetica greca subisce una profonda evoluzione: dalla scrittura fonetica, come pu\u00f2 considerarsi quella del greco classico, in cui sostanzialmente a ogni fonema corrisponde un grafema, si arriva in maniera graduale a quella tramandatasi nel greco moderno, in cui \u00e8 accentuata la discrasia tra pronuncia e scrittura, anche in virt\u00f9 di fenomeni di confluenza vocalica, primo fra tutti la convergenza sul suono [i], nota con il nome di iotacismo\nSe pure la pronuncia coincideva ampiamente con quella \"attica\", gi\u00e0 nella fase pi\u00f9 antica della \"koin\u00e8\", le fonti, in particolare papiri e iscrizioni, segnalano l'affermarsi della divergenza tra il sistema fonetico e quello grafico. Il fenomeno \u00e8 testimoniato anche dalla preoccupata e acuita sensibilit\u00e0 dei grammatici, prima ellenistici e, in seguito, bizantini, nei confronti del problema emergente dell', l'ortografia (ossia, letteralmente, la \"corretta scrittura\").\nL'accezione moderna del termine.\nCon il termine \"koin\u00e8\", nel corso dei secoli, si \u00e8 spesso indicato qualsiasi linguaggio condiviso da culture e popoli diversi, originario o predominante sulle varie lingue e forme dialettali di un'area pi\u00f9 o meno estesa.\nNell'accezione moderna, l'uso del termine non \u00e8 limitato all'indicazione di una variet\u00e0 colta della lingua comune, ma si estende a tutte le sue stratificazioni. Nella \"koin\u00e8\" convergono la lingua letteraria, quella burocratica, le tendenze gergali, ma anche la lingua parlata.\nIl termine viene utilizzato in semiotica per indicare la versione accettata uniformemente su vasta scala di una qualsiasi lingua, in contrapposizione alle varianti locali, e per estensione, di qualsiasi modello espressivo di culture condivise in ambiti pi\u00f9 vasti di quello originario."}
{"id": "329067", "revid": "1573940", "url": "https://it.wikipedia.org/wiki?curid=329067", "title": "Abramis brama", "text": "Abramis brama , conosciuto comunemente come abramide, abramide comune o breme, \u00e8 un pesce d'acqua dolce appartenente alla famiglia Cyprinidae, unico appartenente al genere \"Abramis\".\nDistribuzione e habitat.\nQuesta specie \u00e8 originaria delle acque dolci europee comprese tra i Pirenei ed il Mar Caspio. In Italia l'abramide \u00e8 alloctono, \u00e8 stato oggetto di introduzioni per la pesca nel XX secolo e la sua presenza \u00e8 accertata nel bacino idrografico del Po, dell'Arno, del Tevere e del Brenta, nel Piave e nel Sile.\nDescrizione.\nIl capo \u00e8 di dimensioni ridotte rispetto al corpo, piuttosto compresso ai fianchi. Nella bocca, anch'essa di piccole dimensioni e con mascella superiore pi\u00f9 sporgente, si rileva un'unica serie di denti faringei posta su entrambi i lati. La serie delle pinne ne comprende una dorsale, una caudale forcuta, un'anale molto allungata e le pinne pari. La livrea comprende una tonalit\u00e0 di colore uniforme che varia dal grigio metallico al bruno scuro, variabile per ogni individuo. Le pinne sono grigie, chiare o scure. \u00c8 un pesce longevo, che pu\u00f2 raggiungere i 17 anni di et\u00e0.\nRaggiunge una lunghezza maggiore di 80 cm ed un massimo di 8\u00a0kg di peso.\nPredatori.\n\u00c8 abitualmente cacciato da siluri, lucci, anguille e percidi.\nRiproduzione.\nIl periodo riproduttivo va da maggio a luglio; gli esemplari raggiungono la maturit\u00e0 sessuale intorno ai tre anni di et\u00e0. Le uova, giallo ambrate, sono emesse in copiosa quantit\u00e0 e deposte dalle femmine in acque basse (fino a tre metri) e ricche di vegetazione, a cui le uova aderiscono. Il periodo di schiusa \u00e8 dipendente dalla temperatura delle acque di deposizione; in genere si protrae, al massimo, per due settimane.\nAlimentazione.\nHa dieta onnivora, si nutre di insetti e larve (in particolare chironomidi), piccoli crostacei, gasteropodi, bivalvi, molluschi, anellidi, detriti e talvolta piccoli pesci.\nPesca.\nNelle altre acque europee l'abramide raggiunge dimensioni notevoli ed \u00e8 anche molto apprezzato dai pescatori sportivi. In Italia ha un'importanza nulla dal punto di vista commerciale, viste le sue carni di scarso sapore ricchissime di lische, n\u00e9 la sua cattura riveste particolare interesse per il pescatore hobbista, che lo insidia con le stesse tecniche di pesca riservate alle carpe, tinche e carassi.\nLa sua diffusione nei canali irrigui della Pianura Padana ha determinato una competizione alimentare con le sopracitate specie di ciprinidi, causandone la diminuzione di numero, localmente anche drastica."}
{"id": "329068", "revid": "436907", "url": "https://it.wikipedia.org/wiki?curid=329068", "title": "Techstep", "text": "Il techstep \u00e8 uno dei maggiori sottogeneri della drum and bass, caratterizzato da sonorit\u00e0 dark e sci-fi e da fonti sonore quasi esclusivamente sintetizzate.\nCaratteristiche.\nInfluenzato principalmente dalla musica industrial e techno, il techstep viene a volte confuso con il neurofunk, un'evoluzione del techstep che mette pi\u00f9 enfasi sull'atmosfera futuristica/dark e sulle strutture ritmiche tipiche del funk.\nI rapporti con la musica techno sono giustificati dal fatto che nel techstep la parte ritmica, sincopata e non in 4/4, \u00e8 quella che caratterizza tutti i sottogeneri della drum and bass. \nHanno per\u00f2 in comune la tecnica di creazione di un collage ad alta energia da suoni astratti e sintetici, inclusi campionamenti: raramente vengono usati strumenti non influenzati da altri effetti elettronici.\nSimilarmente, i drum-kit delle drum machine e le percussioni sono preferiti ai breaks suonati dal vivo dai musicisti. Il techstep prevede l'ossessivit\u00e0 della jungle con cambiamenti nelle linee di basso, indirizzate soprattutto verso un timbro pi\u00f9 basso e profondo."}
{"id": "329070", "revid": "2320960", "url": "https://it.wikipedia.org/wiki?curid=329070", "title": "Celofisoide", "text": ""}
{"id": "329072", "revid": "125321278", "url": "https://it.wikipedia.org/wiki?curid=329072", "title": "Rhodesia", "text": "Rhodesia (: ) o Rodesia \u00e8 il nome con cui, nel continente africano, venne chiamata, tra il 1965 e il 1979, la ex colonia britannica della Rhodesia Meridionale (l'attuale Zimbabwe).\nFu detta cos\u00ec perch\u00e9 prese il nome da Cecil Rhodes.\nStoria.\nNota dal 1898 come Rhodesia Meridionale, divent\u00f2 colonia britannica a s\u00e9 stante nel 1923; per poi diventare parte della Federazione della Rhodesia e del Nyasaland nel 1953. La popolazione bianca della Rhodesia Meridionale, in massima parte di origine britannica, acquis\u00ec fin dall'inizio il potere economico e politico, che mantenne anche dopo la dissoluzione della Federazione, avvenuta nel 1963, e dopo che nel 1964 il Nyasaland e la Rhodesia Settentrionale divennero indipendenti (come Malawi e Zambia).\nIl governo britannico nella persona del primo ministro Harold Wilson, aveva proclamato che non intendeva concedere l'indipendenza alle colonie governate da una forte minoranza bianca, a meno che non venisse introdotta una costituzione democratica invece che meritocratica e segregazionista. A tale politica si oppose il partito del \"Fronte Rhodesiano\", comandato da Ian Smith. Nel 1965 le negoziazioni tra il governo coloniale e il Regno Unito collassarono: Smith proclam\u00f2 l'indipendenza dal governo britannico l'11 novembre 1965, con la celebre UDI (\"Unilateral Declaration of Independence\"), inviando un telegramma al primo ministro britannico Wilson, nel quale ricordava l'importante contributo della Rhodesia all'Inghilterra durante la prima e la seconda guerra mondiale. L'Alto Commissario Britannico di stanza a Salisbury, John Baines Johnston, svuot\u00f2 l'archivio dell'Alta Commissione di tutti i documenti importanti e abbandon\u00f2 la Rhodesia. Smith ordin\u00f2 tuttavia di non danneggiare in alcun modo il palazzo dell'Alta Commissione, con notevole sorpresa da parte di Johnston.\nLa comunit\u00e0 internazionale condann\u00f2 uniformemente la UDI. Il giorno successivo alla dichiarazione d'indipendenza unilaterale, nel 1965, il Consiglio di sicurezza delle Nazioni Unite promulg\u00f2 la risoluzione \"S/RES/216\", con la quale invitava tutti gli Stati a non riconoscere la Rhodesia e a non fornirle alcun tipo di assistenza. Il Consiglio di Sicurezza impose anche diverse sanzioni economiche, che proibivano varie forme di commercio e trattative finanziarie; esse perdurarono dal 1965 sino al 1979, quando il dominio britannico fu ristabilito. Tuttavia, non tutti i membri dell'ONU aderirono alle sanzioni. Sudafrica, Portogallo (che per\u00f2 interruppe bruscamente le relazioni a causa del cambio di governo durante la Rivoluzione dei Garofani del 1974), Israele, Iran e alcune nazioni arabe aiutarono la Rhodesia in via non ufficiale. Gli Stati Uniti, grazie all'Emendamento Byrd del 1971, concessero l'importazione di cromo, ferro-cromo e nichel dalla Rhodesia. La Rhodesia riusc\u00ec cos\u00ec a sfuggire temporaneamente alle sanzioni, ma esse scoraggiarono fortemente gli investimenti esterni.\nNel 1970 fu dichiarata ufficialmente la repubblica, ma ci\u00f2 non miglior\u00f2 le relazioni con la maggior parte degli Stati. Negli anni settanta ebbe luogo la sanguinosa guerriglia da parte dei militanti marxisti dello ZANU del futuro presidente Robert Mugabe e dello ZAPU, sovvenzionati dall'URSS, contro la quale si schierarono forze regolari dell'esercito rhodesiano, tra cui alcuni reparti di forze speciali all'epoca famosi (RLI, Rhodesian SAS, Selous Scout).\nGli anni della guerriglia terminarono nel 1979 con il successo delle forze marxiste; ci\u00f2 fu dovuto principalmente alla mediazione del Regno Unito, che si schier\u00f2 dalla parte di Mugabe e guid\u00f2 la nazione, dopo la breve esperienza dello Zimbabwe Rhodesia, a un governo di transizione sotto sovranit\u00e0 britannica, che port\u00f2 infine ad un governo non-separatista e alla definitiva ridenominazione dello Stato in Zimbabwe, alla cui guida si pose, ininterrottamente dal 1980 al 2017, lo ZANU di Robert Mugabe.\nCaratteristiche.\nCapitale della Rhodesia era \"Salisbury\", l'odierna Harare.\nL'inno nazionale.\nL'inno nazionale iniziava con i versi ed era cantato sulla melodia del quarto movimento della nona sinfonia di Beethoven (l'\"Inno alla Gioia\").\nDemografia.\nPopolazione.\nLa popolazione della Rhodesia risultava essere alla fine degli anni 1960, a causa dell'immigrazione dei bianchi e di un eccezionale tasso di crescita naturale tra i suoi cittadini neri, quella col pi\u00f9 alto tasso di crescita nell'Africa sub-sahariana in quel momento.\nBianchi.\nUna caratteristica centrale della comunit\u00e0 bianca in Rhodesia era la sua transitoriet\u00e0, poich\u00e9 i coloni bianchi avevano la stessa probabilit\u00e0 di lasciare la Rhodesia dopo alcuni anni invece di stabilirvisi definitivamente; ad esempio, dei 700 coloni britannici arrivati nel 1890, che furono i primi coloni bianchi, solo 15 vivevano ancora in Rhodesia nel 1924. Poich\u00e9 la popolazione bianca della Rhodesia aveva un basso tasso di natalit\u00e0 (18 su 1000 rispetto al tasso africano di 48 per 1000), la crescita della popolazione bianca dipendeva in gran parte dall'acquisizione di nuovi immigranti bianchi attraverso l'immigrazione che rappresentava il 60% del totale la crescita della popolazione bianca rhodesiana tra il 1955 e il 1972. Tuttavia, lo storico americano Josiah Brownell not\u00f2 che il tasso di ricambio per i bianchi residenti in Rhodesia era molto alto, dato che in Rhodesia vivevano immigranti bianchi tra il 1955 e il 1979, mentre nello stesso periodo emigravano bianchi. Persino durante gli anni del boom della fine degli anni '50, quando la Rhodesia registrava in media immigranti bianchi all'anno (provenienti principalmente dal Regno Unito e dal Sudafrica), una media di circa 7666 bianchi emigrava ogni anno, e addirittura tra il 1961 e il 1965 la Rodesia ha avuto una media di 8225 immigranti bianchi all'anno, con un'emigrazione media di all'anno. Molti potenziali immigranti bianchi giunsero in Rhodesia alla ricerca di opportunit\u00e0 economiche e poi scapparono per l'insicurezza derivante dalla guerra civile. Un numero considerevole non era interessato a stabilirsi l\u00ec in modo permanente e non aveva fatto domanda per la cittadinanza rhodesiana, nonostante una campagna molto pubblicizzata del 1967 che li spingesse a farlo. Secondo Brownell, infatti, il patriottismo nella comunit\u00e0 bianca era \"superficiale\" a causa del suo carattere essenzialmente espatriato. Inoltre, egli ha affermato che la maggior parte degli immigranti bianchi tra la fine degli anni '60 e l'inizio degli anni '70 erano lavoratori non qualificati che facevano concorrenza alla forza lavoro africana nera del paese e non contribuivano con abilit\u00e0 tecniche o professionali al paese, e che ci\u00f2 fosse dovuto alla politica del governo volta a rendere l'immigrazione bianca \"il pi\u00f9 possibile non selettiva\" e a garantire a ogni immigrato bianco un lavoro.\nRiferimenti culturali.\nLa Rhodesia compare in diversi opere letterarie:"}
{"id": "329074", "revid": "228587", "url": "https://it.wikipedia.org/wiki?curid=329074", "title": "Rosenthal", "text": ""}
{"id": "329076", "revid": "33689", "url": "https://it.wikipedia.org/wiki?curid=329076", "title": "MIPS (unit\u00e0 di misura)", "text": "Il MIPS (Acronimo di Million Instructions Per Second, \"milioni di istruzioni per secondo\"), in informatica, \u00e8 un'unit\u00e0 di misura della frequenza di esecuzione delle istruzioni effettuata da un microprocessore.\nDescrizione.\nLe istruzioni a cui si fa riferimento sono quelle assembly del processore in esame. Tali istruzioni sono in genere molto semplici, ad esempio una singola somma o un singolo test per decidere se una condizione logica \u00e8 vera o \u00e8 falsa. Un normale programma per computer \u00e8 composto da migliaia o milioni di queste istruzioni, normalmente generate in modo automatico da un compilatore che traduce il codice sorgente in linguaggio macchina. Il numero di istruzioni che il processore riesce ad eseguire in un secondo, espresso in milioni, \u00e8 il suo MIPS.\nLe misure di MIPS non sono n\u00e9 affidabili sul singolo processore, n\u00e9 utilizzabili per confrontare processori diversi.\nNel primo caso, ogni programma contiene una diversa proporzione di istruzioni di diverso tipo, ognuna delle quali pu\u00f2 essere pi\u00f9 o meno lunga da eseguire. Non \u00e8 insolito che il MIPS di un processore cambi anche di un fattore 10 a seconda di quale programma stia eseguendo.\nPer questo motivo alcuni produttori usano i MOPS (\"Million Operations Per Second\") per indicare la reale capacit\u00e0 di eseguire una reale operazione e non solo un'istruzione. In pratica anche questa unit\u00e0 di misura non \u00e8 significativa delle reali prestazioni del processore a causa delle piccole furbizie usate dai produttori stessi.\nNel secondo caso, processori diversi hanno istruzioni diverse che rendono privo di significato un confronto: un processore potrebbe avere un'istruzione complessa ma lenta, mentre in un altro lo stesso lavoro potrebbe essere svolto da 20 istruzioni pi\u00f9 semplici e veloci. Il tempo totale pu\u00f2 essere all'incirca lo stesso, mentre il valore di MIPS \u00e8, in questo esempio, diverso di 20 volte. Il valore espresso in MIPS pu\u00f2 essere valido nel caso, piuttosto insolito, che un processore abbia istruzioni che impiegano tutte lo stesso tempo per essere eseguite.\nNonostante questi problemi, ogni tanto si incontra una misura di velocit\u00e0 in MIPS generalmente riferita al benchmark Dhrystone (DMIPS); i comuni processori impiegati nei personal computer hanno MIPS che oscillano tra qualche migliaio dei pi\u00f9 vecchi processori a singolo core fino a centinaia di migliaia dei pi\u00f9 recenti octacore: un Pentium 4 a 3,2 GHz raggiunge a titolo di esempio circa 10.000 MIPS mentre l'Intel Core i7 Extreme Edition 5960x che ha una frequenza per core leggermente maggiore raggiunge circa 300.000 MIPS.\nformula_1\nDove Ni \u00e8 il numero di istruzioni eseguite dal microprocessore in un arco di tempo o su un programma, CPUtime \u00e8 il tempo in secondi per eseguire le Ni istruzioni, 10^6 esprime il risultato in milioni di istruzioni.\nCome si vede MIPS \u00e8 un sistema di misura molto approssimato, poich\u00e9 ogni singola istruzione eseguita su un programma dal microprocessore richiede diversi cicli di clock, quindi tempo diverso. Il sistema MIPS perde questo fattore poich\u00e9 fa riferimento al tempo globale di esecuzione del programma e non al tempo di esecuzione della singola istruzione."}
{"id": "329080", "revid": "1543377", "url": "https://it.wikipedia.org/wiki?curid=329080", "title": "Ortobicupola triangolare", "text": "In geometria solida, lortobicupola triangolare \u00e8 un poliedro con 14 facce che pu\u00f2 essere costruito, come intuibile dal suo nome, unendo due cupole triangolari per la loro base esagonale.\nCaratteristiche.\nSe tutte le sue facce sono poligoni regolari, questo poliedro viene chiamato anche \"anticuboattedro\" o \"disettaedro\" e ha vertici su cui incidono sempre lo stesso numero di quadrati e di triangoli; un'ortobicupola triangolare siffatta \u00e8 inoltre uno dei 92 solidi di Johnson, in particolare quello indicato come \"J\"27, ossia un poliedro strettamente convesso avente come facce dei poligoni regolari ma comunque non appartenente alla famiglia dei poliedri uniformi.\nPer quanto riguarda i suoi 12 vertici, su ognuno di essi incidono due facce quadrate e due triangolari.\nFormule.\nConsiderando un'ortobicupola triangolare avente come facce dei poligoni regolari aventi lato di lunghezza formula_1, le formule per il calcolo del volume formula_2, della superficie formula_3 e dell'altezza formula_4 risultano essere:\nIl suo circumraggio ha invece la stesso valore di formula_1.\nPoliedro duale.\nIl poliedro duale dell'ortobicupola triangolare \u00e8 un dodecaedro trapezo-rombico, ossia un poliedro simile a rombidodecaedro e avente un totale di 12 facce: 6 rombiche e 6 trapezoidali.\nPoliedri e tassellature dello spazio correlati.\nRelazione con il cubottaedro.\nL'ortobicupola triangolare ricorda dall'aspetto un cubottaedro, il quale, utilizzando la nomenclatura dei solidi di Johnson pu\u00f2 essere chiamato \"girobicupola triangolare\"; la differenza sta nel fatto che nel caso dell'ortobicupola le due cupole triangolari sono unite in modo tale che gli spingoli che vengono a combaciare appartengono a facce delle stessa forma, mentre nel caso del cubottaedro essi appartengono a un triangolo nella prima cupola e a un quadrato nella seconda. Data un'ortobicupola triangolare, la rotazione di 60\u00b0 di una delle cupole che la compongono genera un cubottaedro; da cui il nome di \"anticubottaedro\" con cui talvolta in letteratura si indica l'ortobicupola triangolare.\nTassellature spaziali.\nL'ortobicupola triangolare pu\u00f2 formare una tassellatura dello spazio completa se utilizzata assieme a piramidi quadrate."}
{"id": "329106", "revid": "1318658", "url": "https://it.wikipedia.org/wiki?curid=329106", "title": "Everglades", "text": "Le Everglades sono un'ecoregione paludosa subtropicale situata nella porzione meridionale dello stato della Florida, specificamente con parti nelle contee di Monroe, Collier, Palm Beach, Miami-Dade e Broward (codice WWF: NT0904). Bench\u00e9 molto modificate dallo sviluppo agricolo nella Florida centrale e meridionale, le Everglades formano la met\u00e0 meridionale di un grande spartiacque che sorge nei pressi di Orlando, noto come sistema del Fiume Kissimmee.\nIl Kissimmee scorre da Taylor Creek, Nubbin Slough e Fisheating Creek, e si scarica nel vasto (1.890\u00a0km\u00b2) e poco profondo (3\u00a0m) Lago Okeechobee. L'acqua che lascia il Lago Okeechobee nella stagione umida forma le Everglades, un'inondazione annuale, poco profonda e dal movimento lento, che pu\u00f2 arrivare a 65\u00a0km di larghezza e ad oltre 160 di lunghezza, e scorre verso sud attraverso una piattaforma calcarea all'estremit\u00e0 meridionale dello stato.\nInoltre le Everglades si trovano anche in una porzione dellAustralia e pi\u00f9 precisamente nello stato del Queensland vicino a Noosa. Se compariamo l'area di noosa Everglades con quelle della Florida, l'estensione della prima pu\u00f2 includere Upper Noosa River catchment area, Upper Noosa River, Lake Cootharaba attraverso il lake Cooroibah e dentro la Laguna Bay e ancora Donella Lake e Weyba.\nStoria.\nPer gran parte della sua storia, un'esplorazione accurata delle Everglades fu resa impossibile dalla folta crescita della \"saw grass\" (lett. \"Erba sega\", \"Cladium mariscus\" subsp. \"jamaicense\"), una pianta con foglie dal bordo seghettato e tagliente. Il primo europeo che penetr\u00f2 la regione fu Hernando de Escalante Fontaneda, uno spagnolo che nel 1549 venne fatto prigioniero da un capo indiano. Fontaneda diede il nome ad un lago \"Laguno del Espiritu Santo\", e ad alcune isole \"Cayos del Espiritu Santo\". Fra il 1841 e il 1856 diverse spedizioni delle forze armate degli Stati Uniti si inoltrarono nelle Everglades per scacciare dall'area la trib\u00f9 dei Seminole, che vi aveva trovato rifugio. Le esplorazioni pi\u00f9 importanti, negli ultimi anni del XIX secolo, furono quelle del Maggiore Archie P. Williams nel 1883, James E. Ingraham nel 1892 e Hugh L. Willoughby nel 1897. I Seminole erano a quell'epoca gli unici presenti nell'area.\nNel 1850 in base all'Arkansas Bill, o Swamp and Overflow Act, praticamente tutte le Everglades, che lo stato aveva sollecitato il governo federale a prosciugare, vennero girate allo stato per tale scopo, con la condizione che tutti i ricavi da tali terre venissero usati per la loro bonifica. Un consiglio di fiduciari dell'Internal Improvement Fund, creato nel 1855 e avente come membri \"ex officio\" il governatore, il controllore, il tesoriere, il procuratore generale e il commissario generale, vendette alle compagnie ferroviarie gran parte delle concessioni. Tra il 1881 e il 1896 una compagnia privata che possedeva 16.000\u00a0km\u00b2 delle Everglades, tent\u00f2 di scavare un canale dal Lago Okeechobee attraverso il Lago Hicpochee e lungo il Fiume Caloosahatchee fino al Golfo del Messico; il canale venne chiuso nel 1902 per via delle inondazioni. Sei canali vennero iniziati sotto il controllo dello stato nel 1905 dal lago verso l'Oceano Atlantico, il pi\u00f9 settentrionale a Jensen, quello pi\u00f9 meridionale a Fort Lauderdale; il costo totale, stimato in 1.035.000$ per la bonifica di 12.500\u00a0km\u00b2, venne pagato da una tassa sul drenaggio, che non doveva eccedere i dieci centesimi per acro (24,71$/km\u00b2), imposta dai fiduciari dell'Internal Improvement e dal Consiglio dei commissari del drenaggio.\nLa piccola area bonificata prima di quell'anno (1905) fu trovata molto fertile e particolarmente adatta a coltivare canna da zucchero arance e verdura da orto.\nLa pubblicazione, nel 1947, di \"Everglades: River of Grass\" di Marjory Stoneman Douglas, fu tra i naturalisti una scossa quanto la pubblicazione di \"Silent Spring\" (\"Primavera silenziosa\") di Rachel Carson. Il libro attir\u00f2 l'attenzione sulla vasta area che rende abitabile la Florida Meridionale, ma che veniva trattata dagli interessi agricoli e da quelli edili come una palude senza valore, che i genieri dell'esercito statunitense sarebbero stati in grado di prosciugare. Contribu\u00ec inoltre all'ordine esecutivo del presidente Harry S. Truman, che pi\u00f9 in l\u00e0 nello stesso anno protesse pi\u00f9 di 8.000\u00a0km\u00b2 con l'Everglades National Park.\nLa forza del nome della signora Douglas fu tale che quando una legge, disegnata dai legali che rappresentavano le industrie dei coltivatori di canna da zucchero, propose di sospendere per dodici anni tutti gli standard sulla qualit\u00e0 dell'acqua nelle paludi, questa venne chiamata \"Marjory Stoneman Douglas Act\" \u2014 finch\u00e9 la centotreenne autrice richiese che il proprio nome venisse rimosso dalla legge in attesa. La legge venne approvata nel 1994, rinominata in \"Everglades Forever Act\", e venne emendata nel 2003.\nUn accordo definitivo tra il governo federale e lo Stato della Florida, approvato dal Giudice William Hoeveler, ordin\u00f2 la riduzione dei livelli di fosforo nel Loxahatchee National Wildlife Refuge e nel Parco Nazionale delle Everglades per il 31 dicembre 2006. Inoltre, nel 2004 lo Stato della Florida adott\u00f2 una concentrazione limite di fosforo di 10 parti per miliardo all'interno dell'area protetta delle Everglades, che comprende il Loxahatchee National Wildlife Refuge e il Parco Nazionale delle Everglades oltre alle zone di Conservazione delle acque 2 e 3. L'eccesso di fosforo deriva principalmente dai fertilizzanti usati dai coltivatori di canna da zucchero e da altre attivit\u00e0 agricole.\nTerritorio.\nLe Everglades si estendono dal Lago Okeechobee a nord, alla Baia di Florida a sud ed erano un tempo delimitate dalla palude della Riserva nazionale di Big Cypress ad ovest e dalla costa atlantica ad est. Sono state chiamate fiume d'erba (Douglas, 1947) a causa del lento scorrere delle acque dall'Okeechobee in direzione sud e della predominanza di una ciperacea chiamata \"Cladium mariscus\" subsp. \"jamaicense\".\nIn questa zona estremamente pianeggiante i pochi punti leggermente elevati sono generalmente coperti da alberi, solitamente cipressi.\nEsistono diversi piccoli fiumi, come il Miami e il New River ad est e lo Shark River a sudovest. Il movimento delle acque di superficie \u00e8 generalmente in direzione sud-sudest.\nCirca il 50 percento delle Everglades originarie sono state sacrificate in favore dell'agricoltura. Gran parte di ci\u00f2 che resta \u00e8 oggi protetto da un Parco nazionale e da aree di conservazione delle acque. L'acqua delle Everglades viene ancora usata come fonte idrica per grandi citt\u00e0 dell'area quali Miami. Le Everglades sono attraversate da ovest a est da una strada a pagamento chiamata Alligator Alley, che fa parte della Interstate 75.\nFlora.\nL'habitat pi\u00f9 caratteristico delle Everglades sono le paludi di \"erba-sega\" (\"sawgrass marsh\"), grandi distese d'acqua fluviale poco profonda, dominate dalla presenza della ciperacea \"Cladium mariscus\" subsp. \"jamaicense\"; sono questi i \"fiumi d'erba\" della letteratura, che un tempo occupavano oltre un terzo della superficie della Florida meridionale.\nNelle acque pi\u00f9 profonde degli stagni sono presenti diverse specie di ninfee (\"Nymphaea\" spp., \"Nuphar\" spp.) e piante carnivore (\"Utricularia\" spp.).\nUn altro habitat caratteristico delle Everglades sono i cosiddetti \"hammocks\", piccoli isolotti calcarei, i pi\u00f9 grandi dei quali sono estesi sino 40\u00a0km\u00b2, che si ergono da 1 a 3\u00a0m sul livello dell'acqua, ricoperti da una fitta vegetazione tropicale.\nSugli \"hammock\" possono svilupparsi, a seconda delle caratteristiche del terreno, aggregazioni monospecifiche di \"Persea borbonia\", foreste di annona palustre (\"Annona glabra\"), foreste di cipresso palustre (\"Taxodium distichum\"), ovvero foreste miste alla cui formazione concorrono diverse specie arboree tropicali tra cui il palmetto (\"Serenoa repens\"), la quercia meridionale sempreverde (\"Quercus virginiana\"), il \"gumbo-limbo\" (\"Bursera simaruba\"), le palme reali (\"Roystonea\" spp.) e la sapotacea \"Sideroxylon salicifolium\". Queste isole di vegetazione tropicale sono l'habitat ideale per piccoli mammiferi, rettili e anfibi.\nNelle aree estuarine, in cui le acque dolci dell'Okeechobee e del Big Cypress si mischiano con le acque salate dell'oceano, \u00e8 presente una densa comunit\u00e0 di mangrovie in cui coesistono mangrovie rosse (\"Rhizophora mangle\"), mangrovie nere (\"Avicennia germinans\") e mangrovie bianche (\"Laguncularia racemosa\").\nSpecie alloctone.\nLe Everglades ospitano una moltitudine di specie aliene.\nLa principale specie vegetale alloctona introdotta dall'uomo \u00e8 la melaleuca (\"Melaleuca quinquenervia\"), originaria dell'Australasia. I semi di questa specie, che consuma una grande quantit\u00e0 di acqua, venivano sparsi in passato dagli aeroplani al fine di prosciugare le paludi per farne terreni coltivabili. La melaleuca ha trovato condizioni estremamente favorevoli, rivelandosi una vera e propria specie infestante, in grado di diffondersi con estrema rapidit\u00e0, soppiantando la vegetazione nativa. Dopo appena 3 anni dalla germinazione una pianta di melaleuca \u00e8 in grado di produrre una moltitudine di semi. Un esemplare maturo pu\u00f2 produrne pi\u00f9 di un milione per anno.\nL'albero del pepe brasiliano (\"Schinus terebinthifolia\") \u00e8 una specie sudamericana invasiva che si \u00e8 perfettamente ambientata nelle Everglades, mostrando tendenza a spargersi rapidamente e a soppiantare le specie native. \u00c8 difficile da eradicare e si propaga rapidamente grazie agli uccelli che mangiano le sue piccole bacche rosse. \nUn serio problema costituisce anche la diffusione della felce rampicante \"Lygodium microphyllum\", originaria del Vecchio Mondo: questa specie ricopre fittamente le zone in cui cresce, soppiantando la flora autoctona; arrampicandosi sin sulle cime degli alberi pi\u00f9 alti, si trasforma, in caso di incendio in una vera e propria \"scala\" per il fuoco, permettendogli di raggiungere gli strati pi\u00f9 alti della canopia.\nAltre specie alloctone presenti in maniera significativa sono il giacinto d'acqua (\"Eichhornia crassipes\"), la\ncasuarina comune (\"Casuarina equisetifolia\"), \"Colubrina asiatica\" e \"Thespesia populnea\".\nFauna.\nL'ecoregione ospita una notevole biodiversit\u00e0 animale: sono state censite 30 specie di rettili, 14 specie di anfibi, 17 specie di mammiferi e oltre 70 specie di uccelli nidificanti.\nTra i rettili sono presenti tre predatori primari dell'ecoregione: l'alligatore del Mississippi (\"Alligator mississippiensis\"), il caimano dagli occhiali (\"Caiman crocodilus\") e il coccodrillo americano (\"Crocodylus acutus\").\nAltro predatore primario \u00e8 il puma (\"Puma concolor couguar\"), una volta diffuso in tutti gli Stati Uniti sud-orientali, e ora ristretta al sud della Florida, con una popolazione stimata di meno di 100 esemplari. Altri mammiferi presenti in questo habitat semi-acquatico sono il cervo dalla coda bianca (\"Odocoileus virginianus\"), la lince rossa (\"Lynx rufus\"), il coniglio degli acquitrini (\"Sylvilagus palustris\"), il procione (\"Procyon lotor\"), l'opossum (\"Didelphis marsupialis\"), la volpe grigia (\"Urocyon cinereoargenteus\"), l'armadillo a nove fasce (\"Dasypus novemcinctus\") e la lontra di fiume nordamericana (\"Lontra canadensis\"). Nelle acque costiere non \u00e8 raro incontrare il lamantino dei Caraibi (\"Trichechus manatus\").\nConsiderando anche le specie di passo, nella regione sono state segnalate oltre 360 differenti specie di uccelli. Tra le specie che nidificano in questo territorio vi sono l'ibis bianco (\"Eudocimus\u00a0albus\"), la cicogna americana (\"Mycteria\u00a0americana\"), l'airone verde (\"Butorides\u00a0virescens\"), l'airone bianco maggiore (\"Ardea\u00a0alba\"), l'airone azzurro maggiore (\"Ardea\u00a0herodias\"), la garzetta nivea (\"Egretta\u00a0thula\"), l'airone tricolore (\"Egretta\u00a0tricolor\"), l'airone azzurro minore (\"Egretta\u00a0caerulea\"), l'airone guardabuoi (\"Bubulcus\u00a0ibis\"), la garzetta rossastra (\"Egretta\u00a0rufescens\"), la nitticora (\"Nycticorax\u00a0nycticorax\"), la nitticora capogiallo (\"Nyctanassa\u00a0violacea\"), il tarabusino minore americano (\"Ixobrychus\u00a0exilis\"), il mignattaio (\"Plegadis\u00a0falcinellus\"), la spatola rosata (\"Platalea\u00a0ajaja\"), il podilimbo (\"Podilymbus\u00a0podiceps\"), il pellicano bruno (\"Pelecanus\u00a0occidentalis\"), il marangone dalla doppia cresta (\"Phalacrocorax\u00a0auritus\"), l'aninga (\"Anhinga\u00a0anhinga\"). La regione ospita anche diversi rapaci tra cui l'aquila calva (\"Haliaeetus\u00a0leucocephalus\"), il falco pescatore (\"Pandion\u00a0haliaetus\"), il nibbio codadirondine (\"Elanoides\u00a0forficatus\"), il nibbio codabianca (\"Elanus\u00a0leucurus\"), il nibbio delle Everglades (\"Rostrhamus\u00a0sociabilis\"), la poiana spallerosse (\"Buteo\u00a0lineatus\") e necrofagi come l'urub\u00f9 (\"Coragyps\u00a0atratus\") e l'avvoltoio collorosso (\"Cathartes\u00a0aura\").\nSpecie alloctone.\nMolte specie esotiche sono state incidentalmente rilasciate nelle Everglades dalle aree urbane circostanti. Alcune di esse hanno trovato condizioni favorevoli e hanno stabilito popolazioni autosufficienti, in competizione per il cibo e lo spazio con gli animali nativi.\nTra le specie aliene va citato il pitone birmano (\"Python molurus bivittatus\"), un serpente nativo dell'Asia meridionale, che pu\u00f2 raggiungere lunghezze di 6\u00a0m. Rilasciato da qualche incauto collezionista, il pitone birmano ha trovato nelle Everglades condizioni estremamente favorevoli per il suo sviluppo: a partire dal 2002, pi\u00f9 di 2.000 pitoni sono stati rimossi dal parco e dalle zone circostanti, e sono solo una frazione della popolazione totale. La loro diffusione rappresenta una seria minaccia per l'intero ecosistema: a farne le spese sono non solo diverse specie autoctone di mammiferi e uccelli ma anche predatori primari come l'alligatore del Mississippi.\nUna delle specie invasive con il maggior impatto sulla fauna autoctona \u00e8 il gatto (\"Felis catus\"), sia domestico che selvatico. Si stima che in Florida esistano oltre 5 milioni di gatti e che ciascuno di essi sia in grado di uccidere sino a 100 esemplari di uccelli o piccoli mammiferi per anno, con effetti devastanti sulla fauna autoctona; la loro presenza minaccia la sopravvivenza di molte specie quali il topo delle dune (\"Peromyscus polionotus\"), il topo del cotone (\"Peromyscus gossypinus\"), il coniglio delle paludi (\"Sylvilagus palustris hefneri\"), la ghiandaia di Santa Cruz (\"Aphelocoma coerulescens\"). Essi possono inoltre essere vettori di malattie quali la leucemia felina, la panleucopenia felina e la rabbia, che possono trasmettere ad altri felini tra cui la lince e la pantera.\nConservazione.\nLe Everglades sono considerate un'ecoregione vulnerabile.\nNell'ecoregione sussistono tre grandi aree naturali protette:\nSebbene la maggioranza delle acque delle Everglades soddisfi gli standard di qualit\u00e0 attuali, circa il 10% delle acque rimane inquinata. Lo Stato della Florida e il Genio Militare stanno realizzando numerosi progetti per alcuni miliardi di dollari, secondo il Piano di risanamento Globale delle Everglades, per assicurare la giusta quantit\u00e0, qualit\u00e0, tempistica e distribuzione delle acque alle Everglades e a tutto il Sud della Florida."}
{"id": "329110", "revid": "599013", "url": "https://it.wikipedia.org/wiki?curid=329110", "title": "Valerio Vermiglio", "text": "Gioca nel ruolo di palleggiatore nel .\nCarriera.\nLa carriera di Valerio Vermiglio inizia nel 1986 nelle giovanili dell'Associazione Sportiva Zanclon di Messina; nel 1993 passa Sisley Volley di Treviso, giocando sempre per la squadra giovanile, per poi essere promosso in prima squadra, con cui debutta in Serie A1, nella stagione 1994-95: in tre annate vince una Supercoppa europea, la Coppa dei Campioni 1994-95 e il campionato 1995-96; nel 1997 esordisce in nazionale vincendo la medaglia d'argento alle Universiadi.\nViene ceduto nella stagione 1997-98 all'Indomita Salerno, in Serie A2, mentre nella stagione successiva passa alla Pallavolo Falconara in Serie A1: nel 1999, con la nazionale, vince la medaglia d'oro alla World League.\nNell'annata 1999-00 veste la maglia del Sempre Volley di Padova, mentre in quella successiva \u00e8 alla Pallavolo Parma con cui disputa due campionati: nella stagione 2002-03 ritorna al club di Treviso, con cui inizia un sodalizio di cinque stagioni che lo portano a vincere quattro scudetti, due Coppe Italia, tre Supercoppe italiane, la Coppa CEV 2002-03 e la Champions League 2005-06; con la nazionale vince due medaglie d'oro nell'edizione 2003 e 2005 del campionato europeo, una medaglia d'argento ai Giochi della XXVIII Olimpiade, alla Coppa del Mondo 2003 e alla World League 2004 e una medaglia di bronzo alla Grand Champions Cup 2005: nel 2007 si ritira dalla nazionale.\nNella stagione 2007-08 viene ingaggiato dall'Associazione Sportiva Volley Lube di Macerata, con cui si aggiudica due Coppe Italia, una Supercoppa e la Challenge Cup 2010-11. Nell'annata 2011-12 si trasferisce in Russia, nel Volejbol'nyj klub Zenit-Kazan', club nel quale milita per due stagioni, vincendo due Supercoppe russe, Champions League 2011-12 ed uno scudetto, mentre per il campionato 2013-14 \u00e8 al Volejbol'nyj klub Fakel di Novyj Urengoj.\nNella stagione 2014-15 torna in Italia con la Pallavolo Piacenza: tuttavia ad annata in corso si trasferisce all', militante nella Super League iraniana, categoria dove rimane anche nella stagione successiva, passando per\u00f2 al Paykan Teheran Volleyball Club.\nPer il campionato 2016-17 veste la maglia dell'UPCN V\u00f3ley Club di San Juan, nella Liga Argentina de Voleibol, tuttavia lascia il club a met\u00e0 stagione per far ritorno in Italia, in Serie A2, con la Volley Lupi Santa Croce: al termine del campionato annuncia il suo ritiro dall'attivit\u00e0 agonistica. Ritorna per\u00f2 sui suoi passi e nel campionato 2018-19 si accasa alla di Palermo, nel campionato di Serie B. Nel campionato seguente \u00e8 invece impegnato nella Serie C siciliana col ."}
{"id": "329112", "revid": "124748780", "url": "https://it.wikipedia.org/wiki?curid=329112", "title": "Jack Black", "text": "Nel corso della sua carriera ha ricevuto due nomination ai Golden Globe, due ai People's Choice Award, una ai Grammy Award e sette ai Teen Choice Award.\nAl di fuori della recitazione, Black \u00e8 il cantante principale del duo rock comico Tenacious D, vincitore del Grammy Award, che ha formato nel 1994 con Kyle Gass. Hanno pubblicato gli album \"Tenacious D\", \"The Pick of Destiny\", \"Rize of the Fenix\" e \"Post-Apocalypto.\"\nBiografia.\nBlack nasce a Hermosa Beach, una citt\u00e0 situata pochi chilometri a sud di Los Angeles (in California), il 28 agosto 1969, figlio di Judith Cohen, un\u2019ingegnere statunitense di origine ebraica, e di Thomas William Black, un ingegnere statunitense convertitosi all'ebraismo. I suoi genitori divorziarono quando aveva 10 anni.\nCresciuto sotto gli insegnamenti del collega Tim Robbins, pubblicizz\u00f2 il videogioco \"Pitfall!\" della Activision in uno spot televisivo, mentre nel 1992 fece la sua prima apparizione sul grande schermo nel film \"Bob Roberts\" in un piccolo ruolo. Nel 1993 partecip\u00f2 al film \"La storia infinita 3\". Principalmente attivo nelle commedie, \u00e8 apparso anche in \"The Jackal\" e \"X-Files\".\nCarriera cinematografica.\nCompie il grande balzo nella pellicola \"Alta fedelt\u00e0\", grazie alla quale si aggiudicher\u00e0 un \"Blockbuster Entertainment Award\", e successivamente in \"Amore a prima svista\". Insieme a Ben Stiller, Will Ferrell, Vince Vaughn, Steve Carell e i fratelli Owen e Luke Wilson fa parte del gruppo non ufficiale di comici statunitensi denominato Frat Pack.\nOltre ad essere attore, Jack Black coltiva la propria passione per la musica e in modo particolare per l'hard rock: \u00e8 un grande fan di Led Zeppelin, Black Sabbath, Ronnie James Dio, Mot\u00f6rhead, Guns N' Roses, Kiss, Rush, Scorpions, AC/DC, The Who e Red Hot Chili Peppers ed \u00e8 il cantante della band chiamata Tenacious D. Nella sua carriera di attore ha girato \"School of Rock\" e \"Tenacious D e il destino del rock\", nei quali risalta tutta la sua passione per il rock. Per la sua brillante interpretazione in \"School of Rock\" ha ricevuto la sua prima nomination ai Golden Globe al miglior attore in una commedia o musicale.\nNel 2002 ha presentato insieme all'attrice statunitense Sarah Michelle Gellar gli MTV Movie Awards, riscuotendo il maggior numero di ascolti mai ottenuti dallo show. Nella sua carriera, ha presentato ben 3 volte anche i Nickelodeon Kid's Choice Award. Nel 2004 interpreta la parte dello squalo Lenny nel film d'animazione statunitense \"Shark Tale\". Nel 2005 ottiene il ruolo di uno dei protagonisti nel remake di \"King Kong\" di Peter Jackson.\nNel 2006 partecipa al film \"L'amore non va in vacanza\" con Cameron Diaz, Jude Law, Kate Winslet e Eli Wallach, film in cui mostra, oltre alla sua nota comica, anche la bravura in una parte sentimentale molto brillante. \u00c8 protagonista della commedia in \"Super Nacho\" dove interpreta il ruolo di un monaco lottatore per una buona causa. Nel 2008 \u00e8 protagonista, insieme a Mos Def, di \"Be Kind Rewind - Gli acchiappafilm\" di Michel Gondry. Nello stesso anno presta la voce a Po, il panda protagonista di \"Kung Fu Panda\" e, nel film \"Tropic Thunder\", veste i panni di un attore comico tossicomane impegnato a interpretare, nel ruolo di un soldato, un film sulla guerra del Vietnam insieme a Ben Stiller e Robert Downey Jr..\nNel 2009 presta il volto e la voce al personaggio di Eddie Riggs nel videogioco \"Br\u00fctal Legend\", per il qual vince uno Spike Video Game Awards per il miglior doppiaggio. Sempre nel 2009 \u00e8 protagonista insieme a Michael Cera in un film comico intitolato \"Anno uno\", interpretando la parte di Zed, un uomo di Neanderthal che insieme al suo amico intraprende un viaggio nei luoghi citati nella Genesi, incontrando lungo il tragitto Abramo, Isacco, Caino e Abele e arrivando fino alle citt\u00e0 maledette da Dio, Sodoma e Gomorra. \nNel 2010 recita nel film \"I fantastici viaggi di Gulliver\" di Rob Letterman nei panni del protagonista Lemuel Gulliver. Nel 2011 presta di nuovo la voce al panda protagonista di Kung Fu Panda nel sequel di grande successo Kung Fu Panda 2, diretto da Yennifer Yu Nelson, di nuovo a fianco di Dustin Hoffman e Angelina Jolie e fa una breve apparizione ne \"I Muppets\" (\"The Muppets\") nel ruolo di se stesso. Il suo film successivo, \"Un anno da leoni\", una commedia co-interpretata da Owen Wilson e Steve Martin, \u00e8 uscito nel mese di ottobre 2011 negli Stati Uniti. \nIl 27 aprile 2012 \u00e8 uscito nelle sale cinematografiche statunitensi il film \"Bernie\", diretto da Richard Linklater (che aveva gi\u00e0 diretto Jack Black in \"School of Rock\"), ottenendo un buon successo di critica, tanto che Black \u00e8 stato considerato un futuro aspirante all'Oscar, e ha ricevuto la sua seconda nomination ai Golden Globe 2013. Nel 2015 affianca George Clooney nello spot della Nespresso. Sempre nel 2015 interpreta il ruolo dello scrittore R.L. Stine nel film \"Piccoli brividi\".\nNel dicembre 2018 pubblica il suo primo video sul canale YouTube Jablinski Games. In meno di una settimana raggiunge il milione di iscritti, che celebra attraverso un secondo video, Annuncia che dal 2019 inizier\u00e0 a caricare contenuti sui videogiochi. Nel dicembre 2019 annuncia il suo imminente ritiro dal mondo del cinema, con esclusione di casi eccezionali per film di rilievo o richieste speciali da parte di registi celebri.\nCarriera musicale.\nParallelamente alla carriera da attore Black porta avanti sin da 1993 quella di musicista, cantante e compositore. Insieme all'amico Kyle Gass formano la band denominata Tenacious D. Il loro primo album in studio viene pubblicato nel 2001 e vede la collaborazione di numerosi grandi artisti, quali il bassista Steve McDonald, il chitarrista Warren Fitzgerald, il tastierista Page McConnell e il poliedrico Dave Grohl. Nel 2006 Jack Black e Kyle Gass sono anche i protagonisti del film \"Tenacious D e il destino del rock\" ispirato alla nascita della band.\nIl terzo album della band esce nel 2012 e si intitola \"Rize of the Fenix\". Il gruppo nel 2012 effettua un tour negli Stati Uniti ed Europa, effettuando, per la prima volta nella loro carriera, un concerto in Italia il 16 ottobre 2012 al Mediolanum Forum ad Assago.\nBlack inoltre ha partecipato alla realizzazione di diversi album, cantando in \"I Am The Warlock\" del disco \"Probot\" di Dave Grohl e in \"Rock and Roll Whore\" di Liam Lynch nell'album \"Fake Songs\". Inoltre ha prestato le sue abilit\u00e0 musicali ai Queens of the Stone Age nella canzone \"Burn the Witch\". Ha cantato in \"Sax Man\" degli The Lonely Island nell'album \"Incredibad\". Ha poi registrato un duetto inserito nell'album \"Hang Cool Teddy Bear\" di Meat Loaf.\nNell'ultima scena di \"Alta fedelt\u00e0\" interpreta una cover della canzone di Marvin Gaye \"Let's Get It On\".\nEgli inoltre appare in numerosi video musicali di altri artisti, quali \"Sexx Laws\" di Beck, \"Learn To Fly\", \"Low\", e \"The One\" dei Foo Fighters, \"I Want You So Hard (Boy's Bad News)\" degli Eagles of Death Metal, \"Things I Want\" dei Sum 41, \"Push\" di Ronnie James Dio (sembra che lo stesso Dio abbia chiesto a Black di partecipare dopo aver sentito la canzone \"Dio\") e \"Photograph\" degli Weezer. Appare inoltre nel video di \"Humility\" dei Gorillaz. Per l'ultimo album, \"Rize of the Fenix\", Jack Black, insieme ai Tenacious D \u00e8 stato nominato ai Grammy Award per il miglior album.\nDoppiatore.\nNel 2002 viene chiamato per doppiare il personaggio di Zeke nel primo film della famosa saga \"L'era glaciale\". Nel 2004 doppia lo squalo Lenny nel film d'animazione \"Shark Tale\", a fianco di Will Smith, Robert De Niro, Ren\u00e9e Zellweger e Angelina Jolie. Nel 2007 \u00e8 chiamato per doppiare l'episodio \"Mariti e coltelli\" de \"I Simpson\", della diciannovesima stagione, dove interpreta il direttore di un negozio di fumetti. Nel 2008 viene scelto per doppiare il personaggio del buffo panda Po nel film d'animazione, vincitore di 10 Annie Award, \"Kung Fu Panda\", di nuovo a fianco di Angelina Jolie e Dustin Hoffman.\nNel 2009 viene scelto per doppiare di nuovo una parte da protagonista nel videogioco \"Br\u00fctal Legend\" dove da la voce e la faccia a Eddie Riggs, un roadie catapultato in un mondo fantastico abitato da demoni. Nel 2011 riprende di nuovo i panni di Po nel sequel di \"Kung Fu Panda\", \"Kung Fu Panda 2\", per il quale, oltre ad aver riscosso un grande successo, Black viene nominato ai Teen Choice Award per il miglior doppiaggio. Nel 2021 Black viene chiamato per doppiare il personaggio di Bowser nel film di Super Mario.\nVita privata.\nHa avuto una relazione dal 1997 al 2005 con l'attrice Laura Kightlinger.\n\u00c8 sposato con l'artista Tanya Haden dal 2006. Hanno avuto due figli: Samuel Jason \"Sammy\" Black (10 giugno 2006) e Thomas David Black (23 maggio 2008). Di origine ebraica, Black si \u00e8 dichiarato ateo, ma dopo essere diventato padre decise di crescere i propri figli come ebrei, cominciando ad andare in sinagoga con loro.\nRiconoscimenti.\nAlta fedelt\u00e0:\nAmore a prima svista:\nSchool of Rock:\nL'invidia del mio migliore amico:\nKing Kong:\nSuper Nacho:\nIl matrimonio di mia sorella:\nKung Fu Panda:\nTropic Thunder:\nI fantastici viaggi di Gulliver:\nKung Fu Panda 2:\nBernie:\nDoppiatori italiani.\nNelle versioni in italiano delle opere in cui ha recitato, Jack Black \u00e8 stato doppiato da:\nDa doppiatore \u00e8 stato sostituito da:"}
{"id": "329120", "revid": "6923", "url": "https://it.wikipedia.org/wiki?curid=329120", "title": "Edmonton", "text": "Edmonton \u00e8 il capoluogo della provincia canadese dell'Alberta. Si trova nella parte centro settentrionale della provincia, un'area che conta alcune delle pi\u00f9 fertili terre agricole delle praterie canadesi. Dopo Calgary, \u00e8 la seconda citt\u00e0 dell'Alberta, con abitanti. La sua area metropolitana, con una popolazione stimata nel 2016 in abitanti, \u00e8 la quinta del Canada. Tra le citt\u00e0 delle Americhe con pi\u00f9 di un milione di abitanti \u00e8 quella situata pi\u00f9 a nord.\nStoria.\nInsediamento ed esplorazione.\nI primi abitanti si stabilirono nell'area che oggi viene definita Edmonton intorno al 3000 a.C. o forse intorno al 10000 a.C., quando un corridoio sgombro di ghiaccio si apr\u00ec al termine dell'ultima era glaciale permettendo alla vegetazione, ai fiumi ed alla fauna di diffondersi nella regione.\nNel 1754, Anthony Henday, un esploratore che lavorava nella \"Hudson's Bay Company\", fu probabilmente il primo europeo ad entrare nell'area di Edmonton. Le sue spedizioni attraverso le praterie canadesi nella maggior parte furono per entrare in contatto con la popolazione aborigena con lo scopo di stabilire uno scambio di pellicce, visto che la competizione tra la \"Hudson's Bay Company\" e la \"North West Company\" era feroce. Entro il 1795, Fort Edmonton venne completato e divenne il principale mercato di libero scambio per la \"Hudson's Bay Company\". Prese il nome dalla citt\u00e0 natale del vice governatore della HBC, Sir James Winter Lake che era di Edmonton (Londra). Nel tardo XIX secolo, le fertili terre che circondavano Edmonton aiutarono ad attrarre coloni, istituendo ancora di pi\u00f9 Edmonton come principale centro commerciale e agricolo. Edmonton era anche un punto di fermata per persone che speravano di poter guadagnare nella Corsa all'oro del Klondike del 1897, anche se la maggior parte decise di imbarcarsi su navi a vapore diretta verso nord, da Vancouver allo Yukon.\nRiconosciuta come citt\u00e0 nel 1904 con una popolazione di 8.350 persone, Edmonton divenne capitale dell'Alberta un anno dopo, nel settembre del 1905.\nLe due guerre.\nDurante i primi anni del 1910, Edmonton si svilupp\u00f2 molto rapidamente; questo cambiamento fu dovuto alla speculazione nel campo immobiliare. Nel 1912, Edmonton si amalgam\u00f2 con la citt\u00e0 di \"Strathcona\" a sud del fiume \"North Saskatchewan\". Come risultato, la citt\u00e0 si estese a sud del fiume.\nPoco prima della prima guerra mondiale il boom del campo immobiliare si concluse bruscamente; di conseguenza la popolazione cadde bruscamente da nel 1914 a due anni dopo. Anche il servizio di leva dell'esercito canadese contribu\u00ec al calo della popolazione. In seguito, la citt\u00e0 recuper\u00f2 lentamente in termini di popolazione e benessere economico nel corso degli anni venti e trenta, fino alla seconda guerra mondiale.\nIl \"boom\" petrolifero.\nAnche se si conoscevano giacimenti di petrolio e gas naturale dal 1914, la scoperta pi\u00f9 importante avvenne il 13 febbraio 1947 nei pressi di Leduc, al sud di Edmonton.\nGeografia fisica.\nTerritorio.\nCon una superficie di circa , superiore a quella di Chicago, Filadelfia e Detroit, Edmonton \u00e8 una delle pi\u00f9 estese citt\u00e0 del Nord America. D'altro canto, sempre considerando le metropoli del Nord America, Edmonton ha una densit\u00e0 di abitanti tra le pi\u00f9 basse.\nClima.\nEdmonton ha un clima continentale con ampi estremi stagionali, con temperature diurne medie che vanno dai di gennaio ai di luglio.\nGeografia antropica.\nSuddivisione amministrativa.\nLa citt\u00e0 di Edmonton \u00e8 suddivisa in 7 settori geografici e 375 quartieri.\nSociet\u00e0.\nEvoluzione demografica.\nLa popolazione della citt\u00e0 secondo il censimento del 2016 \u00e8 di abitanti.\nIl 50,2 % della popolazione \u00e8 di sesso femminile e il 49,8% di sesso maschile. L'et\u00e0 media della citt\u00e0 \u00e8 di 36,0 anni.\nNel 2006, le persone di etnia europea sono la maggioranza, tra cui: inglesi, scozzesi, tedeschi, irlandesi, ucraini, polacchi e francesi. Al 71,8% sono bianchi, 5,3% aborigeni e altre minoranze attorno al 22,9%.\nCultura.\nUniversit\u00e0.\nA Edmonton ha sede il campus dell'Universit\u00e0 dell'Alberta.\nEconomia.\nAnche se tradizionalmente l'economia cittadina si basa sull'industria del petrolio (negli anni quaranta guadagn\u00f2 l'appellativo di \"Oil Capital of Canada\"), negli ultimi anni si \u00e8 assistito ad un notevole sviluppo di altri settori. Particolarmente attive sono le aziende di alta tecnologia come Telus, Dell, Intuit, Matrikon, BioWare e General Electric. .\nInfrastrutture e trasporti.\nLa citt\u00e0 possiede una rete metrotranviaria ed \u00e8 servita dall'Aeroporto Internazionale di Edmonton."}
{"id": "329123", "revid": "767487", "url": "https://it.wikipedia.org/wiki?curid=329123", "title": "Tot\u00f2 sexy", "text": "Tot\u00f2 sexy \u00e8 un film del 1963 diretto da Mario Amendola.\nTrama.\nDue suonatori ambulanti, Nin\u00ec e Mim\u00ec, vengono arrestati per contrabbando. Condotti in galera, passano il tempo ricordando i loro viaggi di piacere.\nProduzione.\n\u00c9 il secondo capitolo di Tot\u00f2 a fare il verso ai \"mondo movie\", documentari realizzati negli anni Sessanta per stupire lo spettatore, spesso con l'uso di immagini violente oppure erotiche.\nCompare, in un piccolo cameo, Gianni Morandi.\nRuggero Deodato \u00e8 stato assistente alla regia di Amendola.\nAlcune scene sono state \"riciclate\" dal precedente \"Tot\u00f2 di notte n. 1\".\nDistribuzione.\nUscito nelle sale italiane il 5 settembre del 1963, la pellicola venne vietata ai minori di 18 anni per contenuti esplicitamente sessuali.\nIl lungometraggio venne, in seguito, proposto in formato home video.\nAccoglienza.\nAlmeno dodici pellicole apparvero in Italia, nella stagione cinematografica 1962-1963, con la parola \"sexy\" nel titolo. \u00abCon il centrosinistra che si profilava all'orizzonte, e, di conseguenza, con l'instaurazione di una censura cinematografica pi\u00f9 \"elastica\" (...). i produttori si buttarono a pesce sulla confezione a scatola chiusa di intere serie di filmetti estremamente commerciali, aventi per unico scopo l'intento di mostrare un po' di cosce e seni al pubblico giubilante e pagante...\u00bb\n\u00c8 considerata una delle pellicole peggiori di Tot\u00f2, fotocopia di \"Tot\u00f2 di notte n. 1\", con gli stessi scadenti risultati. Ne ha scritto Valentino De Carlo:"}
{"id": "329126", "revid": "1372005", "url": "https://it.wikipedia.org/wiki?curid=329126", "title": "Carlo Cipolla", "text": "Biografia.\nFiglio di Giulio Cipolla e di Laura Balladoro, nacque da una delle pi\u00f9 antiche e prestigiose famiglie dell'aristocrazia veronese. Dopo aver frequentato le scuole nella citt\u00e0 natale, si iscrisse all'Universit\u00e0 di Padova dove fu allievo dello storico Giuseppe De Leva e del paleografo Andrea Gloria. Si occup\u00f2 dapprima di paleografia e diplomatica, di critica dei testi classici e di storia medievale.\nPensiero.\nLa sua opera principale fu la \"Storia delle Signorie italiane dal 1313 al 1530\", pubblicata in uno dei volumi della Storia d'Italia edita dall'editore Vallardi nel 1881, il cui successo gli consent\u00ec di vincere il concorso per la cattedra di Storia moderna all'universit\u00e0 di Torino che era stata di Ercole Ricotti.\nI suoi interessi si indirizzarono quindi verso la storia monastica, importante la monografia sull'abbazia della Novalesa, e lo studio della civilt\u00e0 germanica nei suoi rapporti con l'Italia.\nDa segnalare anche la sua collaborazione con:"}
{"id": "329128", "revid": "287204", "url": "https://it.wikipedia.org/wiki?curid=329128", "title": "Gianna Angelopoulos", "text": "Nel 1986 fu eletta consigliere comunale di Atene nella lista capeggiata da Miltiad\u012bs Evert. Nel 1989 fu eletta deputato al parlamento greco.\n\u00c8 nota soprattutto per guidato con successo la candidatura di Atene per l'edizione della XXVIII Olimpiade, e in seguito come presidente del comitato organizzatore.\nGli anni giovanili.\nGianna Angelopoulos \u00e8 figlia di Fricsos Daskalaki (\u03a6\u03c1\u03af\u03be\u03bf\u03c2 \u0394\u03b1\u03c3\u03ba\u03b1\u03bb\u03ac\u03ba\u03b7\u03c2), un impiegato di Iraklion, noto per la sua amicizia con il dittatore Stiliano Pattakos. Conseguita con ottimi voti la maturit\u00e0 classica nel liceo della sua citt\u00e0 natale, si iscrisse alla facolt\u00e0 di Giurisprudenza presso l'Universit\u00e0 Aristotelica di Salonicco. Dopo la laurea si spos\u00f2 con l'imprenditore Parthenis ed ebbe una figlia.\nUna folgorante carriera politica.\nDopo il divorzio da Parthenis, Gianna intraprese una folgorante carriera politica, partecipando alle elezioni comunali di Atene nel 1986, iscritta nella lista \"Nuova Era\" (\"Nea Epoch\u00ec\"), capeggiata dall'aspirante sindaco Miltiad\u012bs Evert. Fu nominata consigliere comunale.\nSi dimise dalla carica per partecipare alle legislative del novembre 1989 ed alle successive dell'aprile del 1990, iscritta nel ruolo del primo collegio elettorale di Atene, militante per il partito Nuova Democrazia. Vinse entrambi gli scrutini nonostante il suo nome fosse completamente sconosciuto all'elettorato greco; merito di una sapiente quanto costosa campagna elettorale e si cominciarono a fare illazioni su chi fosse il suo pigmalione politico.\nIl secondo matrimonio.\nNel 1990 Gianna Daskalaki convol\u00f2 a nuove nozze con l'industriale Teodoro Angelopoulos, conosciuto poco prima ad Istanbul, dove si era recata come membro di una delegazione del parlamento greco che doveva presenziare alla cerimonia inaugurale della nuova sede del Patriarcato ortodosso.\nIn seguito al matrimonio rassegn\u00f2 le dimissioni da deputato nelle mani di Costantino Mitsotakis. Dal matrimonio nacquero due figli: Panayotis nel 1991 e Angelina Olimpiada nel 1992.\nLe Olimpiadi di Atene 2004.\nNel 1993 il primo ministro Andreas Papandreou la nomin\u00f2 presidente del comitato organizzativo di Atene 2004 con il compito di promuovere la candidatura della capitale greca in lizza con altre citt\u00e0 (tra cui Roma) per ospitare la XXVIII Olimpiade. La capitale greca, il 5 settembre 1997, ottenne l'organizzazione dell'evento 104 anni dopo la prima Olimpiade. Dopo che il CIO constat\u00f2 dei ritardi nella preparazione dell'evento, ella fu chiamata anche a presiedere il comitato organizzatore.\nL'ingresso nell'alta societ\u00e0.\nUn anno dopo il matrimonio, il secondo marito di Gianna compr\u00f2 un maniero nel quartiere londinese di Chelsea: \"The old Rectory\", adibito nei secoli precedenti a scuderie reali. Il prezzo pagato per l'acquisto della propriet\u00e0, che comprendeva due ettari di terreno con 10 stanze da bagno e una grande sala da ballo, fu di 40.000.000 di sterline, uno dei prezzi pi\u00f9 alti mai pagato a Londra per l'acquisto di una casa privata. Sempre a Londra la Angelopoulos apr\u00ec uno studio legale.\nLa notizia fece scalpore in Grecia, dove la famiglia Angelopoulos era nota per il suo attaccamento alla religione ortodossa e per il suo stile di vita austero che non concedeva spazio alla bench\u00e9 minima manifestazione di lusso.\nIl \"revival\" del mito di Jacqueline Kennedy.\nIl 2 luglio del 1995, in un servizio trasmesso dai telegiornali greci sul matrimonio di Paolo Principe ereditario di Grecia, svoltosi a Londra il giorno precedente, Gianna Angelopoulos apparse tra gli illustri invitati, per pochi istanti, indossando abiti di alta moda, che ricordavono quelli portati un cinquantennio prima da Jacqueline Kennedy. Fu sufficiente perch\u00e9 i riflettori si accanissero ancor pi\u00f9 che in passato sulla nuova dama e vari rotocalchi greci le dedicassero le loro copertine. Precedentemente le era stato gi\u00e0 dedicato qualche \"reportage\" in cui Gianna appariva in tenuta sportiva sul lussuoso yacht appena comprato da Teodoro subito dopo le nozze quasi a voler rinnovare la leggenda del \"Christina\", lo yacht che fu di Aristotele Onassis. Anche in questo caso la \"mise\" era la stessa di quella indossata da Jacqueline Kennedy sul Christina: pantaloni bianchi, maglione blu e grandi occhiali da sole.\nIl Pomo della discordia.\nLe ingenti spese sostenute dalla famiglia Angelopoulos per soddisfare il desiderio di mondanit\u00e0 di Gianna provocarono la reazione di suo cognato Costantino il quale fece appello alla magistratura greca. Cit\u00f2 in giudizio il fratello Teodoro accusandolo di dilapidare il patrimonio paterno e chiedendo un risarcimento di oltre 300 milioni di dollari. Costantino accusava Teodoro di aver fatto sparire danaro dalle casse di molte aziende di famiglia, di aver falsificato il bilancio di altre cos\u00ec da farle apparire indebitate, danneggiando i propri interessi di coerede.\nPer quanto riguardava la scelta di Atene come sede della XXVIII Olimpiade, Costantino eccep\u00ec che n\u00e9 sua cognata n\u00e9 il comitato promotore da lei presieduto avrebbero potuto ottenere il minimo risultato presso il CIO se non ci fosse stato a monte il patrimonio della propria famiglia.\nIl 31 dicembre 1998 nella disputa tra i due fratelli intervenne il novantenne padre Panayotis; dalla sua residenza svizzera invi\u00f2 un FAX ai maggiori quotidiani greci con un laconico testo affinch\u00e9 fosse pubblicato (dietro compenso) sulle loro pagine.\nIl contenuto del comunicato stampa era il seguente:\nRifiuto della candidatura a sindaco di Atene.\nNel 2006 Gianna Angelopoulos rifiut\u00f2 la candidatura a sindaco della citt\u00e0 di Atene con la motivazione (poi smentita) che la Grecia, pur piacevole, era una nazione difficile e che non poteva offrire un'educazione adeguata ai suoi figli. \nL'anno successivo entr\u00f2 in possesso del quotidiano Eleftheros Typos, molto probabilmente su richiesta di Miltiad\u012bs Evert, suo mentore politico di un tempo."}
{"id": "329129", "revid": "767487", "url": "https://it.wikipedia.org/wiki?curid=329129", "title": "Jefferson Starship", "text": "I Jefferson Starship sono un gruppo rock californiano nato dallo scioglimento dei Jefferson Airplane.\nStoria.\nFormazione e ideazione del progetto (1970 - 1973).\nI Jefferson Starship sono una formazione nata per filiazione dai Jefferson Airplane, in occasione della pubblicazione dell'album \"Blows Against the Empire\", uscito a nome \"Paul Kantner &amp; Jefferson Starship\" nel 1970, registrato con il contributo di diversi musicisti della scena di San Francisco.\nPer tre anni, fino al 1973, diversi progetti personali verranno portati avanti parallelamente agli Airplane, accompagnando la parabola discendente di questi ultimi, che vedr\u00e0 comunque la pubblicazione di due album in studio (\"Bark\" nel 1971 e \"Long John Silver\" nel 1972) ed uno \"live\", \"Thirty Seconds over Winterland\", nel 1973.\nDopo la defezione del batterista Spencer Dryden e del cantante Marty Balin (uno dei fondatori degli Airplane) per dissidi personali ed artistici, e con il chitarrista Jorma Kaukonen e il bassista Jack Casady sempre pi\u00f9 rivolti al country blues del loro nuovo gruppo Hot Tuna, i due membri originari rimasti nel gruppo cio\u00e8 il cantante-chitarrista ritmico Paul Kantner e la sua compagna e cantante Grace Slick pubblicano in coppia \"Sunfighter\", nel 1971, e \"Baron Von Tollbooth &amp; the Chrome Nun\" nel 1973, accreditato anche a David Freiberg, ex bassista e cantante dei Quicksilver Messenger Service. Entrambi gli album vedono, come consuetudine nella scena musicale di San Francisco degli anni sessanta, diversi ospiti, tra cui David Crosby, Graham Nash, Jerry Garcia, il violinista Papa John Creach, entrato nel gruppo al tempo degli ultimi dischi degli Airplane, ma in particolare tra i collaboratori del secondo si verr\u00e0 a formare il nucleo vero e proprio dei Jefferson Starship, con John Barbata alla batteria, Craig Chaquico alla chitarra e Pete Sears al basso.\nJefferson Starship (1974 - 1984).\nNel 1974, dopo il definitivo scioglimento degli Airplane, esce il secondo album a nome Jefferson Starship, \"Dragon Fly\", a cui non collaborano pi\u00f9 Kaukonen e Casady, ormai definitivamente impegnati negli Hot Tuna; l'album ottiene un buon riscontro commerciale, e registra anche la collaborazione di Marty Balin, che entrer\u00e0 per\u00f2 ufficialmente a fare parte del gruppo solo a partire dall'album successivo, \"Red Octopus\" (1975), firmando tra l'altro un singolo, \"Miracles\", che riscuoter\u00e0 un enorme successo di vendite. Il periodo di favore commerciale prosegue negli anni successivi con la pubblicazione di \"Spitfire\" (1976) e di \"Earth\" (1978).\nMarty Balin esce definitivamente dal gruppo, Grace Slick si ritira, il suo sodalizio con Paul Kantner, anche sentimentale, s'interrompe e la cantante all'inizio degli anni ottanta incide dischi da solista come \"Dreams\" (1980), \"Welcome to the Wrecking Ball!\" (1981) e \"Software\" del 1984.\nLa sua carriera come solista s'interromper\u00e0 nel 1981 quando rientrer\u00e0 nel gruppo che nel frattempo aveva inciso, con il solo Kantner membro storico del gruppo originario, \"Freedom at Point Zero\" (1979).\nDopo il ritorno della cantante incisero ancora due dischi, \"Winds of Change\" (1982) e \"Nuclear Furniture\" (1984).\nStarship (1985 - 1989).\nQuando anche Kantner uscir\u00e0 dal gruppo la sola Grace Slick rimarr\u00e0 in rappresentanza dei Jefferson, i quali cambieranno di nuovo nome assumendo quello di Starship.\nIl nuovo gruppo incise due album all'insegna del \"hard rock\" e del \"pop\" come \"Knee Deep in the Hoopla\" (1985) e \"No Protection\" (1987). Il brano di loro esecuzione \"Nothing's Gonna Stop Us Now\" venne incluso nella colonna sonora del film \"Mannequin\".\nDopo l'abbandono di Grace Slick, ultimo residuo di quello che era stato uno dei gruppi pi\u00f9 longevi del panorama rock, gli Starship incidono un ultimo album, \"Love Among the Cannibals\" (1989), prima di sciogliersi definitivamente.\nAnni recenti (1990 - oggi).\nNegli anni novanta i Jefferson Starship sono tornati con due nuovi album, \"Deep Space/ Virgin Sky\" del 1995 \ne \"The Windows of Heaven\" del 1999.\nNel frattempo, con Diana Mangano al posto di Grace Slick, hanno continuato l'attivit\u00e0 \"live\", festeggiando nel 2005 con il tour \"The Jefferson Family Galactic Reunion\" i 40 anni dalla fondazione dei Jefferson Airplane: ospiti d'eccezione furono David Freiberg (cofondatore dei Quicksilver Messenger Service), Tom Constanten (tastierista originale dei Grateful Dead) e Country Joe McDonald.\nNel 2008 il tour estivo della band tocca l'Italia: la formazione si presenta senza bassista, con David Freiberg impegnato solo al canto e alla chitarra acustica, Paul Kantner voce e chitarra ritmica 6/12 corde, Cathy Richardson al canto e tre sessionmen alla chitarra solista, tastiere e batteria.\nPaul Kantner \u00e8 morto il 28 gennaio 2016, in seguito alle conseguenze di un attacco cardiaco. Nello stesso giorno \u00e8 morta anche Signe Toly Anderson. Il gruppo prosegue con i concerti.\nComponenti del gruppo.\nEx componenti e collaboratori "}
{"id": "329151", "revid": "200568", "url": "https://it.wikipedia.org/wiki?curid=329151", "title": "Alborella", "text": ""}
{"id": "329152", "revid": "767487", "url": "https://it.wikipedia.org/wiki?curid=329152", "title": "Dark Moor", "text": "I Dark Moor sono un gruppo musicale symphonic power metal provenienti dalla Spagna. La band si \u00e8 formata a Madrid nel 1993 dai chitarristi Enrik Garcia e Javier Rubio. Il nome della band \u00e8 legato a quello dello scrittore Michael Moorcock al cui personaggio principale, Elric di Melnibon\u00e9, i Dark Moor hanno dedicato uno dei loro primi successi:\"The fall of Melnibone.\"\nBiografia.\nNel 1999 il chitarrista-fondatore Javier Rubio abbandona la band, mentre l'altro chitarrista-fondatore Enrik Garcia da una formazione ai Dark Moor quando ingaggia la cantante Elisa C. Mart\u00edn,il chitarrista Albert Maroto, il batterista Jorge Saez, il bassista Anan Kaddouri,ed il tastierista Roberto Pe\u00f1a.Dopo aver firmato il contratto con la \"Arise records\" la band registra il primo album \"Shadowland\".\nNel 2000 i Dark Moor conoscono il produttore italiano Luigi Stefanini che da allora finanzier\u00e0 tutti gli album avvalendosi dei \"New sin studios\" di Loria (TV).La band pubblica cos\u00ec altri due album:Nel 2000 \"The hall of the olden dream,\"e nel 2002 \"The gates of oblivion,\"dischi che ricevono ottimi giudizi da critica e fans. Intanto il tastierista Roberto Pe\u00f1a lascia la band.\nNel 2003 escono dalla band per divergenze musicali la cantante Elisa C. Mart\u00edn,il chitarrista Albert Maroto,ed il batterista Jorge Saez,una volta usciti dai Dark Moor formeranno la band \"Dreamaker\".Gli altri due membri rimasti nei Dark Moor, Garc\u00eda e Kaddouri, continuano ed ingaggiano nuovi musicisti:Il cantante Alfred Romero,Jos\u00e8 Garrido alla chitarra, ed Andy C. alla batteria.Coi nuovi arrivati i Dark Moor registrano il quarto album \"Dark Moor\".\nNel 2004 il bassista Kaddouri ed il chitarrista Garrido lasciano la band, e mentre la band \u00e8 in tour entra il bassista Dani Fernandez. Col nuovo bassista il gruppo registra il quinto album \"Beyond the sea,\"uscito nel 2005.\nNel 2006 il batterista Andy C. lascia la band, e nel mese di novembre il batterista Roberto Cappa si unisce alla band partecipando alla registrazione del sesto album \"Tarot\" uscito nel febbraio 2007.Dopo l'uscita del disco segue un tour mondiale nei paesi di lingua spagnola ed in Francia.\nIl 21 giugno 2009 viene annunciata la partecipazione al nuovo album del soprano Itea Benedicto, cantante del gruppo symphonic metal \"Niobeth.\"Il 16 novembre il gruppo svela ai fan i titoli delle tracce del settimo album \"Autumnal\",il cui lancio sul mercato \u00e8 previsto per gennaio 2009.Dal 17 dicembre i fan possono ascoltare in streaming il nuovo singolo \"On the hill of dreams\" sul MySpace ufficiale della band.Il 29 dicembre 2009 il bassista Dani Fern\u00e1ndez lascia la band per dedicarsi agli \"Inntrance\",il giorno dopo i Dark Moor presentano Mario Garc\u00eca come nuovo bassista del gruppo.\nNel 2010 viene pubblicato l'album \"Ancestral Romance\" e nel 2013 il nono album \"Ars Musica,\"due album definiti dalla critica completi, eleganti, uniformi e compatti,l'espressione massima finora della band. In generale la critica ha comunque giudicato tutti i dischi dei Dark Moor pi\u00f9 o meno meritevoli.\nNel 2015 il bassista Mario Garcia lascia la band e viene sostituito da Dani Fernandez che rientra nella band. Il 6 novembre esce il decimo album \"Project X,\"un disco assai discusso poich\u00e9 vede il totale abbandono delle sonorit\u00e0 neoclassiche-sinfoniche a favore di un rock melodico in stile Queen.\nNel 2017 i Dark Moor festeggiano il 20\u00ba anniversario della band, per l'occasione tutti i musicisti che hanno fatto parte della band si sono riuniti per suonare insieme.\nNel 2018 esce l'undicesimo album \"Origins\", disco che (come \"Project X\") taglia in maniera netta e decisa col passato facendo sollevare diverse critiche tra i propri fans storici.\nNel 2021 esce il Dvd \"Live in Madrid\", inoltre viene annunciato il nuovo batterista Carlos Delgado che prende il posto di Robero Cappa."}
{"id": "329155", "revid": "29727", "url": "https://it.wikipedia.org/wiki?curid=329155", "title": "Abramide comune", "text": ""}
{"id": "329157", "revid": "712828", "url": "https://it.wikipedia.org/wiki?curid=329157", "title": "Ikrit", "text": ""}
{"id": "329159", "revid": "486946", "url": "https://it.wikipedia.org/wiki?curid=329159", "title": "Trilogia della Fondazione", "text": ""}
{"id": "329160", "revid": "486946", "url": "https://it.wikipedia.org/wiki?curid=329160", "title": "Ciclo della fondazione", "text": ""}
{"id": "329162", "revid": "212348", "url": "https://it.wikipedia.org/wiki?curid=329162", "title": "Achille Campanile", "text": "Biografia.\nNacque da Gaetano Campanile Mancini (1868\u20131942), napoletano, soggettista, sceneggiatore e regista di film muti e poi redattore capo del quotidiano \"La Tribuna\", e da Clotilde Fiore. Era cugino di Vittorio De Sica.\nPer breve tempo impiegato di ministero, ancora giovanissimo divenne cronista, iniziando la carriera come giornalista de \"La Tribuna\" per passare poi a \"L'Idea Nazionale\" e a \"Il Travaso delle idee\". Esord\u00ec come giornalista con il racconto della triste storia di una vedova che tutti i giorni, da molti anni, si recava in cimitero per portare dei fiori sulla tomba del marito e che un giorno ivi era stata trovata morta, riversa sulla tomba. Campanile prepar\u00f2 il \"pezzo\" come di consueto e titol\u00f2 \"Tanto va la gatta al lardo...\".\nResponsabile della terza pagina del suo giornale era Silvio D'Amico (ma secondo altre versioni si sarebbe trattato di Emilio Cecchi) che, sconcertato, non sapendo se si avesse a che fare con un genio o con uno squilibrato, nel dubbio gli diede una possibilit\u00e0, che Campanile non avrebbe deluso. In qualche modo presentato e introdotto, dunque, al mondo della cultura degli anni venti, non tard\u00f2 Campanile a far notare una spiccata vocazione per una composizione anticonvenzionale e incline alla ricerca dell'effetto.\nAmmirato e sostenuto da Pirandello e Montale (col quale era anche in amicizia), Campanile cominci\u00f2 dunque a presentare i suoi primi lavori (\"Centocinquanta la gallina canta\" del 1924, \"L'inventore del Cavallo\" del 1925). Seguirono commedie e romanzi di notevole successo come \"Ma cos'\u00e8 questo amore\" del 1927, \"Se la luna mi porta fortuna\", \"Agosto, moglie mia non ti conosco\" che gli diedero una notevole popolarit\u00e0 tanto che la sua immagine in abiti molto eleganti e col monocolo era molto nota.\nIn quel periodo inizia anche la collaborazione con periodici letterari quali \"La Fiera Letteraria\" e \"Il dramma\". Nel 1930, la rappresentazione della sua commedia in tre atti \"L'amore fa fare questo ed altro\" al Teatro Manzoni di Milano per la regia di Guido Salvini e l'interpretazione di Vittorio De Sica, Giuditta e Checco Rissone, e altri famosi, dest\u00f2 un putiferio: il pubblico si divise in entusiasti estimatori e feroci denigratori. La commedia fu poi riproposta anche all'estero con lo stesso risultato.\nLa sua popolarit\u00e0 aument\u00f2 ulteriormente nel 1932, quando segu\u00ec il Giro d'Italia per conto del quotidiano \"Gazzetta del Popolo\" di Torino. Invent\u00f2 il personaggio di Battista, cameriere e gregario, e i suoi \"reportage\" furono raccolti nel libro \"Battista al Giro d'Italia\". Poco dopo usc\u00ec \"Cantilena all'angolo della strada\", raccolta di saggi e meditazioni pubblicate in precedenza sui quotidiani \"La Stampa\" e \"La Tribuna\", che gli valse il suo primo Premio Viareggio (1933). Dopo la guerra ebbe un calo di popolarit\u00e0, ma nel 1953 la nascente televisione italiana, ancora in fase sperimentale, trasmise alcuni brani delle sue opere e lui stesso comparve sullo schermo.\nDal 1959 e per alcuni anni, tenne una rubrica di critica televisiva su \"L'Europeo\". Fra le poche opere del periodo spicca \"Il Povero Piero\" del 1959, dove viene affrontato con molta ironia l'argomento della morte e, soprattutto, dei funerali e degli atteggiamenti di parenti e amici del caro estinto. Nel 1963 cur\u00f2 la sceneggiatura di uno spot nella famosa trasmissione pubblicitaria di prima serata \"Carosello\" dal titolo \"Consiglio di famiglia\", pubblicizzando lo shampoo DOP per la ditta italo-francese Saipo-L'Or\u00e9al.\nNegli ultimi anni venne riscoperto e ritorn\u00f2 a un grande successo con \"Manuale di conversazione\" (1973) e \"Gli asparagi e l'immortalit\u00e0 dell'anima\" (1974). Nel 1973 ottenne il suo secondo Premio Viareggio, quarant'anni dopo il primo, per l'opera: \"Manuale di conversazione\" e nel 1976 vinse il Premio Forte dei Marmi con il romanzo \"L'Eroe\".\nNel 1955 aveva sposato Giuseppina Bellavita (detta \"Pinuccia\", 1935-1996), dalla quale ebbe l'anno successivo il figlio Gaetano. Visse dividendosi fra Roma e Milano ma negli ultimi anni si spost\u00f2 a Lariano, vicino a Velletri, dove mor\u00ec nel 1977.\nTragedie e battute.\nFra le prime sue opere, le \"Tragedie in due battute\" (rappresentate per la prima volta intorno al 1925) costituiscono certamente un contributo di grande innovazione e un'opera in s\u00e9 irripetuta. Si tratta di piccoli atti, sceneggiati per il teatro, effettivamente composti da un numero irrisorio di battute (termine usato nel senso del gergo teatrale e non in quello umoristico).\n\"La stella nell'imbarazzo\"\n- La prima stella: Ma che vorr\u00e0 da me quell'astronomo?\n- La seconda stella: Perch\u00e9?\n- La prima stella: Mi sta fissando da un'ora con il cannocchiale.\nAlcuni sono rimasti noti presso il pubblico, spesso senza che sia noto da dove provengano, come ad esempio il notissimo scambio di battute:\nMalgrado il nome con cui sono note, si tratta ovviamente di opere del genere della commedia, e destinate dallo stesso autore a una prevista lettura libresca piuttosto che alla resa scenica. Questo anche in considerazione dei numerosi commenti inseriti nelle note di rappresentazione, e che talvolta costituiscono l'intero contenuto della \"tragedia\", come ad esempio in \"Una tragedia evitata in tempo\", nella quale l'unico protagonista non recita una sola battuta. Anche questa chiave \u00e8 portata al paradosso in \"Un dramma inconsistente\", il cui unico personaggio \u00e8 \"Nessuno\": la scena, suggerisce la nota d'ambiente, \"\"si svolge in nessun luogo\" e Nessuno \"(tace)\"\".\nCome in molte di queste tragedie, infatti, Campanile parte dal titolo per costruire il suo atto unico in rigorosa deduzione dal titolo stesso, la tragedia \u00e8 spiegazione del suo titolo. Meglio se in poche battute, con epigrammatica esplicitazione della potenziale pericolosit\u00e0 paradossale di un apparentemente innocente assunto. \u00c8 questa infatti una delle tecniche pi\u00f9 caratteristiche di Campanile: recepire l'assunto esterno, sia esso il titolo, sia esso una battuta di uno dei suoi protagonisti, con sospensione temporanea di giudizio, portandolo perfidamente alle sue estreme conseguenze di paradosso, implicitamente denunciando che nessun assunto \u00e8 sufficientemente ristretto in una definizione unica, inequivoca e incontrovertibile, insuscettibile di esiti perniciosi.\nIn altri casi, la chiave \u00e8 ribaltata e le tragedie riassumono in un titolo formalmente corretto situazioni di vaga eccezionalit\u00e0, la cui racchiudibilit\u00e0 in un concetto banalmente consueto svilisce il contenuto di eccezionalit\u00e0, o forse irride l'intento o l'istinto di considerare talune situazioni come eccezionali, come cio\u00e8 non riconducibili a gi\u00e0 esplorate categorie dell'ordinariet\u00e0. Le tragedie sono state raccolte da compilatori, in realt\u00e0 non furono ordinate dall'autore. Furono anche pi\u00f9 volte rappresentate a teatro, fra gli altri dalla compagnia Tieri Lojodice.\nCritica.\nMolti critici hanno elevato lo scrittore a \"classico\" del Novecento, fra questi Carlo Bo (per il quale era \"uno dei rarissimi inventori di un nuovo genere letterario\") ed Enzo Siciliano, che ha evidenziato come in questo autore \"il riso, nell'attimo in cui scocca, \u00e8 anche empio\". Oltre che all'analogia con alcuni dei percorsi pirandelliani in tema di convenzioni, Campanile \u00e8 stato variamente accostato alle ricerche sull'assurdo di Ionesco (accostamento che respinse) e al surrealismo, ma secondo alcune visioni costituirebbe un \"unicum\", un caso pienamente a s\u00e9 e di non vantaggiosa comparazione.\nCome tutti gli umoristi, Campanile fu sottovalutato per anni da tutta la critica ufficiale; la sua \"riscoperta\" da parte del pubblico e della critica negli anni settanta rese giustizia a uno dei pi\u00f9 grandi umoristi italiani. In particolare Umberto Eco ne analizz\u00f2 lo stile e la modernit\u00e0 del suo umorismo paradossale e surreale. Fra gli altri ammiratori vanno menzionati Oreste Del Buono, Norberto Bobbio e Giovanni Arpino. Un tocco caratterizza molte delle sue \"gag\", non diversamente da quelle di Carlo Manzoni e degli \"exploit\" di De Crescenzo.\nLe opere.\nLa produzione di Achille Campanile \u00e8 molto vasta e spazia fantasiosamente dal teatro al romanzo, dalla sceneggiatura cinematografica alla critica televisiva.\nTelevisione Rai.\nNel 1963 fu sceneggiatore di \"sketch\" della rubrica pubblicitaria televisiva \"Carosello\", che pubblicizzavano lo shampoo DOP della Saipo L'Or\u00e9al."}
{"id": "329165", "revid": "125668032", "url": "https://it.wikipedia.org/wiki?curid=329165", "title": "Organizzazione", "text": "Un'organizzazione (dalla lingua greca antica: \"\u1f45\u03c1\u03b3\u03b1\u03bd\u03bf\u03bd\" -organon- strumento) \u00e8 un gruppo di persone formalmente unite per raggiungere uno o pi\u00f9 obiettivi comuni che individualmente riuscirebbero difficilmente a raggiungere.\nStoria.\nLe organizzazioni si possono distinguere in cinque modelli, corrispondenti a cinque fasi storiche:\nDescrizione.\nCaratteristiche generali.\nL'organizzazione \u00e8 lo strumento che stabilizza e specifica il vincolo associativo che lega i gruppi sociali (aggregazioni spontanee o necessarie di individui). Una buona organizzazione predispone in primo luogo le strutture per il soddisfacimento degli interessi sia individuali che collettivi del gruppo sociale.\nDal punto di vista giuridico, l'organizzazione (o meglio i vari modelli organizzativi che danno luogo al \"plurimorfismo\") si esprime soprattutto attraverso attivit\u00e0 regolate in via tendenziale dal principio di legalit\u00e0. La giuridicit\u00e0 dell'organizzazione di una comunit\u00e0 di individui (ad es. lo Stato), solleva anche il problema della titolarit\u00e0 della funzione organizzatrice.\nPrincipi ed elementi organizzativi.\nPer definire l'oggetto di studio della ricerca organizzativa occorre formulare tre premesse:\nI principi fondamentali di un'organizzazione includono:\nGli elementi di un'organizzazione sono:\nTeorie organizzative.\nDiverse branche delle scienze sociali si occupano sotto diversi aspetti delle organizzazioni: antropologia, sociologia, economia, scienze politiche, psicologia e management. Attraverso la psicologia sociale, ad es., \u00e8 possibile analizzare i processi di socializzazione \u201cin group\u201d e \u201coutgroup\u201d (la competizione oppure la cooperazione tra associazione di studenti diverse), attraverso l'economia si pu\u00f2 comprendere la scelta dell'individuo inteso come consumatore, la scienza politica analizza i nessi tra autorit\u00e0 e funzionamento (qualit\u00e0 del sistema amministrativo), in campo economico l'organizzazione \u00e8 studiata con riferimento all'azienda dalla branca dell'economia aziendale nota come organizzazione aziendale. Qualsiasi approccio a un'organizzazione, dunque, non deve limitarsi a un'unica disciplina ma deve considerare ogni punto di vista.\nCos\u00ec differenti approcci determinano anche uno svariato numero di teorie e punti di vista che si occupano di tutto ci\u00f2 che \u00e8 pertinente al concetto di \"organizzazione\".\nNaturalmente alcune di queste idee e prospettive sono compatibili le une con le altre, mentre altre si contraddicono.\nTeoria sulla burocrazia.\nL'apparato organizzativo tipico \u00e8 la burocrazia che assume la sua forma pi\u00f9 completa nella societ\u00e0 moderna. A tal proposito si suole distinguere tra una razionalit\u00e0 rispetto al valore e una razionalit\u00e0 rispetto allo scopo: se il valore \u00e8 buono, lo scopo \u00e8 qualcosa che si prefiggono vari soggetti indipendentemente dal suo valore etico.\nLa burocrazia non \u00e8 orientata verso dei valori, con scopi sempre benefici ma pu\u00f2 anche essere usata per scopi strumentali, in quanto lo strumento tecnico \u00e8 superiore a qualsiasi altra amministrazione, cio\u00e8 rivolta ad esaminare le ragioni per cui un modello \u00e8 superiore ad altri modelli puri di amministrazione. Se la burocratizzazione \u00e8 una tendenza generale della societ\u00e0 moderna, il potere burocratico ha una particolarit\u00e0, \u00e8 acefalo, non ha cio\u00e8 dentro di s\u00e9 le direttive supreme di natura politica che guidano le scelte di un paese o di un'organizzazione.\nLa burocrazia \u00e8 sempre un apparato al servizio di un potere politico che si pu\u00f2 basare su forme di legittimazione carismatica, tradizionale o razionale. Responsabile di un apparato burocratico \u00e8 il funzionario che segue le direttive di un capo politico, mentre il capo politico muta a seconda delle vicende storiche. Tra capo politico e funzionario si instaura un rapporto complesso e strumentale, poich\u00e9 i funzionarti attuano i programmi dei politici interpretandoli e adattandoli, attenuandoli o ritardandoli.\nLa burocrazia pu\u00f2 anche essere avversa a un Parlamento democraticamente eletto, comportando delle degenerazioni nel funzionamento dello Stato ed impostando un rapporto disfunzionale tra potere politico e potere burocratico.\nTeoria della stratificazione professionale.\nIn seno all'organizzazione burocratica emergono dei gradi di professionalit\u00e0 perch\u00e9 se un lavoro \u00e8 ricco di contenuti discrezionali e di professionalit\u00e0, si allunga il periodo di iniziativa personale e l'organizzazione esercita il controllo di merito solo per le decisione prese. In altre parole, pi\u00f9 si sale di livello pi\u00f9 diminuiscono i controlli, per es. se un operaio sar\u00e0 controllato sempre, un direttore lo sar\u00e0 solo due o tre volte all'anno.\nIl modello di organizzazione professionale affonda le radici nella \u00abteoria della stratificazione del lavoro\u00bb, di tipo piramidale, dove la differenze di posizione nella scala di valori dipendono da cinque tipi di decisioni:\nUlteriori strati possono essere identificati a partire dall'estensione e dalla suddivisione geografica per ogni servizio per il quale si offre la pianificazione, per es. a livello provinciale o nazionale. Questi strati non sono cos\u00ec tanto differenti tra loro in quanto c'\u00e8 la possibilit\u00e0 che attori diversi si occupino di decisioni relative ad altri livelli, cd. \u00abzooming\u00bb, per es. l'assessore che fa pressione sui responsabili di azienda affinch\u00e9 si interessino di un appalto, oppure, i regolamenti che presentano situazioni innovative che richiedono decisioni immediate e che aprono a nuove esigenze. Un altro fenomeno \u00e8 la \u00abfase transizionale\u00bb che \u00e8 la condizione in cui una persona al momento dello zooming \u00e8 chiamata ad interagire con ambienti nuovi e con conoscenze diverse dalla propria e a percepire questa situazione come un'occasione per migliorare s\u00e9 stessi. In luogo del progetto l'attore vede coinvolti gli attori in un organo formale per l'integrazione che pu\u00f2 assumere due direzioni operative: essere un luogo dove prendere decisioni sull'assegnazione dei fondi e la distribuzione delle risorse oppure un forum dove le parti discutono sui problemi e sulle categorie d'interesse verso le quali occorrono investimenti, che poi saranno compito delle autorit\u00e0 politiche realizzare.\nTeoria delle relazioni umane.\nIl concetto di organizzazione visto nell'ottica delle relazioni umane, fa s\u00ec di porre al centro della suddetta il lato psico-relazionale dell'uomo.\nPer meglio comprendere la portata di tale teoria, va premesso che prese piede nel periodo in cui il taylorismo era agli apici della sua applicazione; il paradosso, \u00e8 che pi\u00f9 il taylorismo si diffondeva e si radicava nelle vita della societ\u00e0 civile, pi\u00f9 aumentavano le critiche verso di esso. L'estrema applicazione dello scientific management, pose le basi per situazioni da laboratorio per gli psicologi del tempo, la quale iniziarono studi sulla fatica e la monotonia.\nI pionieri delle Relazioni Umane, possono essere identificati nelle figure di Wyatt, Fraser e Stock, che studiarono e rilevarono, come lo schema taylorista non fosse applicabile universalmente. I primi risultati dei loro studi definirono la fatica e la monotonia, non come fattori sconnessi, bens\u00ec come sinergici nel portare al risultato di abbassamento della produttivit\u00e0; la fatica non poteva dunque essere definita uguale per ogni uomo, anche in condizioni irreali di uguaglianza di et\u00e0, forza, sesso. Deve essere tenuto conto anche del lato psico emotivo dell'uomo, in quanto la fatica varier\u00e0 anche in funzione del suo benessere psicologico (soddisfazione, felicit\u00e0).\nPer quanto riguarda la monotonia, essi rilevarono due situazioni in cui essa poteva essere drasticamente ridotta:\nLa \"Scuola\" delle Relazioni Umane, trova tuttavia il proprio riconosciuto mentore, in Elton Mayo. La storia definisce la Teoria delle Relazioni Umane, come \"mero lubrificante per gli ingranaggi della macchina Taylorista\", in quanto non seppe mai davvero creare un particolare sistema organizzativo. Essa riusc\u00ec solamente ad \"arrotondare\", addolcire, alcuni lati pi\u00f9 spigolosi e duri del Taylorismo, lasciandone immutato il funzionamento e le condizioni operaie.\nL'ideologia di fondo \u00e8 l'individuazione di un fattore che fino ad allora non era stato davvero considerato, ossia il fattore umano. L'uomo non \u00e8 un animale senza coscienza, non \u00e8 una parte della macchina su cui lavora, l'uomo \u00e8 un individuo a s\u00e9, con la sua soggettivit\u00e0 ed unicit\u00e0. Prendere atto di ci\u00f2, significa introdurre una nuova variabile nel modello taylorista, variabile che deve essere controllata e incanalata affinch\u00e9 il sistema possa funzionare regolarmente. Operare sul lato psicologico dell'operaio, cercare di mutare la sua concezione della realt\u00e0 di fabbrica, offrirgli ascolto e farlo sfogare, potevano far s\u00ec di ripiegare in escamotage ben meno costosi che migliorare le condizioni lavorative, il sistema stesso o il mero salario (nonch\u00e9 gli altri fattori).\nAltro tema centrale, sono gli aspetti informali delle organizzazioni. La Scuola, sosteneva che un ambiente in cui si fosse formato un clima piacevole e informale, avrebbe favorito la produttivit\u00e0, in quanto citando un commento di Mayo su un esperimento:\n\"In pratica avvenne che sei individui diventarono una squadra, e la squadra si mise spontaneamente e di tutto cuore a collaborare con l'esperimento. Di conseguenza le operaie avevano il sentimento di una partecipazione libera e senza ripensamenti ed erano contente sapendo che lavoravano senza coercizione dall'alto n\u00e9 limitazione dal basso\".\n\u00c8 forse questa l'unica forma di attrito con il Taylorismo. Concepire che un'organizzazione informale potesse rientrare nella ferrea e scientifica maglia della organizzazione formale Taylorista, addirittura favorendola, poneva le RU in contrasto con il Taylorismo, in quanto per far s\u00ec che tale ambiente si creasse, si sarebbe dovuti passare dal lavoro di linea, al lavoro di gruppo, contraddicendo i principi base di Taylor.\nTeoria istituzionale.\nL'approccio istituzionalista va oltre il rapporto soggetti-organizzazioni perch\u00e9 sottolinea l'importanza delle grandi istituzioni nel condizionare i comportamenti umani. Tale scuola di pensiero, presente nelle scienze economiche, politiche e sociali, rifiuta di vedere la societ\u00e0 come un aggregato di individui orientati a massimizzare le proprie utilit\u00e0 secondo criteri di razionalit\u00e0 sia pure limitata e pone in primo piano i condizionamenti di carattere materiale e simboliche che istituzioni storiche (Stato, Chiesa. etc) esercitano sugli orientamenti e sui comportamenti umani. L'istituzionalismo si differenzia da:\nPer l'istituzionalismo sono le istituzioni a plasmare la mappa mentale degli individui nei loro aspetti cognitivi e normativi, a suggerire sia i modi di agire che di conoscere, interpretare il mondo. L'istituzionalismo, ha avuto un particolare sviluppo nello studio delle organizzazioni, ha avuto due fasi, una tra gli anni quaranta e sessanta e l'altra dagli anni settanta ad oggi. Tratto comune tra le due \u00e8 quello di spiegare sia l'ordine che i mutamenti nelle organizzazioni risalendo al pi\u00f9 ampio quadro istituzionale inteso come ambiente sociale e culturale.\nTeoria della disorganizzazione.\nSiccome i bisogni sociali esulano dalla sola logica dell'efficienza economica e amministrativa, gruppi di individui danno vita a un complesso sistema di norme informali, rituali e cricche. All'interno di questa cornice si pone il termine \"recalcitranza\" per indicare la naturale avversione dell'essere umano all'assimilazione dell'organizzazione intesa come strumentalizzazione dei propri membri. Questa avversione \u00e8 tale da indurre il soggetto a crearsi delle nicchie per sfuggire al controllo dell'organizzazione. In questo senso cessa la funzione integrativa delle regole assumendo solo quella sanzionatoria.\nAnche per questo motivo, a causa della personalizzazione delle norme, si rafforza la dimensione burocratica dell'organizzazione intesa come confronto e delle relazioni in termini di potere e subordinazione. Ci\u00f2 significa che i membri cessano di avere un ruolo attivo poich\u00e9 la vita associativa \u00e8 realizzata a partire dalla capacit\u00e0 da ogni membro di tessere una rete di relazioni volta a difendere i confini della propria nicchia in positivo (tutte le prescrizioni sul personale tendono a ridurre le relazioni interpersonali rendendo possibile un comportamento indolente) o in negativo (le norme legittimano le posizioni delle cariche elettive ma allo stesso tempo limitano il potere di questi).\nModello AGIL.\nUna variante della teoria dei sistemi applicata alle organizzazioni \u00e8 l'istituzionalismo di Talcott Parsons e Smelser che cercarono di indagare sulle cause di formazione ed estinzione dei sistemi, a tal proposito introdussero il sistema AGIL dove la prima cella rappresenta l'adattamento e l'equilibrio raggiunto in base al confronto tra mini e macro-ambiente, la seconda cella rappresenta la determinazione e il perseguimento di determinati obiettivi (goal), la terza cella indica l'area della latenza cio\u00e8 l'insieme e di valori culturali e motivazioni che determinano la sopravvivenza dell'organizzazione. Il limite al modello AGIL \u00e8 che presume un'adesione iniziale dei membri e degli attori sociali al sistema di norme e valori organizzativi, mentre ci\u00f2 non \u00e8 assolutamente scontato nelle istituzioni coercitive, quindi tale modello non si presta all'analisi organizzativa dell'amministrazione penitenziaria.\nModello di rete.\nIl discorso sulle organizzazioni si complica in maniera parossistica nelle caratteristiche e nel funzionamento dei sistemi, dove \u00e8 possibile utilizzare una serie di metafore sottese alla metodologia di rete dove per \"nodi\" si indicano i tipi di attori coinvolti, invece le \"connessioni\" si riferiscono ai momenti in cui avviene lo scambio relazionale tra gli attori, infine per \u201cpescaggio\u201d si intende il bacino di utenza che, in questo caso, \u00e8 simbolizzato dal prodotto ittico.\nLa figura mostra i nodi che possono assumere le entit\u00e0 pubbliche, quali i municipi, o private, quali le cooperative sociali. A seconda del tipo di reti pu\u00f2 esistere un modello determinante oppure marginale. Nelle reti a croce, ad es., tutte le connessioni sono concatenate verso il nodo centrale che \u00e8, dunque, congestionato: ci\u00f2 permette una maggiore alacrit\u00e0 nell'esecuzione del compito ma, nel lungo termine, pu\u00f2 sfilacciare e affaticare la rete. Nelle reti a ruota, invece, la prosecuzione di un obiettivo nonch\u00e9 l'efficacia sono sacrificate in favore della democrazia e della partecipazione.\nIl tipo di nodi pu\u00f2 condizionare l'intensit\u00e0 della comunicazione. Un cappio rappresenta un attore dominante che si rapporta in maniera inusitata verso altri nodi fino a soffocarli al proprio interno (per es. ASL), pu\u00f2 essere un fiocco, cio\u00e8 un doppio nodo teso a rinforzare il primo (per es. diagnosi e riabilitazione), pu\u00f2 essere un \u00abnodo di Salomone\u00bb del quale non si riesce a trovare il capo, per es. in alcune cooperative il responsabile \u00e8 latente, pu\u00f2 essere un \u00abnodo gordiano\u00bb dove si riescono a malapena a scorgere le estremit\u00e0, per es. in alcuni enti conta solo il responsabile nonostante gli operatori, pu\u00f2 essere una \u00abmatassa\u00bb imbrigliata di fili e nodi, pu\u00f2 essere un \u00abnodo scorsoio\u00bb cio\u00e8 tanto ben organizzato da essere gi\u00e0 dinamico di per s\u00e9.\nLe connessioni possono essere formali o informali a seconda della natura delle informazioni scambiate, oppure possono essere \"sottili\", in caso di tensioni, o \"robuste\" quando il \"feedback\" \u00e8 tempestivo ed esaustivo. Il pescaggio, ovvero la dimensione della rete, dipende dalla quantit\u00e0 di nodi da una parte e dalla quantit\u00e0 di utenti che sostengono la domanda socio-sanitaria. L'organizzazione della rete deve comunque lasciare la libert\u00e0 di scelta dell'utente, in questo senso si dice che il pescaggio ha una qualit\u00e0 razionale, cio\u00e8 che prelude a una scelta, e non teleologica. Pi\u00f9 la rete si estende verso il globale pi\u00f9 la scelta degli obiettivi \u00e8 speculare, al contrario pi\u00f9 si restringe al locale pi\u00f9 la pianificazione \u00e8 pragmatica.\nLa qualit\u00e0 della rete dunque si misura in relazione a ogni elemento descritto e in funzione degli obiettivi prefissati: una sciabica cio\u00e8 una rete per bassi fondali per scopi immediati senza rischio, per es. una serie di indirizzi per poi demandare gli enti locale al loro completamento, un tramaglio di tipo a strascico per grandi pescaggi, pi\u00f9 rischioso dunque, ma altrettanto produttivo, una paranza che agisce di concerto con pi\u00f9 forze motrici.\nAltri modelli.\nRecentemente sono emerse organizzazioni miste basate su un modello \u00abproject-based organization\u00bb (lett. F) cd. \u00abspaghetti organization\u00bb dove manca il riferimento a livello funzionale e dove i progetti seguono ognuno percorsi propri ed indipendenti, anche se, per certi aspetti, ne \u00e8 garantita l'efficacia, subentrando ben pochi mutamenti sul territorio venendo a mancare l'ambito privilegiato di integrazione.\nProspettive sulle organizzazioni.\nA causa delle recenti crisi economiche, emerge un quadro di enorme incertezza sul presente e sul divenire. Si tratta cio\u00e8 di considerare un modo di prendere decisioni non pi\u00f9 lineare e teleologico bens\u00ec che lascia spazio al l'ambiguit\u00e0 ed alla flessibilit\u00e0. La dimensione da raggiungere, dunque, non \u00e8 pi\u00f9 quella di tipo tradizionale dettata dalla fiducia passiva al livello superiore ed alla norma, quanto piuttosto un processo di apprendimento e di comprensione dei comportamenti individuali dettati dai limiti della propria razionalit\u00e0. \u00c8 impossibile infatti eliminare le incertezze perch\u00e9 si tratta di valori che permettono il mutamento dell'organizzazione. La proposta dei mass media \u00e8 di creare un'economia dell'attenzione in modo da estendere i limiti della razionalit\u00e0 per ogni membro dell'organizzazione, vale a dire creare un processo di coinvolgimento globale che metta in discussione il tradizionale modello gerarchico in favore di un punto di vista orizzontale o meglio basato sulla partecipazione al processo decisionale di tutti gli attori organizzativi.\nSistemi di gestione.\nNell'ambito della normazione ISO e della certificazione dei sistemi di gestione (ad esempio ISO 9000) si utilizza il termine organizzazione per significare il soggetto che implementa tali sistemi. Pertanto, l'organizzazione pu\u00f2 concretamente essere: impresa, azienda, gruppo societario, societ\u00e0, ente pubblico, divisione, studio professionale, associazione. In questo contesto, pertanto, organizzazione ha un'accezione ben pi\u00f9 ampia di \"organizzazione\" in senso stretto (le funzioni, i livelli e i collegamenti, le responsabilit\u00e0, le regole, l'articolazione dimensionale, ecc.)."}
{"id": "329167", "revid": "2014155", "url": "https://it.wikipedia.org/wiki?curid=329167", "title": "Valentiniano I", "text": "Ufficiale di origine pannonica, affid\u00f2 le regioni orientali al fratello minore Valente, e poco dopo, nel 367, associ\u00f2 al trono anche il figlio Graziano. Valentiniano e Valente erano cristiani e dunque abbandonarono la politica di Giuliano in campo religioso.\nSul piano militare, amministrativo e fiscale seguirono invece la linea del predecessore. Grazie a una nuova politica monetaria, che favoriva lo scambio fra monete d'oro, d'argento e di bronzo, riuscirono a frenare l'inflazione galoppante; l'aumento dei prezzi si ferm\u00f2 verso la fine del IV secolo. I Valentiniani dovettero affrontare l'emergenza dei barbari sui confini. Valentiniano rafforz\u00f2 con successo il confine del Reno e dell'alto Danubio. Alla sua morte nel 375, dovuta a un colpo apoplettico, dopo 11 anni di regno, le truppe acclamarono Augusto anche l'altro figlio, Valentiniano II.\nBiografia.\nGiovinezza e carriera militare.\nValentiniano nacque nel 321 a Cibalae, nella Pannonia meridionale (moderna Vinkovci in Croazia). Era fratello maggiore di Valente e figlio di Graziano il Vecchio, un prominente ufficiale dell'esercito romano sotto gli imperatori Costantino I e Costante I. Insieme al fratello crebbe nella propriet\u00e0 di famiglia, dove fu educato in diverse materie, incluse la pittura e la scultura. Graziano fu promosso al rango di \"Comes Africae\" alla fine degli anni 320 o agli inizi degli anni 330, e il giovane Valentiniano accompagn\u00f2 il padre in Africa grazie ai panegirici che l'oratore Quinto Aurelio Simmaco compose fra il 369-370 per l'imperatore d'Occidente; qualche tempo dopo, per\u00f2, Graziano fu accusato di appropriazione indebita e fu obbligato a ritirarsi a vita privata.\nValentiniano entr\u00f2 nell'esercito verso la fine degli anni 330; successivamente raggiunse probabilmente il rango di \"protector domesticus\". Inoltre fu \"tribunus vexillationis\" dell'esercito gallico di Giuliano Cesare; Graziano fu richiamato in servizio agli inizi degli anni 340 e fu elevato al rango di \"Comes Britanniarum\"; successivamente si ritir\u00f2 nelle propriet\u00e0 di famiglia a Cibalae.\nNel 350, il generale romano Magnenzio si rivolt\u00f2 in Gallia contro l'imperatore Costante I, che fu messo a morte. Il fratello e co-imperatore di Costante, Costanzo II, diede allora inizio a una guerra civile contro Magnenzio che si protrasse fino all'agosto del 353, quando Magnenzio, che era stato sconfitto due volte da Costanzo e costretto a rifugiarsi a Lugdunum, si diede la morte. Fu in questo periodo che l'imperatore Costanzo confisc\u00f2 le propriet\u00e0 di Graziano, per aver ospitato Magnenzio quando era in Pannonia. Malgrado la caduta in disgrazia di suo padre, Valentiniano non sembra aver sofferto rovesci nel favore imperiale, cosa che rende improbabile che abbia combattuto per l'usurpatore; \u00e8 noto che Valentiniano fosse nella regione durante il conflitto, ma quale coinvolgimento abbia avuto negli scontri non \u00e8 dato sapere. \u00c8 probabile che le sfortune paterne abbiano influenzato la successiva carriera militare di Valentiniano I.\nNel 357 faceva parte dell'esercito del cesare d'Occidente Flavio Claudio Giuliano, comandando un reparto di cavalleria. Un tribuno del prefetto Barbazione, Cella, imped\u00ec al tribuno Bainobaude e a Valentiniano di attaccare i leti ribelli che tornavano da una razzia in territorio romano: Barbazione fece un falso rapporto all'imperatore Costanzo II, addossando la colpa del mancato intervento a Valentiniano e Bainobaude, che furono congedati e mandati a casa.\nTerminata la sua carriera militare, Valentiniano si stabil\u00ec nella sua nuova propriet\u00e0 nei pressi di Sirmium. Due anni dopo nacque il suo primo figlio, Graziano, che ebbe dalla moglie Marina Severa. La vita di Valentiniano in questo periodo \u00e8 piuttosto oscura; secondo alcune fonti confessionali, potrebbe essere stato mandato in esilio per essersi rifiutato di sacrificare a Giuliano, che dopo essere salito al trono succedendo a Costanzo II torn\u00f2 alla religione romana.\nQuando nel 363 Giuliano mor\u00ec, durante la campagna contro i Persiani, gli succedette Gioviano, imperatore cristiano la cui posizione fu molto precaria in quanto fu costretto a firmare una pesante pace col nemico che prevedeva la cessioni di 5 province romane a est del Tigri. Gioviano richiam\u00f2 Valentiniano nell'esercito, affidandogli infine il comando di un'unit\u00e0 delle truppe personali dell'imperatore (\"schola palatina\") e inviandolo ad Ancyra, elevandolo di grado come \"tribunus secunda schola scutariorum.\"\nRegno.\nAscesa al potere.\nAlla morte di Gioviano, i comandanti dell'esercito scelsero Nicea (in Bitinia) come luogo della elezione del successore. Essi proposero il diadema al prefetto Sallustio, che tuttavia rifiut\u00f2 per ben due volte. Dopo aver fatto e scartato altri possibili nomi, fu proposta la candidatura di Valentiniano, all'epoca comandante della seconda \"schola\" degli \"scutarii\"; i soldati all'unanimit\u00e0 accolsero la proposta di nominare Valentiniano imperatore, che venne approvata da Sallustio. Valentiniano, in quel giorno, non si trovava nemmeno a Nicea, ma fu lasciato indietro ad Ancyra, con gli ordini di venire a Nicea solo successivamente. Dopo la sua nomina ad Imperatore, gli furono inviati messaggeri per pregarlo di affrettare la sua venuta a Nicea per essere incoronato; ma Valentiniano temporeggi\u00f2. Il motivo per cui l'Imperatore temporeggiava era di natura superstiziosa: voleva evitare di essere incoronato Imperatore nel giorno intercalare dell'anno bisestile (il 25 febbraio 364, secondo il calendario romano) perch\u00e9 temeva che gli portasse male, essendo stato in alcune circostanze un giorno infausto per lo stato romano.\nUna volta fatto passare il giorno bisestile, Valentiniano si present\u00f2 per essere incoronato; Sallustio, nel frattempo, per impedire che qualche altro possibile candidato potesse farsi avanti per far cambiare idea all'esercito, imped\u00ec a tutti coloro di grande influenza o sospettato di grandi ambizioni di presentarsi in pubblico prima dell'arrivo di Valentiniano. Valentiniano fu proclamato imperatore a Nicea in Bitinia. Era il 26 febbraio 364 ed egli aveva quarantatr\u00e9 anni. Dopo aver ricevuto il diadema e la porpora, i soldati, che inizialmente lo acclamavano, gli intimarono di nominare un collega (co-imperatore) immediatamente. Valentiniano reag\u00ec con il seguente discorso:\nPoi, radunando i principali ufficiali civili e militari, chiese consiglio su quale persona avrebbe dovuto associare al trono come collega. Tutti rimasero zitti tranne il comandante della cavalleria, Dagalaifo, che rispose audacemente: \u00abSe ami i parenti, eccellentissimo imperatore, hai un fratello; se ami lo stato, scegli un altro uomo da vestire di porpora\u00bb. L'Imperatore, adirato per l'audace risposta, ma mantenendo apparentemente la calma celando le proprie opinioni, entr\u00f2 a Nicomedia il 1\u00ba marzo 364, e assunse il fratello Valente come tribuno della stalla. Poi, all'arrivo a Costantinopoli, decise di agire: il 28 marzo 364 port\u00f2 il fratello Valente in uno dei sobborghi della capitale (Ebdomo) e con il consenso di tutti i presenti, che non osarono opporsi, lo associ\u00f2 al trono nominandolo Augusto della parte orientale dell'Impero, con sede a Costantinopoli, adornandolo con il diadema e con le insegne imperiali, mentre prese per s\u00e9 le prefetture Occidentali e l'Illirico.\nPolitica interna e religiosa.\nSembra che il governo di Valentiniano sia stato equo e tollerante. Certamente aveva pi\u00f9 attenzione ai suoi soldati, che alla decadente classe senatoria. Innalz\u00f2 le loro paghe anche pagandoli in natura - una caratteristica del tardo impero - come per esempio con bestiame. Per sopperire alle spese militari per\u00f2 dovette aumentare vertiginosamente le tasse, che erano soprattutto a carico dei proprietari terrieri. Difese sistematicamente i deboli, impedendo l'esposizione dei neonati, istituendo dei \u00abdifensori del popolo\u00bb, fond\u00f2 scuole e garant\u00ec la copertura sanitaria ai sudditi abitanti in Roma. Inoltre favor\u00ec l'insegnamento della retorica e della grammatica in ogni provincia dell'Impero.\nUno dei principali storici di questo periodo, Ammiano Marcellino, sostiene per\u00f2 che fu un giudice troppo severo, che ordinava assassini contro gli oppositori e che non commut\u00f2 mai una condanna a morte. Ammiano Marcellino descrive Valentiniano come un uomo crudele, anche se afferma che nei primi anni di regno cerc\u00f2 di controllare la sua propensione alla crudelt\u00e0 facendo prevalere la ragione sull'impulsivit\u00e0. Tra gli atti di crudelt\u00e0 commessi da Valentiniano, Ammiano Marcellino cita l'esecuzione di Diocle, tesoriere dell'Illirico (\"comes largitionum Illyrici\"), condannato al rogo a causa di alcune piccole offese, nonch\u00e9 di Diodoro, \"agens in rebus\", e di tre ufficiali (\"apparitores\") del vicario d'Italia; tutti costoro subirono una crudele esecuzione semplicemente perch\u00e9 il generale in comando (\"comes\") si era lamentato di fronte all'Imperatore che Diodoro aveva implorato l'aiuto della legge contro di lui, come era del resto suo diritto, e che gli ufficiali, per ordine del giudice, avevano osato citarlo in giudizio mentre stava partendo per un viaggio, affinch\u00e9 rispondesse dei propri atti in accordo con la legge. Secondo Ammiano, i Cristiani di Milano onorarono per diverso tempo la memoria dei quattro condannati cristiani considerandoli innocenti ingiustamente giustiziati.\nSuccessivamente, nel caso di un certo Massenzio di Pannonia, quando il giudice aveva giustamente comandato una rapida esecuzione, l'Imperatore ordin\u00f2 l'esecuzione dei decurioni di tre citt\u00e0 in quanto rei di aver eseguito rapidamente l'ordine del giudice; ma Euprassio, all'epoca questore, intervenne, pregando l'Imperatore di agire con maggiore piet\u00e0, perch\u00e9 tutti coloro che avrebbe giustiziato come criminali sarebbero stati venerati dalla religione cristiana come martiri. Euprassio fu successivamente emulato dal prefetto del pretorio delle Gallie, Florenzio, quando seppe che, a causa di qualche offesa perdonabile, l'Imperatore, preso dall'impulsivit\u00e0, aveva ordinato l'esecuzione di tre decurioni per ognuna di un certo numero di citt\u00e0; fece notare all'Imperatore che molte citt\u00e0 non avessero cos\u00ec tanti decurioni, e per tale motivo dovesse essere aggiunto alla legge che sarebbero stati uccisi solo nel caso in cui la citt\u00e0 li avesse; in caso contrario, la sentenza sarebbe stata sospesa fino a quando la citt\u00e0 in questione non avesse avuto tre decurioni; a questo punto sarebbero stati uccisi.\nInoltre, nel caso qualcuno si fosse presentato al cospetto dell'Imperatore nel tentativo di evitare di essere processato da qualche nemico potente, implorando l'Imperatore di fare in modo che gli fosse assegnato un altro giudice, la richiesta gli veniva negata e il processato veniva rispedito indietro al giudice temuto, per quante ragioni giuste per il cambiamento di giudice ci potessero essere. Inoltre, nel caso l'Imperatore fosse venuto a sapere che i debitori al fisco erano impossibilitati a pagare perch\u00e9 oppressi dalla povert\u00e0, egli ordinava la loro esecuzione.\nIn alcuni casi furono anche i ministri corrotti dell'Imperatore che, fornendogli informazioni false, lo condussero a formulare sentenze ingiuste. \u00c8 questo il caso delle iniquit\u00e0 del \"Comes Africae\" Romano, il quale era protetto a corte dal \"magister officiorum\" Remigio, suo parente. Poich\u00e9 il \"Comes Africae\" Romano si era rifiutato di prendere le armi contro gli Austuriani, che stavano devastando la Tripolitania, perch\u00e9 non aveva ottenuto dalle popolazioni locali l'esorbitante numero di rifornimenti e cammelli richiesti, richieste impossibili da soddisfare, la popolazione di \"Leptis\" invi\u00f2 un'ambasceria presso l'Imperatore per protestare per il comportamento deplorevole di Romano. L'ambasceria, recatasi a corte con il pretesto di porgere doni all'Imperatore per celebrare la sua ascesa al trono, ne approfitt\u00f2 anche per lamentarsi dei saccheggi degli Austuriani e dei misfatti del \"comes Africae\". Tuttavia Remigio tent\u00f2 di influenzare Valentiniano in favore di Romano, e le indagini subirono ritardi e altri inconvenienti.\nQuando poi Valentiniano fu informato di nuovi saccheggi dei Barbari in Tripolitania, adiratosi, decise di inviare a \"Leptis\" un suo ufficiale di fiducia, Palladio, affinch\u00e9 confermasse o meno quanto esposto dall'ambasceria. Romano, tuttavia, fece in modo che gli ufficiali suoi sottoposti proponessero a Palladio di intascare parte delle paghe destinate ai soldati, offerta che Palladio accett\u00f2, nonostante fosse contro le leggi. E cos\u00ec, quando Palladio minacci\u00f2 Romano di farlo destituire per i suoi misfatti, Romano a sua volta lo ricatt\u00f2 affermando che in tal caso avrebbe raccontato all'Imperatore delle paghe destinate ai soldati intascate illecitamente da Palladio. Palladio, non volendo perdere il favore dell'Imperatore, al ritorno a corte, gli rifer\u00ec falsit\u00e0 enormi, accusando gli ambasciatori di aver riferito il falso e di essersi lamentati senza ragione. Il risultato fu che, in processi manipolati a loro favore da Romano e dai suoi complici, tra cui spiccavano Cecilio e Palladio, furono giustiziate numerose persone, tra cui cinque ambasciatori e il governatore provinciale, accusate di aver riferito falsit\u00e0 all'Imperatore nei confronti di Romano e di quanto avvenisse nella provincia. Di conseguenza, la popolazione di \"Leptis\" non os\u00f2 pi\u00f9 inviare altre ambascerie all'Imperatore, temendo che esse avrebbero solo peggiorato la situazione.\nLa verit\u00e0 venne a galla solo negli ultimi anni di regno di Valentiniano, quando il \"comes\" Teodosio, giunto in Africa per reprimere la rivolta di Firmo e per indagare sull'operato di Romano, trov\u00f2 tra le carte di Romano una lettera compromettente che svelava che Palladio avesse riferito il falso all'Imperatore nel caso dell'ambasceria di \"Leptis\" a tutto vantaggio del \"Comes Africae\". Romano fu messo sotto custodia e destituito, mentre Palladio fu convocato a corte per essere processato ma si suicid\u00f2 durante il viaggio. Le indagini andarono per le lunghe e proseguirono anche nei primi anni di regno di Graziano, successore di Valentiniano in Occidente; ma Romano, ottenuto un nuovo protettore a corte nel generale Merobaude, riusc\u00ec, tramite testimoni falsi, ad essere scagionato.\nNegli ultimi anni di regno di Valentiniano, in Gallia il prefetto del pretorio delle Gallie, Massimino, si rese reo di molte iniquit\u00e0 e abusi. L'ascesa di Massimino influenz\u00f2 inoltre in peggio il carattere dell'Imperatore Valentiniano, gi\u00e0 naturalmente incline alla crudelt\u00e0 secondo Ammiano Marcellino, la cui impulsivit\u00e0 e severit\u00e0 aument\u00f2 considerevolmente durante il mandato di Massimino come prefetto. Ammiano Marcellino riporta numerose esecuzioni crudeli compiute da Valentiniano. Una volta, per esempio, condann\u00f2 il direttore di una fabbrica d'armi all'esecuzione semplicemente perch\u00e9 l'armatura di ferro, per il resto egregiamente lavorata, pesava un po' meno di quanto stipulato. In un altro frangente, quando il generale della cavalleria Teodosio aveva raccomandato un governatore di una provincia di nome Africano affinch\u00e9 gli fosse assegnato il governo di un'altra provincia, la risposta dell'Imperatore fu: \u00abVa, o generale, e cambia la testa a costui, che desidera di cambiare provincia\u00bb; e per tale pronunciamento, quel governatore fu giustiziato semplicemente per aver aspirato a un avanzamento di carriera. Quando Claudio e Sallustio, tribuni della legione Gioviana, furono accusati di tradimento da un uomo di basso rango semplicemente perch\u00e9 sospettati di simpatie per l'usurpatore Procopio, l'Imperatore Valentiniano decise di condannare il primo all'esilio e il secondo all'esecuzione, nonostante le indagini non avessero trovato alcuna prova che confermasse l'accusa.\nGli accusati su base indiziaria e non probatoria subivano crudeli torture per ordine dell'Imperatore, e alcuni perirono addirittura per torture eccessive, nonostante non fosse stata trovata alcuna prova che avessero commesso i crimini di cui essi erano stati accusati; capit\u00f2 in alcune occasioni addirittura che l'Imperatore ordin\u00f2 che fossero giustiziate persino le guardie del corpo inviate per arrestare le persone accusate, cosa contraria a ogni precedente. Ammiano Marcellino narra addirittura che Valentiniano avesse due orse, Mica Aurea e Innocenza, le cui gabbie erano poste vicino alla camera da letto dell'Imperatore; e, secondo le fonti, l'Imperatore dalla sua camera godeva nel vedere le bestie divorare i malcapitati condannati a morte. Innocenza alla fine fu ricompensata per i suoi servigi venendo liberata nei boschi.\nFervente cristiano, con l'aiuto del papa Damaso I nel 371 adott\u00f2 una non comune politica di tolleranza religiosa. Sempre secondo Ammiano Marcellino \u00abnessuno doveva essere infastidito con ordini di adottare questo o quel culto\u00bb.\nPolitica estera.\nL'esercito fu subito chiamato in causa dalla rivolta di Procopio, un discendente di Giuliano, ma Valente sconfisse la sua armata nel 366 e giustizi\u00f2 il ribelle. Ma il pericolo maggiore erano i Germani che dal confine Reno-Danubio, premevano sul territorio romano con frequenti incursioni. Come avevano fatto tutti gli imperatori dai tempi di Diocleziano, anche Valentiniano stabil\u00ec la sua sede a Milano per essere pi\u00f9 vicino ai campi di battaglia. Dapprima dovette combattere gli Alemanni che avevano conquistato Magonza - quindi decise di trasferirsi a Parigi e poi ancora pi\u00f9 a nord per combattere i Sassoni che cercavano di invadere la Britannia. Alla fine risiedette in Germania per sette anni, costruendo nuove fortificazioni sul Reno e una fortezza a Basilea. Come tradizione cercava di dividere le diverse trib\u00f9 e scagliarle le une contro le altre; inoltre i Germani sconfitti venivano insediati nei territori romani come coloni.\nAl tempo in cui Valentiniano e Valente ascesero al trono l'Impero romano era minacciato su tutti i fronti. Gli Alemanni stavano devastando la Gallia e la Rezia, i Sarmati e i Quadi la Pannonia, i Pitti, i Sassoni, gli Scoti e gli Attacotti stavano devastando la Britannia, mentre gli Austuriani e le altre trib\u00f9 di Mauri stavano devastando l'Africa, mentre i Goti stavano devastando la Tracia e la Pannonia. Come se non bastasse, anche l'Armenia era minacciata dai Persiani Sasanidi.\nI due imperatori trascorsero l'inverno in perfetta armonia. Dopo aver marciato per la Tracia, giunsero a Naisso, dove, in un sobborgo di nome \"Mediana\", a tre miglia di distanza dalla citt\u00e0, decisero di spartirsi i generali e le armate in vista della loro imminente separazione. A Valentiniano furono assegnati Giovino, che era stato precedentemente promosso da Giuliano a comandante della cavalleria in Gallia, e Dagalaifo, innalzato allo stesso rango da Gioviano. Ma fu stabilito che Vittore e Arinteo avrebbero dovuto servire Valente in Oriente, mentre Lupicino, nominato comandante della cavalleria di Gioviano, gi\u00e0 serviva da tempo nelle province orientali. L'esercito di campo nell'Illirico fu invece posto sotto il comando di Equizio, mentre il pannone Sereniano, che si era in precedenza ritirato dal servizio, fu posto al comando di parte delle guardie del corpo di Valente. Dopo questi provvedimenti, anche le truppe furono divise tra i due Imperatori.\nDopo essere entrati insieme a Sirmio, i due fratelli si separarono: Valentiniano part\u00ec per Milano, Valente per Costantinopoli. A quell'epoca la prefettura d'Oriente era governata dal prefetto del pretorio Sallustio, la prefettura d'Italia, comprendente anche l'Africa e l'Illirico, da Mamertino, mentre la prefettura delle Gallie era sotto il governo di Germaniano. Nelle loro rispettive capitali, gli Imperatori assunsero per la prima volta il consolato per l'anno 365; e l'intero anno fu infausto per lo stato romano, in quanto in Oriente avvenne l'usurpazione di Procopio, mentre la Gallia fu invasa dagli Alemanni. Il 1\u00ba novembre 365, mentre era a Parigi, Valentiniano fu raggiunto da due notizie infauste: la prima riguardava l'usurpazione di Procopio in Oriente, la seconda fu una grave sconfitta subita dall'esercito romano contro gli Alemanni. Valentiniano ordin\u00f2 immediatamente al generale Dagalaifo di marciare contro gli Alemanni per vendicare la sconfitta subita. Quanto alla rivolta di Procopio, Valentiniano esit\u00f2 sul da farsi, anche perch\u00e9 ignorava ancora delle sorti del fratello Valente, non sapendo nemmeno se quest'ultimo fosse ancora vivo oppure fosse stata la sua presunta morte a spingere Procopio a usurpare la porpora. Equizio aveva infatti riportato all'Imperatore le circostanze della rivolta in termini molto vaghi, basandosi sulle uniche laconiche informazioni che aveva ottenuto dal tribuno Antonio, al comando dei soldati nella Dacia centrale. Valentiniano si risolse quindi a marciare in Illirico, per tentare di arrestare una possibile avanzata dell'usurpatore verso Occidente, tenendo ben presente il caso di Giuliano, il quale rivoltatosi contro Costanzo II, era avanzato a velocit\u00e0 incredibile. Ma i suoi consiglieri gli fecero cambiare idea, pregandolo di non abbandonare le province galliche alla merc\u00e9 degli invasori Alemanni. In seguito anche all'arrivo di numerose delegazioni dalle citt\u00e0 galliche minacciate dagli Alemanni, che imploravano protezione, l'Imperatore decise di dare ascolto ai suoi consiglieri e a rimanere in Gallia. Asser\u00ec che Procopio era nemico solo suo e di suo fratello, mentre gli Alemanni erano i nemici dell'intero Impero romano, di conseguenza la precedenza spettava alla difesa della Gallia, che richiedeva la presenza dell'Imperatore. Giunto a Rheims, invi\u00f2 nuovi ufficiali in Africa per proteggerla dalle incursioni dei Mauri.\nDagalaifo non ottenne per\u00f2 risultati di rilievo contro gli Alemanni, e fu quindi richiamato alla fine dell'anno per assumere il consolato per l'anno 366 insieme a Graziano, figlio dello stesso Imperatore Valentiniano. Valentiniano affid\u00f2 allora la conduzione della campagna del 366 contro gli Alemanni a Giovino. Questi ottenne numerose vittorie contro gli Alemanni nel corso dell'anno, tornando a Parigi trionfante, e Valentiniano decise di premiarlo nominandolo console per l'anno 367. Nello stesso tempo l'Imperatore ricevette un'altra lieta notizia: il fratello Valente era riuscito a reprimere l'usurpazione di Procopio e gli aveva inviato la testa dell'usurpatore.\nNel frattempo, nel corso del 367, Valentiniano si ammal\u00f2 gravemente e si temette che dovesse perire da un momento all'altro; fu in quel frangente che in una riunione segreta fu proposto di designare come successore di Valentiniano un funzionario di nome Rustico Giuliano. Alcuni per\u00f2 si opposero a tale designazione e proposero la candidatura di Severo, comandante della fanteria. Nel frattempo per\u00f2 Valentiniano si era ristabilito dalla malattia, rendendo cos\u00ec vane queste assemblee, e decise di associare al trono il figlio Graziano, che da poco aveva raggiunto la pubert\u00e0.\nAlcuni giorni dopo aver associato al trono suo figlio Graziano, accadde che il prefetto del pretorio Mamertino, al ritorno da Roma, dove si era recato per correggere alcuni abusi, fu accusato di peculato da Aviziano. Per tali motivi fu destituito e sostituito da Vulcazio Rufino, un uomo definito eccellente da Ammiano. Questi, approfittando dell'influenza sull'Imperatore, intercedette affinch\u00e9 Orfito, in precedenza prefetto di Roma, fosse liberato dalla pena dell'esilio e gli fosse permesso di tornare a casa dopo la restituzione del patrimonio confiscatogli.\nEssendo partito da Amiens per dirigersi a Treviri, Valentiniano fu informato della devastazione della Britannia da parte dei Barbari, che avevano ucciso il generale della regione costiera, Nettarido, nonch\u00e9 colto in un'imboscata e fatto prigioniero un altro generale romano, Fullofaude. Allarmato per la crisi che aveva colpito la Britannia, l'Imperatore decise di inviare Severo con truppe per rimediare al disastro, ma quest'ultimo fu richiamato poco tempo dopo. Alla fine l'Imperatore, a causa delle sempre pi\u00f9 allarmanti notizie che giungevano dalla Britannia, decise di inviarvi un esercito sotto il comando di Teodosio. A quell'epoca, la Britannia era stata devastata fino alle coste meridionali dai Pitti, dagli Attacotti e dagli Scoti, mentre anche la Gallia richiedeva l'intervento dell'Imperatore, essendo minacciata da Franchi e Sassoni, che compivano sovente incursioni in territorio romano.\nMentre Teodosio provvedeva a riportare l'ordine in Britannia, nel corso del 368 Valentiniano stava allestendo con cautela una campagna contro gli Alemanni, quando avvenne il sacco di Magonza compiuto da un principe alemanno di nome Randone. Valentiniano tent\u00f2 di indebolire gli Alemanni non solo con le armi, ma anche con intrighi; per esempio, pag\u00f2 un membro del seguito del re alemanno Viticabio, quest'ultimo figlio di Vadomario, affinch\u00e9 uccidesse proditoriamente il proprio re; lo stesso sicario fu poi costretto alla fuga in territorio romano.\nComunque, poich\u00e9 la necessit\u00e0 lo richiedeva, Valentiniano decise di organizzare una campagna contro gli Alemanni in grande stile: con il sostegno delle legioni italiche e dell'Illirico sotto il comando del \"comes\" Sebastiano, e con l'inizio dell'estate del 368 gli Imperatori Valentiniano e Graziano, alla testa delle loro legioni, attraversarono il Meno. Nei pressi di \"Solicinium\" si scontr\u00f2 con gli Alemanni, che gli avevano teso un'imboscata, rischiando di perdere la vita; nonostante tutto riusc\u00ec a vincere la battaglia e avrebbe addirittura annientato l'intero esercito alemanno se una rapida ritirata, facilitata dall'arrivo della notte, non avesse permesso ad alcuni dei soldati nemici di salvarsi. Dopo aver concluso la campagna con alterne fortune, i soldati fecero ritorno nei propri accampamenti invernali e gli Imperatori a Treviri.\nNegli anni successivi Valentiniano si impegn\u00f2 a fortificare l'intero \"limes\" del Reno dalla Rezia fino all'Oceano, erigendo fortezze e torri per l'intera lunghezza della Gallia; addirittura in alcuni casi furono edificate per suo ordine opere difensive anche sulla sponda opposta del fiume. In un caso fece deviare anche il corso di un fiume, il Nicer, per impedire che la forte corrente fluviale potesse minare le fondamenta di un forte fatto costruire dallo stesso Imperatore sulle rive del fiume. In un'occasione l'Imperatore ordin\u00f2 di costruire una fortezza ai piedi del monte Piro, sull'altra sponda del Reno, in territorio alemanno. Gli Alemanni, tuttavia, non gradirono la costruzione di tale fortezza nel loro territorio, e, dopo aver protestato invano diplomaticamente, attaccarono i soldati romani mentre erano intenti nella costruzione, uccidendoli quasi tutti eccetto il loro comandante, Siagro, che riusc\u00ec a fuggire. Quando Siagro ritorn\u00f2 a corte e inform\u00f2 l'Imperatore Valentiniano del disastro, quest'ultimo, adirato per il fatto che Siagro fosse stato l'unico a fuggire vilmente, lo destitu\u00ec.\nNel frattempo Valentiniano, soddisfatto per i successi ottenuti da Teodosio sui barbari in Britannia, lo richiam\u00f2 in Gallia. Teodosio non solo aveva liberato le province della diocesi di Britannia dai Barbari che la devastavano, ma aveva anche provveduto a restaurare le fortezze in cattivo stato, nonch\u00e9 a recuperare una provincia persa in precedenza; questa provincia riconquistata da Teodosio prese il nome di \"Valentia\" in onore e per espresso ordine di Valentiniano I, che, informato della lieta notizia, celebr\u00f2 un'ovazione. Richiamato in Gallia Teodosio, Valentiniano I lo premi\u00f2 per aver riportato l'ordine in Britannia nominandolo comandante della cavalleria al posto di Giovino, che venne destituito in quanto ritenuto troppo poco energico.\nNel frattempo, nel corso del terzo consolato di Valentiniano e Valente, ossia nell'anno 370, un'orda di Sassoni, dopo aver attraversato l'Oceano, invasero la Gallia romana devastandola. Sconfitti, anche se non in maniera decisiva, dai generali romani, concordarono con essi una tregua, in base alla quale, in cambio della cessione di alcuni ostaggi, agli invasori Sassoni era concesso di ritirarsi oltre la frontiera senza essere attaccati. Tuttavia, contrariamente ai patti, l'esercito romano tese loro un'imboscata sulla via del ritorno e li annient\u00f2 interamente.\nDopo aver sventato l'invasione dei Sassoni, Valentiniano tent\u00f2 di progettare un espediente per catturare il re degli Alemanni Macriano, che si stava rivelando una minaccia insidiosa. Alla fine si risolse a tentare di mettere i Burgundi contro gli Alemanni, al fine di indebolire questi ultimi. A tal fine, Valentiniano inviava spesso lettere ai re burgundi, sobillandoli ad attaccare gli Alemanni a un giorno concordato, e promettendo che egli stesso avrebbe attraversato il Reno alla testa delle armate romane per dare loro manforte nella guerra contro Macriano. I Burgundi, ritenendosi per qualche motivo ignoto discendenti dei Romani e avendo anch'essi delle dispute con gli Alemanni per questioni di frontiere, acconsentirono alle richieste dell'Imperatore e marciarono fino a raggiungere il Reno, incutendo timore nella popolazione romana sulla frontiera, probabilmente ignara degli accordi tra Burgundi e l'Imperatore. Quando per\u00f2 arriv\u00f2 il giorno concordato, i Burgundi, non vedendo arrivare l'Imperatore Valentiniano alla testa delle legioni romane, n\u00e9 vedendo tutte le altre promesse mantenute, inviarono ambasciatori all'accampamento dell'Imperatore, richiedendo che fossero loro inviati rinforzi per permettere il loro ritorno in patria senza esporre la loro retroguardia ad attacchi nemici. E quando si resero conto che, tra sotterfugi e rinvii, la loro richiesta era stata praticamente negata, i Burgundi, indignati e inferociti per essere stati presi in giro dai Romani, uccisero tutti i prigionieri in loro possesso e tornarono nelle loro terre natie.\nNel frattempo il comandante della cavalleria, Teodosio, attacc\u00f2 attraverso la Rezia gli Alemanni, uccidendone molti e deportando i prigionieri, per espresso ordine dell'Imperatore, in Italia; qui i prigionieri alemanni divennero sudditi dell'Impero, ricevendo cantoni fertili da coltivare lungo il corso del Po.\nNel 372 inizi\u00f2 in Africa la rivolta di Firmo, ribellatosi contro il corrotto \"comes\" Romano. Valentiniano invi\u00f2 nella provincia Teodosio, che dopo una lunga campagna debeller\u00e0 la rivolta nel 375, quando Valentiniano promulgher\u00e0 degli editti contro i donatisti, rei di avere supportato Firmo.\nNel frattempo Valentiniano, intenzionato a catturare vivo Macriano, il re degli Alemanni, attravers\u00f2 il Reno su un ponte di barche, intenzionato a tendergli un'imboscata. Il piano tuttavia fall\u00ec per l'indisciplina dei suoi soldati, che, nonostante avessero ricevuto l'ordine di astenersi dal saccheggiare e dal dare fuoco ai territori e agli insediamenti invasi, non obbedirono; e fu cos\u00ec che i sottoposti di Macriano, svegliati e allarmati dagli incendi e dalle urla in lontananza, e intuendo cosa stesse succedendo, posero il loro re su un carro e lo nascosero in un luogo sicuro. Valentiniano, adirato per aver perso l'opportunit\u00e0 di catturare Macriano non per sua colpa o per quella dei propri generali, ma a causa dell'indisciplina dell'esercito, saccheggi\u00f2 il territorio nemico per cinquanta miglia prima di fare ritorno a Treviri.\nValentiniano tent\u00f2 allora di contrapporre a Macriano un altro alemanno, Fraomario, tentando di imporlo sul trono dei Bucinobanti, una trib\u00f9 di Alemanni insediata nelle vicinanze di Magonza, al posto dello stesso Macriano. Ma, dopo che il cantone assegnato a Fraomario fu devastato da un'invasione, con conseguente fallimento del tentativo di sostituire Macriano con Fraomario, l'Imperatore lo trasfer\u00ec in Britannia con il rango di tribuno, affidandogli il comando di un reggimento di ausiliari alemanni. L'Imperatore nomin\u00f2 poi generali romani Biterido e Ortario, entrambi capi alemanni; ma successivamente, su segnalazione di Florenzio comandante di stanza in Germania, condann\u00f2 Ortario al rogo con l'accusa di aver rivelato proditoriamente importanti informazioni a Macriano.\nSuccessivamente, nell'anno del consolato di Graziano e di Equizio, l'Imperatore Valentiniano, dopo aver devastato alcuni cantoni degli Alemanni e aver edificato una fortificazione nei pressi di Basilea, chiamata dai locali \"Robur\", ricevette l'allarmante rapporto del prefetto Probo, che riferiva le devastanti incursioni dei Quadi nell'Illirico. L'Imperatore invi\u00f2 quindi il segretario Paterniano nell'Illirico affinch\u00e9 confermasse la versione di Probo. Quando ricevette da Paterniano la conferma di quanto stava accadendo nell'Illirico, Valentiniano decise di marciare immediatamente alla testa delle proprie legioni per ottenere la sua vendetta sui Quadi che avevano osato violare la frontiera romana e devastare impunemente le province. I consiglieri e i cortigiani lo dissuasero per\u00f2 dal partire per il momento. Essi asserivano che sarebbe stato maggiormente opportuno rinviare la spedizione contro i Quadi alla primavera dell'anno successivo per due importanti motivi: il primo era costituito dal fatto che, a causa dell'avvicinarsi dell'inverno, le strade sarebbero state rese impraticabili; il secondo motivo era costituito dalla minaccia degli Alemanni di re Macriano, ancora non sottomessi, che avrebbero potuto approfittare dello sguarnimento della Gallia per invaderla.\nL'Imperatore decise di negoziare quindi un accordo di compromesso con il re alemanno Macriano per poter cos\u00ec partire per l'Illirico senza temere un'invasione alemanna nelle Gallie; l'incontro tra Valentiniano e Macriano per la stipula del trattato di alleanza avvenne in prossimit\u00e0 di Magonza. Il trattato fu ratificato e Macriano, divenuto alleato di Roma, si rivel\u00f2 fedele fino alla sua uccisione avvenuta qualche anno dopo in un'imboscata in territorio franco tesagli dal re bellicoso franco Mallobaude. Dopo la solenne ratifica del trattato, Valentiniano si ritir\u00f2 a Treviri per svernarvi.\nAll'inizio della primavera dell'anno successivo, nel 375, Valentiniano part\u00ec da Treviri per dirigersi nella diocesi d'Illirico; e giunto in quelle regioni, si imbatt\u00e9 in un'ambasceria inviata dai Sarmati, che si gettarono ai suoi piedi implorando piet\u00e0 per il loro popolo, non avendo i loro connazionali commesso alcun oltraggio ai Romani. L'Imperatore rispose loro che avrebbe indagato sugli atti che si diceva fossero stati commessi in quella regione, e avrebbe poi deliberato eventuali punizioni non appena avrebbe ottenuto prove fondate. Entrato poi a \"Carnuntum\", la utilizz\u00f2 come base militare da cui condurre le operazioni contro i Barbari.\nIl suo arrivo era temuto dagli ufficiali nella regione, molti dei quali temevano una temibile punizione per non essere riusciti per negligenza a difendere la diocesi dai saccheggi nemici; al suo arrivo, tuttavia, l'Imperatore non indag\u00f2 n\u00e9 sull'assassinio del re Gabinio ordito da ufficiali romani, che era stato del resto il pretesto con cui i Quadi avevano invaso l'Impero, n\u00e9 condusse ulteriori indagini per accertarsi delle responsabilit\u00e0 degli ufficiali militari nella devastazione dell'Illirico; infatti, secondo il giudizio severo di Ammiano Marcellino, l'Imperatore era severo nel punire gente comune, ma molto pi\u00f9 clemente nei confronti di persone di rango elevato, anche quando essi meritavano un forte rimprovero.\nL'Imperatore se la prese unicamente con il prefetto del pretorio Probo, rimproverandolo per la sua condotta rapace. Probo, infatti, si era reso reo di un rapace fiscalismo nelle province sotto la sua giurisdizione, rendendo le tasse e i tributi cos\u00ec gravosi da costringere persino le famiglie pi\u00f9 illustri a lasciare per la disperazione quelle regioni. L'Imperatore Valentiniano lo venne a sapere solo quando ne venne informato dal filosofo Ificle, inviato in delegazione dai provinciali dell'Epiro per lamentarsi della condotta di Probo. La conversazione avvenne in greco e l'Imperatore, dopo essere stato informato dal filosofo delle iniquit\u00e0 commesse da Probo ai danni delle popolazioni provinciali, chiese al filosofo le sorti di tre persone di rango elevato che conosceva; e, quando seppe che uno era rimasto impiccato, un altro era fuggito per mare, e l'altro aveva commesso suicidio o era stato ucciso a colpi di frusta, si adir\u00f2 profondamente. Il \"magister officiorum\" Leone tent\u00f2 di aumentare ulteriormente l'ira di Valentiniano nei confronti di Probo, in quanto aspirava a succedergli nella prefettura.\nL'Imperatore soggiorn\u00f2 a \"Carnuntum\" per tutta l'estate, che trascorse preparando armi e rifornimenti in vista di una spedizione punitiva contro i Quadi. Nel frattempo, in seguito a indagini condotte da Probo, fu giustiziato il segretario di stato Faustino, nipote del prefetto del pretorio Vivenzio. Fu accusato di aver risposto ridendo a un certo Nigrino, che aveva chiesto di essere assunto come segretario di stato, in questo modo: \u00abFammi imperatore, se vuoi ottenere questa carica\u00bb. Poich\u00e9 questa affermazione fu ingiustamente interpretata in modo malizioso, Faustino e lo stesso Nigrino, insieme ad altri, furono giustiziati per tradimento.\nValentiniano invi\u00f2 quindi Merobaude, alla testa di una divisione di fanti, e il \"comes\" Sebastiano a devastare i territori dei Quadi; e l'Imperatore stesso trasfer\u00ec celermente il suo accampamento a \"Aquincum\" e, dopo aver fatto costruire un ponte di barche, attravers\u00f2 con esse il Danubio per invadere anch'egli il territorio dei Quadi. Dopo aver devastato i territori invasi e aver massacrato le popolazioni in cui si imbatteva senza distinzioni di et\u00e0, torn\u00f2 in territorio romano senza perdere un uomo. Tornato ad \"Aquincum\", tent\u00f2 di trovare un luogo adatto dove svernarvi, non trovando altro luogo adatto ad eccezione di \"Savaria\", citt\u00e0 per\u00f2 le cui difese erano state indebolite da ripetute sventure. Decise quindi, dopo aver protetto il suo accampamento con una forza adeguata, di trasferirsi a \"Brigetio\".\nQui ricevette un'ambasceria di Quadi, che chiedevano umilmente la pace e perdono per le offese che avevano arrecato in passato; e, per scontare i loro peccati, loro promettevano di fornire reclute e altri servigi utili allo stato romano. Quando fu deciso di permettere agli ambasciatori di essere ricevuti e di tornare alle loro case con la garanzia della tregua richiesta loro, in quanto la mancanza di rifornimenti e il periodo sfavorevole dell'anno non permettevano di condurre ulteriori attacchi nei loro territori, essi furono, su consiglio di Equizio, ammessi alla camera delle riunioni. Dopo essersi prostrati ai piedi dell'Imperatore, essi giustificarono le incursioni dei loro connazionali in territorio romano attribuendole a bande di briganti stranieri situate nei pressi del fiume; ed essi aggiunsero che la loro ira nei confronti dei Romani era stata giustamente provocata dal fatto che questi ultimi avevano cominciato a costruire fortificazioni nei loro territori.\nIl loro discorso arrogante irrit\u00f2 talmente l'Imperatore che, dopo aver accusato l'intera nazione dei Quadi di ingratitudine e di dimenticanza di atti di gentilezza, si sent\u00ec all'improvviso male per un attacco apoplettico, allarmando tutti i presenti per la gravit\u00e0 delle sue condizioni di salute. Collocato immediatamente su un letto, tutti i tentativi di curarlo risultarono vani; fu trovato un medico soltanto con molta difficolt\u00e0, in quanto l'Imperatore li aveva dispersi in vari posti per fornire assistenza ai soldati, colpiti da un'epidemia, e l'unico medico trovato non riusc\u00ec a evitare il peggio data l'enorme gravit\u00e0 del male. L'Imperatore si spense cos\u00ec, a causa di un improvviso attacco apoplettico (o per un ictus cerebrale), nel corso del cinquantacinquesimo anno di et\u00e0 e del dodicesimo anno di regno, e in seguito fu divinizzato.\nIl suo corpo fu inviato a Costantinopoli, dove giunse il 28 dicembre 376; qui fu sepolto, o all'interno del recinto del palazzo imperiale, o, pi\u00f9 probabilmente, all'interno della chiesa dei Santi Apostoli. \nLa prima moglie fu la madre di Graziano, la seconda di Valentiniano II.\nValentiniano I nella storiografia.\nNel suo giudizio conclusivo sull'operato di Valentiniano, Ammiano Marcellino esprime un commento positivo sulle capacit\u00e0 militari dell'Imperatore:\nE, dopo aver enumerato i successi conseguiti dai suoi generali, Ammiano afferma che l'Imperatore stesso, \u00abessendo un uomo dotato di una mente intelligente\u00bb e avendo \u00abuna lunga esperienza nella vita militare\u00bb, consegu\u00ec al comando delle sue legioni numerosi successi militari, rivelandosi dunque egli stesso un abile generale.\nAmmiano Marcellino pass\u00f2 poi a descrivere i suoi difetti, in particolare la sua crudelt\u00e0: \u00abegli non si accontentava mai di una punizione mite\u00bb, e \u00abnelle sue crudeli inquisizioni alcuni furono torturati a tal punto da rischiare di perdere la vita\u00bb; inoltre, \u00abera cos\u00ec propenso alla crudelt\u00e0 che non commut\u00f2 mai alcuna condanna capitale\u00bb, atto di clemenza in alcuni casi compiuto \u00abpersino dal pi\u00f9 selvaggio dei principi\u00bb. Lo accus\u00f2 anche di avidit\u00e0:\nAsserisce inoltre che fosse invidioso, \u00abe disprezzava gli uomini coraggiosi, per sembrare come in grado di sorpassare tutti uomini nelle buone qualit\u00e0, colpa da cui, da quello che abbiamo letto, anche l'Imperatore Adriano era infiammato\u00bb. Inoltre, \u00abnon sceglieva mai intenzionalmente giudici crudeli, ma se aveva appreso che quelli che aveva una volta promosso stavano agendo crudelmente, concludeva di aver trovato uomini paragonabili a Licurgo e Cassio, antichi pilastri della giustizia; e spesso, scrivendo loro, raccomandava di punire anche offese leggere con la massima severit\u00e0\u00bb. Ammiano conclude l'esposizione dei difetti dell'Imperatore in questo modo:\nNonostante i suoi numerosi difetti, l'Imperatore aveva anche importanti virt\u00f9 secondo il giudizio di Ammiano, che afferma che se l'Imperatore \u00abavesse regolato il resto della sua condotta\u00bb in accordo con le sue virt\u00f9, \u00abla sua carriera sarebbe stata quella di un Traiano o di un Marco\u00bb. Era molto indulgente nei confronti dei provinciali e \u00abdovunque alleggeriva il peso dei loro tributi\u00bb; era sempre tempestivo \u00abnella fondazione delle citt\u00e0 e nello stabilire difese sulla frontiera\u00bb. Ammiano gli rimprovera per\u00f2 il fatto che, \u00abmentre puniva anche le offese pi\u00f9 leggere dei soldati semplici, permetteva che le scelleratezze dei comandanti di rango pi\u00f9 elevato si accumulassero sempre di pi\u00f9, spesso diventando sordo di fronte alle lamentele contro di essi; il risultato di ci\u00f2 furono disordini in Britannia, disastro in Africa, e la devastazione dell'Illirico\u00bb. Era inoltre casto e \u00abnon mostr\u00f2 nessuna indulgenza nei confronti dei parenti, che o costrinse al ritiro o onor\u00f2 con posti di alcuna importanza\u00bb, ad eccezione di suo fratello che fu associato al trono. Ammiano afferma che \u00absotto il suo governo nessun cambiavalute govern\u00f2 una provincia, nessun ufficio fu mai venduto, a parte all'inizio del suo regno, periodo in cui \u00e8 solito che alcuni crimini vadano impuniti facendo affidamento sulle distrazioni di un nuovo sovrano\u00bb. Lo loda anche per la sua politica di tolleranza religiosa:\nAmmiano conclude il suo ritratto cos\u00ec:\nCollegamenti esterni.\nVoci correlate"}
{"id": "329169", "revid": "838137", "url": "https://it.wikipedia.org/wiki?curid=329169", "title": "Verdi Verdi", "text": "I Verdi Verdi sono un partito politico italiano ambientalista, liberal-ambientalista e liberal-democratico. Pur presentandosi spesso a livello nazionale, ha radicamento pressoch\u00e9 esclusivo in Piemonte.\nStoria del partito.\nAnni novanta: fuori dai poli.\nIl partito \u00e8 stato fondato il 14 gennaio 1991 da Maurizio Lupi. Lupi (omonimo di un altro famoso politico), nato a Torino il 18 gennaio 1961, laureato in Scienze motorie e docente di educazione fisica, con un passato nella Democrazia Cristiana, viene candidato alle elezioni comunali di Torino del 1990 nella Federazione delle Liste Verdi; una volta eletto per\u00f2 lascia la \"Lista Verde\" ed entra nella maggioranza che sostiene il sindaco Valerio Zanone, denunciando un'eccessiva radicalizzazione delle posizioni a sinistra delle \"Liste Verdi\"; diventa assessore all'ambiente e fonda i \"Verdi Verdi\".\nIl partito ha iniziato a presentarsi ufficialmente alle elezioni politiche nel 1992, con risultati modesti rispetto alla Federazione dei Verdi, partito erede delle \"Liste Verdi\". Negli anni successivi, con l'introduzione nel 1993 del maggioritario, ha continuato a partecipare alle consultazioni popolari autonomamente, senza accordi di coalizione con le principali formazioni nazionali. I Verdi Verdi sono sempre stati una componente regionale presente in Piemonte. Il contenitore nazionale che ha rappresentato l'ambientalismo liberale \u00e8 stato incarnato in tempi non sospetti dai Verdi liberaldemocratici promosso e costituito a met\u00e0 degli anni novanta da esponenti del mondo ex verde e non.\nI soci fondatori del movimento dei Verdi liberaldemocratici sono stati Silvano Vinceti, ex fondatore e coordinatore dei verdi del sole che ride, Roberto De Santis, coordinatore nazionale Associazione Ambientalista Kronos, Lele Rizzo ex portavoce nazionale dei Verdi del sole che Ride e Federico Clavari ex tesoriere dei Verdi del sole che ride. Al movimento dei Verdi liberaldemocratici si federarono i Verdi Verdi del Piemonte di Maurizio Lupi e Balducci di Ambiente Club e consigliere regionale in Puglia. In occasione delle elezioni politiche del 1996 i Verdi liberaldemocratici, guidati dall'ex presidente dell'associazione ambientalista \"Kronos 1991\" di Silvano Vinceti e con Roberto De Santis Segretario Nazionale, si sono federati con Forza Italia.\nI verdi Liberal democratici costituiscono con Silvano Vinceti e Roberto De Santis il Comitato Ambiente del Polo, a cui partecipano i vari Responsabili ambiente del Polo camera e senato, delle diverse forse politiche, tra cui Alleanza Nazionale, il Ccd, Forza Italia ed altri. L obiettivo comune era di rilanciare una politica comune in materia di ambiente.\nIl simbolo dei Verdi Liberaldemocratici era una anemone azzurra. I Verdi liberaldemocratici si sono sciolti definitivamente nel 1999: la loro corrente, guidata da Roberto De Santis, confluir\u00e0 nei Verdi Verdi - di cui lo stesso De Santis viene eletto segretario nazionale - garantendo cos\u00ec a questi ultimi una presenza pi\u00f9 capillare sul territorio ed una maggiore diffusione. Nel 1997, alle elezioni comunali di Torino, i Verdi Verdi candidano Maurizio Lupi a sindaco: otterr\u00e0 4.093 voti e lo 0,74%; la lista 3.663 voti e lo 0,81%. I Verdi Verdi nel frattempo presentano la lista ed alle elezioni provinciali di Torino candidano Alessandro Lupi, che ottiene lo 0,8%.\nAnni duemila: alleanza col centrodestra.\nNel 2003 i Verdi Verdi laziali candidano alle elezioni provinciali di Roma il Segretario Nazionale dei Verdi Verdi Roberto De Santis: egli ottenne 6.083 voti e lo 0.51%; la lista 5.418 voti e lo 0.56%, Roberto De Santis fu il terzo Presidente pi\u00f9 votato. La sua candidatura scatur\u00ec in quanto I Verdi Verdi sottoscrissero ed accettarono il programma portato in dote dai Verdi Liberaldemocratici, e tale accordo permise alla componente regionale dei Verdi Verdi di acquisire una precisa identit\u00e0 ed un respiro ed una presenza non pi\u00f9 localistica.\nNel 2004 il partito si candida sia alle elezioni europee che in molte elezioni amministrative. Alle europee il movimento ha formato la \"Lista per l'Abolizione dello Scorporo e contro i Ribaltoni-Federazione Nazionale Verdi Verdi-Verdi Federalisti\" insieme ai Verdi Federalisti, riutilizzando il simbolo della lista del Abolizione Scorporo, gi\u00e0 legata alla Casa delle Libert\u00e0 alle politiche del 2001, cosa che ha permesso loro di evitare la raccolta delle firme necessarie. Nelle circoscrizioni dell'Italia Settentrionale furono candidati sia Maurizio Lupi che suo fratello Alessandro, nell'Italia Centro-Meridionale il segretario dei \"Verdi Verdi\" Roberto De Santis e la presidente dei Verdi Federalisti Laura Scalabrini. La lista ottenne solo 158.988 voti con lo 0,49%. Alle elezioni della provincia di Torino la lista dei Verdi Verdi appoggia il candidato del centro-destra Franco Botta, anche se Maurizio Lupi si candida autonomamente con la lista \"Pace-No inceneritore\".\nNel 2005 si sono presentati alle elezioni regionali piemontesi all'interno della Casa delle Libert\u00e0 appoggiando il presidente uscente Enzo Ghigo; la lista ottiene 23.761 voti e l'1,16% e soprattutto risulta eletto al consiglio regionale il segretario Maurizio Lupi. Nel Lazio, invece, si consuma la scissione della componente verde liberaldemocratica, che forma il Movimento Politico degli Ecologisti ed alle elezioni regionali del Lazio appoggia il candidato del centro-destra Francesco Storace. La scissione scatur\u00ec in quanto vi fu un tentativo di Maurizio Lupi di accordarsi con i Verdi Verdi. Lupi dichiar\u00f2 infatti in una intervista a \"Repubblica\" di aver tentato un accordo con i Verdi del Sole che Ride Tale accordo chiaramente contrastava con l'accordo politico sottoscritto tra Lupi e De Santis, in quanto cos\u00ec facendo per questioni semplicemente elettorali, i Verdi Verdi si accordavano con i Verdi del sole che ride tradendo il programma sottoscritto con la componente dei Verdi liberaldemocratici agli inizi degli anni 2000, rappresentata dal Segretario Nazionale Roberto de Santis. Chiaramente tale scissione indebol\u00ec la componente dei Verdi Verdi che da quel momento venne ricacciata e confinata nel suo alveo di origine, il Piemonte.\nAlle elezioni europee del 2004,gli ex Verdi liberaldemocratici Lele Rizzo e Federico Clavari, propongono a Roberto de Santis, segretario nazionale dei Verdi verdi, un incontro. Roberto de Santis aveva la delega per il centro Italia delle candidature alle Europee. Nell' incontro Lele Rizzo e Federico Clavari, sondano la possibilit\u00e0 di una candidatura dell ex leader storico dei Verdi del sole che ride e presidente di Italia Nostra, Carlo Ripa di Meana. L incontro finisce in un nulla di fatto in quanto il Segretario dei Verdi Verdi, Roberto De Santis chiese preliminarmente la sottoscrizione del programma di chiara ispirazionei liberale e solidale e di governo dell ambiente. Ovviamente la trattativa si interruppe bruscamente. La candidatura di Ripa di Meana avrebbe dato un maggiore respiro e visibilit\u00e0 ai Verdi verdi. Roberto de Santis segretario nazionale non accett\u00f2 tale penetrazione, che poi si ripresento l anno dopo con il tentato accordo di desistenza, tra i Verdi verdi ed i verdi del sole che ride che comport\u00f2 la fuori uscita della componente autenticamente verde e liberale rappresentata da de Santis che costitu\u00ec il nuovo soggetto politico degli Ecologisti. (fonte da una grigia ad una verde politica di Roberto de Santis, https://www.ibs.it/da-grigia-ad-verde-politica-libro-roberto-de-santis/e/9788862591294) . \nSempre alle Europee del 2004, l. On Pino Rauti, buss\u00f2 alla porta dei Verdi Verdi chiedendo di potersi candidare. Roberto de Santis avendo ben compreso il tentativo di riciclarsi di Rauti in una componente verde, trasformandola in un soggetto di destra, neg\u00f2 ogni possibilit\u00e0 pur sapendo che con tale sostegno, i Verdi Verdi avrebbero eletto un deputato. La conferma non tard\u00f2 ad arrivare e l'anno dopo, Vincenzo Galizia dirigente del MSI e legato all'on Rauti, costitu\u00ec il movimento politico Fronte Verde. Lo slogan \"L'ambiente non ha colore\" di Roberto de Santis, non poteva permettere a movimenti di estrema destra, come era gi\u00e0 successo per movimenti di estrema sinistra, di riciclarsi in un soggetto ambientalista, di programmi, che storicamente si era presentato, fuori dalle vecchie ideologie, superando le vecchie logiche, con un programma che aveva decretato l incredibile successo elettorale delle prime liste verdi! Fonte da una grigia ad una verde politica di Roberto De Santis. \nAlle elezioni politiche del 2006, dove si sono nuovamente apparentati con la Casa delle Libert\u00e0 appoggiando Silvio Berlusconi, ai Verdi Verdi viene bocciato dalla Corte di Cassazione il simbolo elettorale che \u00e8 stato presentato, dal momento che la scritta \"Verdi\" presentava gli stessi caratteri del simbolo della lista della Federazione dei Verdi; il movimento ha quindi deciso di presentarsi sotto il nome di Ambienta-Lista Ecologisti Democratici.\nAlle politiche del 2008 il movimento non si candida, ma appoggia ancora una volta Silvio Berlusconi ed Alessandro Lupi, fratello di Maurizio, \u00e8 stato candidato alla Camera dei deputati per il Popolo della Libert\u00e0 nella circoscrizione Piemonte 1, ma non \u00e8 stato eletto per via della bassa posizione occupata nella lista elettorale. Il simbolo e la dicitura dei Verdi Verdi si sono rivisti alle elezioni provinciali di Torino del 2009, con una lista in appoggio al candidato presidente Renzo Rabellino, leader del movimento No Euro, che si presenta al di fuori dei due poli; la lista ha raccolto lo 0,38% dei voti.\nIn occasione delle elezioni regionali del 2010 i Verdi Verdi si sono presentati in Piemonte nella coalizione di centrodestra che candida il leghista Roberto Cota, poi risultato vincente. Con l'1,76% dei voti hanno conservato il loro seggio in consiglio regionale e, per la prima volta, hanno ottenuto un risultato superiore a quello della Federazione dei Verdi, ferma allo 0,76%. Lupi nel Consiglio Regionale del Piemonte ha formato il gruppo consiliare chiamato \"VERDI-VERDI-WWFF-L'AMBIENTALISTA PER COTA\". Successivamente a questo risultato, Maurizio Lupi rafforza il suo coordinamento nazionale con l'ingresso del suo collaboratore Fabio Sanfilippo, nominandolo coordinatore del partito. Alle elezioni regionali in Piemonte del 2014 si schierano all'interno della coalizione di centro destra ma i risultati non sono buoni: con lo 0,27% di voti perdono l'unico seggio che avevano.\nIl Segretario Nazionale Roberto De Santis, nel 2007 avendo compreso che l'istanza verde era ormai ridotta ai minimi termini e non pi\u00f9 rappresentativa di quel progetto culturale che avrebbe dovuto rappresentare un nuovo modello che avrebbe dovuto approcciarsi con modelli di economia ecologica di mercato, rifiutando una deriva animalista e protezionista figlia di un biocentrismo assoluto antitetico a modelli culturali occidentali, pubblic\u00f2 un libro di analisi politica e di storia del movimento verde in Italia, \"Da una grigia ad una verde politica\". La storia della disputa dei simboli dei Verdi liberaldemocratici, dei Verdi del Sole che ride e dei Verdi Verdi \u00e8 stata raccolta ed oggetto di un libro da Gabriele Maestri, pubblicista e dottore di ricerca in Teoria dello Stato e Istituzioni politiche comparate presso l'Universit\u00e0 La sapienza di Roma, autore tra l'altro di numerosi libri.\nValori.\nI \"Verdi Verdi\" proclamano la purezza dei valori ambientalisti e si oppongono alle posizioni progressiste proprie della Federazione dei Verdi. Sostengono, invece, che tali valori debbano ritrovarsi con il cattolicesimo liberale e con la tradizione liberale, laica, repubblicana e dei diritti civili. Il partito propone un ambientalismo liberista, contrario all'ecosocialismo in quanto favorevole al mercato ed all'ecologia di mercato."}
{"id": "329172", "revid": "1276819", "url": "https://it.wikipedia.org/wiki?curid=329172", "title": "Ocelot", "text": ""}
{"id": "329176", "revid": "466539", "url": "https://it.wikipedia.org/wiki?curid=329176", "title": "Tristan da Cunha", "text": "Tristan da Cunha \u00e8 il nome sia di un arcipelago dell'Oceano Atlantico meridionale sia della sua isola principale. \u00c8 distante da Citt\u00e0 del Capo. Appartiene al territorio britannico d'oltremare di Sant'Elena, Ascensione e Tristan da Cunha, ed \u00e8 situata 2\u00a0172\u00a0km a sud dell'isola di Sant'Elena. \nL'arcipelago di Tristan da Cunha \u00e8 composto dall'omonima isola principale (98\u00a0km\u00b2), che \u00e8 l'unica abitata e da una serie di isole disabitate: l'Isola Inaccessible, le Isole Nightingale e l'Isola Gough (situata a 350\u00a0km a sud-est dell'isola principale).\nL'isola \u00e8 considerata uno degli insediamenti umani pi\u00f9 remoti al mondo a causa della distanza dai continenti e della mancanza di porti e aeroporti. Pu\u00f2 essere raggiunta dopo cinque/sei giorni di navigazione.\nDue degli 8 cognomi presenti nella popolazione locale sono di origine genovese (Lavarello e Repetto, tramandati da due naufraghi di Camogli, approdati nel 1892), due sono inglesi (Swain e Patterson), due statunitensi (Hagan e Rogers), uno scozzese (Glass) e uno olandese (Green).\nStoria.\nScoperta e primi insediamenti.\nNel 1506 il navigatore portoghese Trist\u00e3o da Cunha, sulla rotta per il Capo di Buona Speranza, vide l'isola senza sbarcarvi e le diede il suo nome, \"Ilha de Trist\u00e3o da Cunha\", successivamente ribattezzata dagli inglesi in \"Tristan da Cunha Island\"; l'isola compare nelle mappe nautiche gi\u00e0 dal 1509, oltre che nella mappa di Mercatore del 1541. Il primo sbarco sull'isola avvenne nel 1643 quando l'equipaggio della nave olandese \"Heemstede\" sbarc\u00f2 per rifornirsi di acqua e viveri e lasci\u00f2 una tavoletta con un'iscrizione, tra il 1650 e il 1669 gli olandesi organizzarono due spedizioni di esplorazione dell'isola, per valutare se fosse idonea come base di rifornimento per le loro navi ma il proposito venne abbandonato probabilmente a causa dell'assenza di un'insenatura sicura che fungesse da porto. \nNegli ultimi anni del XVIII secolo l'isola fece da appoggio a numerose navi baleniere e di cacciatori di foche, tra il 1790 e il 1791 il capitano John Patten di Filadelfia al comando della baleniera \"Industry\" trascorse sull'isola sette mesi a caccia di pelli di foca. \nLa prima persona a stabilirsi sull'isola fu lo statunitense Jonathan Lambert, proveniente da Salem, che arriv\u00f2 sull'isola il 5 gennaio 1811 assieme al marinaio americano Andrew Millet e al livornese Tommaso Corri. Egli dichiar\u00f2 l'arcipelago di sua propriet\u00e0 con il nome di \"Islands of Refreshment\", ma il suo dominio ebbe vita breve poich\u00e9 nel 1812 mor\u00ec assieme a Millet in un incidente di pesca, almeno cos\u00ec asser\u00ec Corri nel 1813 all'arrivo della \"HMS Semiramis\". Il 14 agosto 1816 una guarnigione britannica sbarcata dalla \"HMS Falmouth\" prese possesso dell'isola in nome del sovrano Giorgio III. Questo allo scopo di impedire ai francesi di utilizzare l'isola come base per una potenziale operazione di liberazione di Napoleone Bonaparte dalla sua prigione sull'isola di Sant'Elena. L'occupazione evit\u00f2 inoltre che gli Stati Uniti usassero Tristan da Cunha come base, come avvenne durante la Guerra del 1812.\nLa colonizzazione.\nIl tentativo di colonizzare l'Isola Inaccessibile fall\u00ec. Le isole furono occupate da una guarnigione militare britannica e la popolazione civile crebbe gradualmente.\nIl 28 novembre 1815 sbarcarono sull'isola 38 militari e 29 civili (di cui 10 donne e 12 bambini) che costruirono degli edifici sullo stesso posto dove ora sorge il villaggio. Il 5 maggio 1817 la nave inglese Conqueror riport\u00f2 in Gran Bretagna quasi tutti gli abitanti sull'isola, tranne William Glass, sua moglie (che si possono considerare i fondatori della comunit\u00e0 isolana) e due scalpellini che rimasero sull'isola fino al 1819 e al 1822. William Glass divenne inoltre il primo governatore dell'isola. Nel 1817 fu sottoscritta la \"Carta\" dell'isola, che prevede l'equa distribuzione dei profitti: \u00e8 ancora in vigore. Nel 1821 arriv\u00f2 sull'isola Alexander Cotton, nel 1824 Augustus Earle (artista che fece i primi dipinti di quest'arcipelago e che se ne and\u00f2 dall'isola dopo pochi mesi) e nel 1826 Thomas Hill Swain.\nNel 1826 William Glass chiese al Duca di Gloucester di portare sull'isola delle donne per i suoi compagni scapoli (tra cui il sessantaquattrenne Thomas Swain che disse che avrebbe sposato la prima donna che avesse messo piede sull'isola). L'anno seguente l'impegno fu mantenuto grazie ad alcune donne di colore di Sant'Elena e del Sud Africa, una delle quali spos\u00f2 Swain: dalla loro unione nacquero diversi bambini. Nel 1834 William Glass chiese senza successo al governatore di Citt\u00e0 del Capo una coppia di insegnanti che sarebbero stati ricompensati con vitto e alloggio gratuiti.\nIl 5 settembre 1836 la goletta americana Emily affond\u00f2 nei pressi dell'isola e tre dei naufraghi sopravvissuti decisero di rimanere permanentemente a Tristan. Erano l'olandese Pietre Willem Groen (cognome poi cambiato in Green), l'americano William Daley e il danese Peter Miller. Nello stesso anno sbarc\u00f2 anche Thomas Rogers. Pietre Willem Groen e Thomas Rogers in seguito sposarono alcune delle figlie dei fondatori di Tristan. Nel 1849 sbarc\u00f2 Andrew Hagan, che spos\u00f2 Jane Glass. Nel 1853 William Glass mor\u00ec e Alexander Cotton divenne il nuovo governatore dell'isola.\nIl reverendo sudafricano William Taylor, sbarcato sull'isola in quel tempo, torn\u00f2 a Citt\u00e0 del Capo nel 1857 portando con s\u00e9 47 persone, abbassando quindi la popolazione a solo 23 individui. Inizi\u00f2 poi un periodo molto duro per quegli isolani rimasti. Nonostante l'introduzione delle navi a vapore, meno dipendenti dai venti e dalle correnti, l'isola rimase infatti fuori dalle rotte commerciali principali. In quel periodo il passaggio di una nave nei pressi di Tristan da Cuhna divenne un evento raro. Soltanto le baleniere continuarono a navigare in quelle acque.\nNel 1867 il Principe Alfredo, Duca di Sassonia-Coburgo e Gotha e Duca di Edimburgo, secondogenito della Regina Vittoria, visit\u00f2 l'isola che in quel momento aveva una popolazione di 86 individui che vivevano in 11 case di pietra. L'insediamento principale fu ribattezzato \"Edinburgh of the Seven Seas\" in onore della sua visita. Nel 1885, nonostante le proibitive condizioni del mare, 19 uomini dell'isola si avvicinarono con una scialuppa a una nave ancorata nei pressi per avere rifornimenti e fare baratti; improvvisamente un'onda travolse la scialuppa e fece annegare 15 dei 19 uomini. Questo naufragio abbass\u00f2 la popolazione a 75 persone, di cui solo 11 uomini. Questa diminuzione di popolazione continu\u00f2 nel 1890 (60 individui) e nel 1892 (solo 50).\nIl 3 ottobre 1892 a bordo del brigantino a palo \"Italia\", che trasportava carbone dalla Scozia a Citt\u00e0 del Capo con 16 membri di equipaggio, divamp\u00f2 un incendio per autocombustione in pieno Atlantico. Il suo comandante, il genovese Rolando Perasso, riusc\u00ec a governarlo in un viaggio durato sei giorni fino a farlo arenare sui fondali dell'isola, unico approdo possibile in mezzo all'oceano. Tutto l'equipaggio della nave si salv\u00f2, e dopo il fortunoso sbarco gli uomini furono ospitati dagli abitanti di Edinburgh. Il 21 gennaio i naufraghi vennero recuperati dalla nave Wild Rose per essere trasportati a Citt\u00e0 del Capo in Sudafrica ma due naufraghi, i camogliesi Gaetano Lavarello e Andrea Repetto, decisero di non tornare a Genova nonostante gli ordini del capitano. Oltre ai due vi era un naufrago di Ancona, Marcianesi, che dopo quattro anni lasci\u00f2 i compagni e si trasfer\u00ec a Citt\u00e0 del Capo. I due camogliesi rimasero per sempre, ebbero numerosi figli, e i loro tipici cognomi sono i due tra gli otto oggi presenti a Tristan.\nIl fratello pi\u00f9 giovane di Lewis Carroll, il reverendo Edwin H. Dodgson, prest\u00f2 servizio come missionario anglicano a Tristan da Cunha nel decennio del 1880. Nel 1904 l'isola aveva 76 residenti divisi in 11 famiglie, e il governo di Sua Maest\u00e0 Britannica chiese loro di trasferirsi a Citt\u00e0 del Capo, offerta che fu accettata da tre famiglie. Nel 1922 venne montata nell'isola una stazione radio, che tuttavia non funzion\u00f2 mai perch\u00e9 gli isolani credevano attirasse i fulmini. Il 12 gennaio 1938, con un decreto in forma di \"Letters Patent\", l'arcipelago fu dichiarato di pertinenza del territorio di Sant'Elena.\nDurante la Seconda guerra mondiale l'arcipelago fu usato come stazione della \"Royal Navy\" col nome di \"HMS Atlantic Isle\" per controllare i movimenti delle navi tedesche nel sud Atlantico. Il primo amministratore del governo britannico si insedi\u00f2 sull'isola in questo periodo. Sempre in quel periodo venne introdotto sull'isola il denaro per pagare gli isolani che lavoravano alla stazione radio e meteorologica dell'isola, anche se tuttavia il baratto rimase e rimane il principale metodo di pagamento sull'isola. Nel 1942 venne costruito il primo ospedale da campo sull'isola (prima i tristaniani si affidavano alle cure familiari e nei casi pi\u00f9 gravi imbarcavano i malati sulle navi di passaggio).\nUn secondo Duca di Edimburgo, il Principe Filippo, marito della regina Elisabetta II, visit\u00f2 l'isola nel 1957 durante il suo giro del mondo a bordo dello yacht reale \"Britannia\".\nL'evacuazione e il ritorno.\nTra agosto e ottobre del 1961 vi fu una serie di eruzioni e terremoti alla quale fece seguito, l'8 ottobre dello stesso anno, un terremoto pi\u00f9 violento che provoc\u00f2 una colata di lava che arriv\u00f2 a circa 50 metri dalla parte pi\u00f9 orientale del paese urbanizzato costringendo gli abitanti ad abbandonare gli edifici di quell'area. Il giorno successivo, constatati i danni e la formazione di una grossa crepa nel suolo del villaggio ne fu decisa l'evacuazione, prima su un'altra area dell'isola e poi, il 10 ottobre, fu deciso l'abbandono dell'isola. 264 isolani e 26 persone non residenti vennero trasportate dapprima sull'isola Nightingale, il giorno seguente a Citt\u00e0 del Capo e infine furono trasferite in Gran Bretagna nell'ex base aerea della RAF di Calshot.\nMentre il governo britannico considerava il trasferimento definitivo i tristaniani erano di avviso diverso, non immunizzati contro l'influenza molti di loro si ammalarono, alcuni anziani morirono durante l'inverno 1962/63, uno dei pi\u00f9 freddi mai registrati nel Regno Unito. Una spedizione della Royal Society del 1962 verific\u00f2 lo stato delle eruzioni e dopo un parere positivo un piccolo gruppo di persone rientr\u00f2 sull'isola per occuparsi della prima ricolonizzazione dato che nessun manufatto era stato intaccato dall\u2019eruzione. Il \"British Colonial Office\" organizz\u00f2 un referendum nel quale la comunit\u00e0 si espresse 148 contro 5 per il rientro, un primo gruppo fece rientro nell'aprile del 1963 mentre il grosso della popolazione lasci\u00f2 Southampton il 24 ottobre per giungere a Tristan da Cunha il 10 novembre.\nServizi e diritti.\nNel 2005 l'isola ricevette il codice postale britannico \"TDCU 1ZZ\" per consentire alla popolazione di ordinare i beni online con maggiore facilit\u00e0. Nonostante ci\u00f2, i residenti di Tristan non possono ottenere n\u00e9 cittadinanza n\u00e9 il visto permanente per il Regno Unito e per questo non sono attualmente in grado di poter usufruire di alcuno dei servizi e vantaggi riservati alla cittadinanza britannica.\nGeografia.\nIl nome \"Tristan da Cunha\" \u00e8 utilizzato anche per l'intero arcipelago, composto dalle seguenti quattro isole:\nArcipelago di Tristan da Cunha (Tristan da Cunha e isole annesse)\nL'Isola Inaccessibile e l'Isola Nightingale si trovano a 35\u00a0km in direzione SW dall'isola principale, mentre l'Isola Gough si trova a 395\u00a0km in direzione SSE.\nL'isola principale \u00e8 piuttosto montagnosa; sull'unica zona pianeggiante, sulla costa nordoccidentale, sorge la capitale Edinburgh of the Seven Seas (chiamata dai locali \"The Settlement\").\nLa cima pi\u00f9 alta \u00e8 il Picco della Regina Maria (), che in inverno si copre di neve; la seconda vetta \u00e8 il vicino Mount Olav (\u00a0m\u00a0s.l.m.).\nLe altre isole dell'arcipelago sono disabitate, fatta eccezione per la stazione meteorologica sudafricana \"Gough Island Weather Station\" sull'omonima isola, che opera dal 1956 e che dal 1963 \u00e8 situata nella Transvaal Bay nella costa sud est; vi operano diverse persone con un cambio annuale.\nGeologia.\nTristan da Cunha \u00e8 un'isola vulcanica attiva, situata all'intersezione della dorsale medio-atlantica con quella di Walwis. I magmi che hanno generato il vulcano si sono formati sopra un punto caldo al di sotto della crosta oceanica. Originariamente questo punto caldo si trovava sotto la dorsale medio-atlantica. La posizione fuori asse dell'isola \u00e8 spiegata con la deriva verso ovest, avvenuta negli ultimi milioni di anni, della dorsale, mentre il punto caldo che generava il magma \u00e8 rimasto fisso. La dorsale di Walwis costituisce la traccia di questo spostamento. Le lave prodotte sono classificate come \"alcaline\" e sottosature in silice (SiO2) e seguono la serie di differenziazione basanite, fonotefrite, tefrifonolite e fonolite.\nPer molti petrologi l'origine dei magmi alcalini \u00e8 nel mantello terrestre, per fusione mista delle peridotiti e di vene metasomatizzate delle stesse, arricchite in componenti volatili e metalli alcalini (sodio e potassio). Nel caso di Tristan da Cunha le lave si sarebbero originate per cristallizzazione frazionata di plagioclasio e femici da questo iniziale magma ibrido. \nL'ultima eruzione risale al 1961. L'attivit\u00e0 storica del vulcano \u00e8 complessa, rappresentata da eruzioni sviluppatesi da numerose e spesso composizionalmente distinte bocche eruttive avventizie, sparpagliate attorno alla larga sommit\u00e0 dell'edificio. Datazioni delle lave con il metodo potassio-argon (40Ar/39Ar) indicano che l'et\u00e0 delle lave sommitali si sovrappone a quella delle bocche avventizie. La pi\u00f9 antica lava datata ha un'et\u00e0 di 118000 \u00b1 4000 anni. Non \u00e8 stata trovata alcuna relazione sistematica tra et\u00e0, composizione delle lave e posizione delle bocche eruttive.\nClima.\nEdinburgh of the Seven Seas, situata alla stessa latitudine di Melbourne, ha un clima fortemente influenzato dall'oceano e dalle masse tropicali.\nLe escursioni termiche giornaliere e stagionali sono molto limitate. La temperatura minima media di gennaio (in piena estate) \u00e8 di , quella massima raramente supera i . La temperatura media annua \u00e8 di .\nA luglio (inverno) le temperature giornaliere minime e massime si assestano rispettivamente a 11\u00a0\u00b0C e a 14\u00a0\u00b0C. La piovosit\u00e0 annuale media \u00e8 elevata e raggiunge un valore medio di . D'inverno la neve \u00e8 presente sulle montagne. In genere il tasso di umidit\u00e0 \u00e8 molto elevato.\nLa temperatura media del mare in superficie a Tristan da Cuhna \u00e8 di 18\u00a0\u00b0C a febbraio e di 13\u00a0\u00b0C ad agosto. In linea generale a Gough il mare \u00e8 pi\u00f9 freddo di circa 3 gradi Celsius.\nIl Sudafrica provvede a mantenere la stazione meteorologica sull'Isola Gough.\nDi seguito la tabella con i dati climatici:\nPopolazione.\nAl censimento del marzo 2016 l'isola aveva una popolazione di 293 abitanti. L'abitato principale \u00e8 \"Edinburgh of the Seven Seas\" (chiamato comunemente dai locali \"The Settlement\"). La religione principale \u00e8 il cristianesimo, a maggioranza anglicana e a minoranza cattolica.\nEsiste un'elevata incidenza di problemi di salute nella popolazione, legati all'endogamia, come ad esempio il glaucoma. Sull'isola \u00e8 stata rilevata un'elevata frequenza di patologie asmatiche riconducibili al fatto che tre dei colonizzatori iniziali ne soffrivano.\nL'intera popolazione discende da 15 antenati, otto uomini e sette donne arrivati sull'isola in un periodo compreso tra il 1816 e il 1908. Gli uomini erano di origine europea mentre le donne erano di etnia meticcia o africana. Nei primi anni del 1900 arriv\u00f2 un uomo di origine russa. Nel 1963, al rientro dall'evacuazione in Inghilterra causata dall'eruzione vulcanica, quattro donne di Tristan, ingravidate o con figli avuti da uomini di origine britannica, alleviarono decisamente la grave questione della endogamia nella popolazione.\nLingua.\nLa lingua ufficiale di Tristan da Cunha \u00e8 l'inglese; tuttavia sull'isola si parla un dialetto creolo, influenzato dalle origini dei suoi fondatori e formato da parole inglesi, italiane, liguri, olandesi, afrikaans, gaeliche.\nPolitica e legislazione.\nL'autorit\u00e0 esecutiva \u00e8 la regina Elisabetta II del Regno Unito, rappresentata sul territorio dal Governatore di Sant'Elena. Dal momento che il governatore risiede permanentemente a Sant'Elena, sull'arcipelago vive un amministratore locale con delega di poteri da parte del governatore.\nL'Amministratore agisce come capo del governo locale, supportato dal Consiglio dell'isola, composto da 8 membri eletti e da 3 membri incaricati. Tristan da Cunha ha la propria legislazione, ma la legge promulgata da Sant'Elena estende quanto non considerato dalla legislatura locale, quando ragionevolmente le circostanze e i soggetti coinvolti lo rendano necessario.\nAd ogni modo la comunit\u00e0 isolana continua a seguire gli accordi fissati da William Glass e dagli altri isolani che crearono le basi di uguaglianza che caratterizzano la popolazione tristaniana, secondo i quali le spese e i ricavi vengono egualmente condivisi tra tutti i membri della comunit\u00e0, evitando quindi che alcuni si arricchiscano sulle spalle degli altri. Sempre secondo questi accordi, quindi secondo le consuetudini degli isolani, ogni disoccupato ha il diritto-dovere di avere un lavoro non appena disponibile, i beni della comunit\u00e0 sono i beni di tutti e non esiste propriet\u00e0 privata e persone che impartiscano comandi agli altri. \nScuole e istruzione.\nL'attuale edificio della \"St Mary's School\" a Tristan da Cuhna \u00e8 stato costruito nel 1975 e ospita i ragazzi dai tre ai 16 anni.\nAssistenza sanitaria.\nNel 1971 venne costruito il primo ospedale permanente sull'isola, che venne chiamato \"Camogli Hospital\" in onore ai due marinai camogliesi che arrivarono su quest'isola nel 1892. La struttura ha a disposizione un'area per le emergenze, sale visita, radiologia, sale odontoiatriche e una sala travaglio, defibrillatore, ECG, una sala operatoria e un'ambulanza attrezzata per il Basic Life Support. Il personale \u00e8 composto da un medico e cinque infermiere. \nNel 2017 \u00e8 stata approvata la costruzione di un nuovo ospedale.\nEconomia.\nBench\u00e9 la struttura sociale ed economica dell'isola si sia evoluta nel tempo, sono ancora seguiti i principi di eguaglianza stabiliti nel 1817 da William Glass. \nSull'isola i terreni sono tutti di propriet\u00e0 pubblica, le famiglie coltivano orti e giardini intorno alle loro case e degli appezzamenti dedicati alla coltivazione delle patate in una zona pianeggiante dell'isola, chiamata appunto \"Potato Patches\". Ogni famiglia possiede animali da cortile e del bestiame (bovini e pecore, sull'isola non sono presenti maiali), il cui numero per\u00f2 \u00e8 rigorosamente controllato per tutelare i pascoli e per impedire l'eccessivo accumulo di ricchezza.\n\u00c8 vietato l'acquisto di terreni o l'insediamento a persone non originarie dell'isola.\nLa stagione della pesca dell'aragosta dura tre mesi, da luglio a settembre, anche se spesso le condizioni meteorologiche riducono il numero dei giorni utili. Vengono pescate aragoste della specie \"Jasus paulensis\", che vengono commercializzate con il nome inglese di \"Tristan rock lobster\" dalla compagnia sudafricana Ovenstone. L'eruzione vulcanica del 1961 distrusse lo stabilimento della lavorazione del pesce sull'isola, che fu successivamente ricostruito. Lo stabilimento \u00e8 stato distrutto nuovamente da un devastante incendio il 13 febbraio 2008.\nUna fonte di entrate dell'isola deriva dalla vendita di francobolli e monete per i collezionisti di tutto il mondo; limitate, invece, a causa della posizione isolata dell'isola, le entrate derivanti dall'attivit\u00e0 turistica e dalla vendita di souvenir. \nBench\u00e9 Tristan da Cunha sia parte dei Territori Britannici di Sant'Elena, sull'isola non \u00e8 in uso la sterlina di Sant'Elena, ma la sterlina britannica. Occasionalmente sono emesse delle monete commemorative in sterline inglesi ad uso solo locale. L'uso della moneta come mezzo di scambio \u00e8 molto modesto. \nTrasporti.\nLa remota posizione dell'arcipelago rende difficili i collegamenti e i trasporti con il resto del mondo. Non esiste un aeroporto e l'isola pu\u00f2 essere raggiunta solo via mare. D'altra parte non esiste un porto, per cui il collegamento con l'isola dalla nave ancorata al largo avviene per mezzo di barche. I battelli da pesca del Sudafrica offrono un servizio regolare per l'isola e impiegano 5-7 giorni a percorrere il tragitto, e fino a febbraio 2018 la nave da carico e passeggeri \"RMS Saint Helena\" ha svolto un servizio di collegamento annuale con le isole di Sant'Elena (2\u00a0500\u00a0km) e di Ascensione (3\u00a0300\u00a0km); dalla eliminazione del servizio regolare da Sant'Elena, l'accesso \u00e8 possibile dal Sudafrica.\nFlora e fauna e minacce ambientali.\nL'isolamento e la scarsa antropizzazione dell'arcipelago di Tristan da Cuhna hanno favorito l'instaurarsi di una grande ricchezza biologica con numerosi endemismi. Gli animali terrestri (uccelli e foche soprattutto) sono per\u00f2 minacciati dalla caccia dell'uomo. Inoltre questi esseri viventi, non avendo mai avuto la minaccia dei predatori, non riescono a difendersi dagli animali che sono stati portati sulle isole dall'uomo, quali capre, gatti, peraltro eradicati dall'isola nel 1974, cani, ratti, topi, e perci\u00f2 molti di loro sono a rischio di estinzione. Nel 2011 una nave cargo si \u00e8 incagliata a Nightingale island e ha sversato circa 1\u00a0500 tonnellate di petrolio; la ciurma \u00e8 stata salvata, ma molti uccelli sono stati contaminati. Tuttavia sembra che il petrolio se ne sia andato dall'isola grazie alle forti correnti marine presenti in zona. \nTra le piante \u00e8 frequente la felce della specie \"Blechnum palmiforme\". L'albero arbustivo \"Phylica arborea\" (usato dagli isolani come legna da ardere) \u00e8 l'unico naturalmente presente sull'isola. La felce nana \"Blechnum penna-marina\" vive nei pendii pi\u00f9 ripidi, mentre muschi e licheni sono presenti nelle parti alte dei pendii. Pini, eucalipti, peschi e meli sono stati introdotti dall'uomo e formano piccole foreste lungo i pendii non troppo ripidi. Le acque fredde, poco inquinate e ricche di nutrienti dell'Oceano Atlantico meridionale permettono un grande sviluppo di alghe, come la \"Macrocystis pyrifera\" che forma foreste di kelp alte pi\u00f9 di 40 metri.\nL'arcipelago \u00e8 uno dei punti pi\u00f9 settentrionali in cui ancora vivono i pinguini.\nTra gli uccelli sono da segnalare il tordo delle Tristan (\"Turdus eremita\"), che vive nei boschi e nei prati e che \u00e8 diventato attero (incapace di volare) dopo essersi insediato qui (probabilmente a causa della mancanza di predatori), cos\u00ec come anche il rallo dell'Isola Inaccessibile (\"Atlantisia rogersi\"), il \"Nesospiza acunhae\" o il gallinaceo \"Gallinula comeri\", che ha quasi completamente perso la capacit\u00e0 di volare. Gli uccelli marini sono ovviamente molto presenti sull'isola, grazie alla ricchezza del suo mare e all'assenza dei predatori terrestri (almeno fino all'introduzione accidentale da parte dell'uomo di ratti, topi, gatti, cani ed altri animali domestici). Tra gli uccelli marini si possono segnalare l'albatro beccogiallo dell'Indiano (\"Thalassarche carteri\"), l'albatro bruno (\"Phoebetria fusca\"), l'albatro di Tristan (\"Diomeda dabbenena\", \u00e8 una grande specie in via di estinzione che nidifica a Gough e una o due coppie sull'Isola Inaccessibile). Sono da segnalare anche il pinguino \"Eudyptes chrysocome moseleyi\", la sterna antartica (\"Sterna vittata\"), l'ossifraga (\"Macronectes giganteus\") e varie specie di procellarie.\nA causa dell'isolamento dell'arcipelago e delle poche ricerche che sono state fatte, la fauna prettamente marina \u00e8 ovviamente meno studiata rispetto a quella terrestre; ad ogni modo si sa che le acque sono popolate tra gli altri da aragoste (che vengono pescate e commercializzate dagli isolani), squali manzo nasolargo (\"Notorynchus cepedianus)\", squali mako (\"Isurus oxyrinchus\"), verdesche (\"Prionace glauca\"), squali bianchi (\"Charcharodon charcharias\", perlomeno nei dintorni dell\u00b4isola Gough, ma probabilmente presenti nelle acque di tutto l'arcipelago), ricciole, polpi, tonni (soprattutto \"Allothunnus fallai\" e \"Thunnus maccoyii\"), orche (\"Orcinus orca\", ormai rare nelle acque adiacenti all\u00b4arcipelago), megattere (\"Megaptera novaeangliae\", avvistabili durante i mesi invernali), balene franche australi (\"Eubalaena australis\", visibili durante i mesi invernali), delfini, globicefali, balenottere azzurre (\"Balaenoptera musculus\"), capodogli (\"Physeter macrochepalus\"), otarie antartiche (\"Arctocephalus gazella\"), elefanti marini del Sud (\"Mirounga leonina\") e molti altri.\nCognomizzazioni.\nA Tristan da Cunha attualmente ci sono solo 8 ceppi familiari e relative cognomizzazioni:"}
{"id": "329179", "revid": "120422756", "url": "https://it.wikipedia.org/wiki?curid=329179", "title": "Pumapardo", "text": "Il pumapardo \u00e8 un ibrido di un puma maschio e un leopardo femmina. L'ibrido inverso (tra un puma femmina e un leopardo maschio) non si conosce poich\u00e9 i maschi di entrambi i felini sono pi\u00f9 grandi delle femmine e i puma sono gi\u00e0 di per s\u00e9 pi\u00f9 grandi dei leopardi, motivo per il quale un leopardo maschio non vedrebbe un puma femmina come potenziale compagna.\nPer ragioni evidenti di distribuzione, non nascono mai pumapardi in natura e sono rari anche in cattivit\u00e0. I primi esemplari si ottennero durante gli esperimenti di incroci fra felini che andavano di moda alla fine del XIX secolo nei giardini zoologici di varie citt\u00e0 europee, durante i quali si crearono anche molti altri ibridi felini come il ligre, il tigone, il leguaro o il leopone.\nTre cucciolate di questi ibridi furono allevati tra i decenni a cavallo dell'Ottocento e del Novecento da Karl Hagenbeck nel suo zoo ad Amburgo, in Germania. La maggior parte non raggiunse l'et\u00e0 adulta. Uno di questi fu venduto nel 1898 allo Zoo di Berlino. Helum Hemmer ha riferito di un ibrido simile. Questi ibridi avevano lunghe code simile a quelle dei puma e mantelli biondo-rossicci o bruno fulvo con chiazze castane simili a quelle del leopardo e, sulle guance, simili a quelle del puma. Un altro ibrido fu descritto come somigliante ad un piccolo puma grigio con grandi rosette marroni. \nUno di questi \u00e8 conservato al Museo Zoologico Rothschild a Tring, in Inghilterra, e mostra chiaramente la tendenza al nanismo. \nPare che Hagenbeck allev\u00f2 questi ibridi su suggerimento di una non identificata proprietaria di serragli; tuttavia, gli ibridi furono considerati scialbi e privi d'interesse. I genetisti moderni li trovano interessanti poich\u00e9 non si pensava che i leopardi ed i puma fossero imparentati abbastanza vicinamente da produrre progenie. Si crede che non si siano allevati altri pumapardi da allora.\nAnche una femmina di puma \u00e8 stata ibridata con successo con un ocelot maschio, sebbene gli ibridi morirono a causa di mancanza di cure materne. Nonostante la differenza di dimensioni, diverse cucciolate di ibridi fra puma e ocelot nacquero dagli stessi genitori che condividevano un terreno recintato in una collezione privata."}
{"id": "329185", "revid": "2190622", "url": "https://it.wikipedia.org/wiki?curid=329185", "title": "Manuele Blasi", "text": "Biografia.\nNel 2009, a 29 anni non ancora compiuti, ha sostenuto l'esame di maturit\u00e0 presso l'istituto tecnico di Pianura.\nCaratteristiche tecniche.\nGiocatore.\nCentrocampista centrale votato all'interdizione, giocava principalmente come interno destro o in alternativa come centrale in un centrocampo a 3. Poteva essere impiegato pure da terzino destro e possedeva anche le caratteristiche per fare il regista. \u00c8 un calciatore che possiede grinta e combattivit\u00e0, tanto che spesso riceveva sanzioni disciplinari.\nCarriera.\nGiocatore.\nClub.\nGli inizi tra Roma e Lecce.\nCresciuto nelle giovanili della Roma, nel 1998 viene ceduto in prestito al Lecce in Serie B. In Salento colleziona 12 presenze, e a fine stagione rientra alla Roma dove viene impiegato saltuariamente dal neotecnico giallorosso Fabio Capello, scendendo in campo in sole 5 occasioni in campionato.\nEsordisce in Serie A il 22 gennaio 2000 nella gara Roma- (2-1).\nPerugia e Parma.\nNell'estate del 2000 viene ceduto in prestito al Perugia nell'ambito dell'operazione che port\u00f2 Hidetoshi Nakata in giallorosso. Nella stagione successiva la societ\u00e0 umbra acquisir\u00e0 l'intero cartellino del giocatore, che resta in biancorosso per tre stagioni, tutte giocate in Serie A. L'allora allenatore Serse Cosmi gli cambi\u00f2 ruolo schierandolo davanti alla difesa, perch\u00e9 inizialmente si present\u00f2 come esterno destro del 4-4-2.\nNel 2003 \u00e8 acquistato dalla Juventus che lo gira in prestito per un anno al , dove, in seguito ad un controllo antidoping risalente alla gara del 14 settembre contro il , risulta positivo al nandrolone e quindi viene prima sospeso in via cautelare e poi squalificato per sei mesi, precisamente dal 17 ottobre 2003 al 17 marzo 2004, pena poi scontata di un mese in appello.\nJuventus.\nA fine stagione rientra alla Juventus dove ritrova Fabio Capello. Vi resta per le due stagioni in cui la Juventus termina il campionato al primo posto, ma, a causa dello scandalo \"Calciopoli\", il primo scudetto non viene assegnato ed il secondo revocato.\nNella prima stagione si gioca il posto da titolare con Alessio Tacchinardi e Stephen Appiah: schierato di fianco ad Emerson, in quell'anno colleziona 27 presenze in campionato. Nel 2005-2006, invece, \u00e8 impiegato saltuariamente, complice anche l'arrivo di Patrick Vieira, ma il suo problema viene risolto da Capello che lo \"inventa\" terzino destro. La migliore partita giocata in questo ruolo \u00e8 stata quella contro il Bruges in Champions League; quando poi Gianluca Zambrotta viene spostato dalla corsia sinistra a quella di destra per dar spazio a Giorgio Chiellini che ad inizio carriera era proprio terzino sinistro, Blasi torna ad essere una riserva, giocando solo 13 volte in campionato.\nCon la maglia bianconera conquista la nazionale maggiore.\nFiorentina.\nNell'estate 2006 la Juventus, investita dalla vicenda \"Calciopoli\" che la porter\u00e0 in Serie B, lo cede in prestito con diritto di riscatto alla Fiorentina. Il 22 ottobre 2006, nel corso della partita Fiorentina- (3-0), segna il suo primo e unico gol in Serie A dopo 139 presenze totali nella massima serie. Al termine della stagione la societ\u00e0 viola sceglie di non riscattare il cartellino giocatore.\nNapoli.\nNell'estate 2007 torna quindi alla Juventus, neopromossa in Serie A, e nella seconda met\u00e0 di agosto passa in compartecipazione al Napoli. Nel primo anno in maglia partenopea Blasi gioca una delle migliori stagioni della sua carriera. L'allora allenatore degli azzurri Edoardo Reja lo schierava da mediano destro e successivamente lo ha definito \"il giocatore pi\u00f9 importante della mia gestione\".\nA dicembre viene deferito dalla FIGC per non aver pagato il proprio procuratore Davide Lippi.\nIl 22 maggio 2008 il Napoli riscatta per 2,5 milioni di euro l'altra met\u00e0 del cartellino del giocatore, che diventa al 100% della squadra partenopea.\nPalermo, ritorno a Napoli.\nIl 31 agosto 2009, a stagione gi\u00e0 iniziata e una presenza alle spalle con gli azzurri in Coppa Italia (Napoli- 3-0, non era invece stato convocato per le prime due giornate del nuovo campionato), si trasferisce al Palermo in prestito con diritto di riscatto.\nEsordisce in maglia rosanero nella prima partita utile dopo il suo acquisto, ovvero la terza giornata di campionato, Palermo- (1-1).\nPer tutta la stagione viene considerato una riserva, sia da Walter Zenga prima che da Delio Rossi dopo, giocando in totale 14 partite in campionato di cui 4 da titolare (una per tutti i novanta i minuti) e dieci volte da subentrante dalla panchina, ed una in Coppa Italia 2009-2010, per un totale di 15 presenze stagionali.\nFinita la stagione, si aggrega al per disputare una tourn\u00e9e negli Stati Uniti d'America da fine maggio ad inizio giugno, integrandosi piuttosto bene nei meccanismi di gioco dei milanisti. Scaduti i termini del prestito al Palermo, ritorna al Napoli. Subentrato a partita iniziata nelle due sfide di play-off di Europa League contro gli svedesi dell' e partito titolare alla prima giornata di campionato in -Napoli (1-1), eccezion fatta per la nona giornata Brescia-Napoli (0-1) non viene pi\u00f9 schierato in campo fino al 18 gennaio 2011, giocando titolare l'ottavo di finale di Coppa Italia vinto per 2-1 sul . Saranno queste le sue uniche presenze stagionali.\nRitorni a Parma e Lecce.\nIl 1\u00ba luglio 2011 passa a titolo definitivo al Parma, dove aveva gi\u00e0 militato nella stagione 2003-2004, nell'ambito dell'operazione che porta Blerim D\u017eemaili al . Nella prima parte della stagione 2011-2012 colleziona con la maglia crociata sei presenze in campionato, tutte da subentrante, e una in Coppa Italia.\nIl 25 gennaio 2012 passa al Lecce a titolo definitivo, tornando a vestire la maglia salentina dopo 13 anni e ritrovando Serse Cosmi, suo allenatore ai tempi del Perugia. Nell'ambito della stessa operazione di mercato, il difensore Stefano Ferrario si trasferisce al Parma con la formula del prestito con diritto di riscatto della compartecipazione. Il secondo esordio con la maglia salentina arriva il 29 gennaio in Lecce- (1-0) della 20\u00aa giornata di campionato.\nA fine stagione rimane svincolato.\nPescara e Varese.\nIl 7 agosto 2012 viene ingaggiato dal , neopromosso in Serie A, firmando un contratto di durata annuale. Alla fine del campionato, dopo aver giocato 12 partite, il Pescara retrocede.\nIl 16 luglio 2013 passa al , squadra di Serie B con cui firma un contratto biennale. Debutta in maglia biancorossa nella prima partita utile, cio\u00e8 il secondo turno di Coppa Italia vinta per 1-0 sul e disputata l'11 agosto 2013, giocando titolare.\nChennaiyin e Ischia Isolaverde.\nNell'agosto 2015, viene ingaggiato dagli indiani del Chennaiyin dell'allenatore Marco Materazzi e vince il campionato battendo in finale il Goa FC.\nIl 1\u00ba febbraio 2016 passa a titolo definitivo all'Ischia Isolaverde militante in Lega Pro Il 22 marzo seguente, dopo sole 4 presenze con la squadra campana, rescinde il contratto per motivi personali.\nRitorno al Chennaiyin, Compagnia Portuale.\nNel 2016 torna a giocare nel Chennaiyin arrivando per\u00f2 nella penultima posizione in classifica.\nTerminata l'esperienza in India si accorda con la Compagnia Portuale, squadra di Civitavecchia militante nel campionato laziale di Eccellenza.\nNazionale.\nDopo aver giocato per un lungo periodo con le nazionali giovanili, a 24 anni ha esordito in nazionale sotto la direzione di Marcello Lippi, in Islanda-Italia (2-0) del 18 agosto 2004, la prima partita del tecnico di Viareggio sulla panchina azzurra. Ha collezionato in totale 8 presenze.\nAllenatore.\nDopo il ritiro nel 2017 e la sua prima esperienza alla guida della Compagnia Portuale, nel 2019 viene assunto come tecnico della squadra maltese degli Hamrun Spartans, dove ha rimpiazzato il vecchio compagno di squadra (ai tempi del Palermo) Giovanni Tedesco. Nonostante il raggiungimento dei quarti di finale in Coppa di Malta, nel febbraio 2020 viene esonerato dalla guida tecnica della squadra.\nNewl 2020 firma per il club cipriota del Ayia Napa militante nella seconda divisione. Nel giugno 2021 non gli viene rinnovato il contratto ma viene richiamato in panchina ad ottobre 2021\nStatistiche.\nPresenze e reti nei club.\n\"Statistiche aggiornate al 5 marzo 2016.\"\nStatistiche da allenatore.\n\"Statistiche aggiornate al 4 febbraio 2020.\""}
{"id": "329186", "revid": "1573940", "url": "https://it.wikipedia.org/wiki?curid=329186", "title": "Tinca tinca", "text": "La tinca (Tinca tinca ()) \u00e8 un pesce d'acqua dolce appartenente alla famiglia Cyprinidae, nonch\u00e9 unico esponente della sottofamiglia Tincinae e del genere Tinca .\nDescrizione.\nLa tinca ha un corpo tozzo, coperto da piccole scaglie, con grosse pinne carnose. La livrea \u00e8 verdastra sul dorso, pi\u00f9 chiara e tendente al giallo nella zona ventrale. Le pinne sono verde-brune. Gli occhi sono rossi.\nSolitamente raggiunge i 30\u201350\u00a0cm di lunghezza per 4\u00a0kg di peso, anche se sono registrate (non in Italia) tinche lunghe fino a 84\u00a0cm.\nBiologia.\nAlimentazione.\nPesce onnivoro, si nutre di organismi bentonici e vegetali, soprattutto in orari notturni.\nRiproduzione.\nIl periodo di fregola avviene tra la primavera e l'estate, quando le tinche si spostano verso acque basse riccamente coperte di vegetazione acquatica.\nL'accoppiamento avviene in pi\u00f9 momenti (fino a 2 mesi), poich\u00e9 la femmina produce centinaia di migliaia di uova (fino a 600.000 per kg di peso) che il maschio feconda esternamente.\nLa schiusa avviene dopo 5-6 giorni e le piccole larve sono provviste di un organo adesivo grazie al quale rimangono attaccate alle foglie delle piante acquatiche fino a quando il sacco vitellino si sar\u00e0 riassorbito.\nLa maturit\u00e0 sessuale avviene a quattro anni per i maschi e a due per le femmine.\nDistribuzione e habitat.\n\u00c8 diffusa in tutte le acque dolci europee (arcipelago britannico compreso) a corso lento: laghi, fiumi, canali, stagni. La sua presenza \u00e8 documentata anche nei fiumi della Siberia, cos\u00ec come nel lago Bajkal.\nPredilige fondi melmosi o ricoperti di vegetazione. Sopravvive anche in ambienti poveri di ossigeno. In inverno non si nutre, muovendosi lo stretto indispensabile, seppellendosi parzialmente nella melma di fondali fangosi.\nNegli ultimi anni si \u00e8 notata in Italia una contrazione della specie, concomitante alla diffusione di specie alloctone, quali il carassio, il pesce gatto e il pesce siluro.\nPesca.\n\u00c8 un pesce dalle carni apprezzate, preda di pescatori sportivi e non, nonch\u00e9 oggetto di allevamento in acquacoltura. Il sapore \u00e8 molto influenzato dall'ambiente in cui vive.\nPer pescarla vengono impiegate canne bolognesi, fisse e da fondo, con montature medio-pesanti.\nLe esche sono simili a quelle in uso per la carpa, anche se sono maggiormente apprezzate quelle di origine animale quali il lombrico ed il bigattino.\nUtilizzi.\nLa tinca \u00e8 un pesce utilizzato per l'alimentazione umana. Tra le variet\u00e0 pi\u00f9 pregiate pu\u00f2 essere segnalata la Tinca Gobba Dorata del Pianalto di Poirino."}
{"id": "329187", "revid": "21880", "url": "https://it.wikipedia.org/wiki?curid=329187", "title": "Puma concolor coryi", "text": ""}
{"id": "329200", "revid": "1896180", "url": "https://it.wikipedia.org/wiki?curid=329200", "title": "Consumatori Uniti", "text": "Consumatori Uniti \u00e8 stato un partito politico italiano attivo per la tutela dei diritti dei consumatori. Il suo simbolo era costituito da tre diverse bandiere con le immagini di un rubinetto, tre fiamme del gas, un telefono e una spina elettrica.\nStoria.\nIl partito viene fondato da Bruno De Vita, a lungo dirigente di Democrazia Proletaria, poi nel 1990, come tanti demoproletari, tra i fondatori della Federazione dei Verdi attraverso i Verdi Arcobaleno. Nel 1992 fu tra i candidati alla Camera di Rifondazione Comunista. Dopo questa esperienza fonda il \"Partito Consumatori Italiani\", essendo anche vicepresidente dell'Adusbef.\nUna prima esperienza politica del nucleo originario della lista si \u00e8 avuta in occasione delle elezioni europee del 1999 quando si present\u00f2 in tutte le circoscrizioni una lista che univa Partito Sardo d'Azione (PSdAz), Lega delle Regioni (LdR) di Mario Rigo, e un movimento di consumatori con il logo caratteristico del rubinetto, del gas, del telefono e della spina elettrica (il ministero degli interni indic\u00f2 la lista con la sigla \"PCONSI\" che stava per \"Partito Consumatori Italiani\"). La lista raccoglie 60.534 voti pari allo 0,19% nazionale e nessun seggio.\nAlle elezioni regionali del 2005 si schier\u00f2 nel Lazio col centrosinistra ottenendo 18.163 voti (0,66%).\nInsieme con l'Unione.\nL'esplicito nome \"Consumatori Uniti\" si inserisce per\u00f2 nei circuiti della politica nazionale alla vigilia delle elezioni politiche del 2006, quando il movimento decide di schierarsi a sostegno della coalizione del centrosinistra italiano, L'Unione, e di partecipare all'intesa per una lista unitaria gi\u00e0 in cantiere tra la Federazione dei Verdi e il Partito dei Comunisti Italiani.\nIl movimento si distingue nella composizione di una lista, denominata Insieme con l'Unione, che raggruppa prioritariamente i Verdi e il Pdci ma che, all'interno, reca anche il simbolo dei Consumatori Uniti che schierano alcuni loro candidati. Il risultato della lista, che concorre soltanto all'elezione del Senato della Repubblica, \u00e8 di circa 1.400.000 voti (il 4,2%) con l'elezione di 11 senatori, che si dividono per\u00f2 tra i due partiti maggiori. Il movimento, cos\u00ec, non ottiene una rappresentanza parlamentare.\nAlle elezioni amministrative del maggio 2006, i Consumatori Uniti si presentano con una propria lista, sempre nel centrosinistra, alle comunali di Roma ottenendo 1.943 voti (0,15%).\nIl 15 novembre 2006, il senatore Fernando Rossi, gi\u00e0 esponente dei Comunisti Italiani, in polemica con il suo partito, aderisce ai Consumatori Uniti. Si tratta di \"un passaggio, come afferma lo stesso Rossi, che vuole contribuire all'obiettivo di recuperare un'analisi di classe sui temi consumeristici e ambientali, per cercare compromessi unitari nella sinistra e per cercare di unificare le eterogenee esperienze\".\nRossi rappresenta un senatore dissidente rispetto alla risicata maggioranza che il centrosinistra a Palazzo Madama: in occasione del voto sulla finanziaria del Governo Prodi, sostiene che si tratta di una manovra \"sbagliata\", e il 21 febbraio 2007 non vota la mozione di politica estera presentata dal ministro Massimo D'Alema e riguardante prioritariamente la presenza italiana nelle forze NATO in Afghanistan.\nQuest'ultima circostanza, determinata dall'astensione di alcuni senatori a vita, infatti, suscita le dimissioni del premier Romano Prodi e il successivo rinvio del Governo alle Camere per riottenere la fiducia.\nDal 28 febbraio Rossi, d'accordo con i Consumatori Uniti, ha lasciato il gruppo Insieme con l'Unione per aderire al gruppo Misto.\nLa fusione con l'Unione Democratica.\nDopo che Rossi ha lasciato anche questo partito, si \u00e8 aperta una fase di riflessione che ha portato il movimento a varare una collaborazione con i delusi del Partito Democratico fino a partecipare alla fondazione del movimento denominato Unione Democratica, nel settembre 2007, insieme ai senatori ex-Margherita Willer Bordon e Roberto Manzione.\nLa fusione fra Ud e Cu \u00e8 avvenuta il 30 gennaio 2008 dando cos\u00ec origine all'Unione Democratica per i Consumatori.\nIl 28 marzo 2009 viene annunciato che PRC, PdCI, Socialismo 2000 e Consumatori Uniti, si presenteranno in una lista unica dove il PRC detiene il 60% delle candidature, dando cos\u00ec concretezza alla proposta della Direzione Nazionale del PRC dell'11 febbraio precedente \u00abdi promuovere una lista da presentare alle prossime elezioni europee che, partendo dalla presentazione del simbolo di Rifondazione Comunista-SE, condivida la scelta di appartenenza al GUE-NGL, unisca tutte le forze anticapitaliste, comuniste, di sinistra, sulla base di contenuti alternativi al progetto di Trattato di Lisbona e all'impostazione neoliberista e militarista dell'Unione Europea\u00bb. Il rapporto con le formazioni \"comuniste\" si interrompe presto, infatti i Consumatori non entraranno a far parte della Federazione della Sinistra, nata nel luglio 2009."}
{"id": "329208", "revid": "15732", "url": "https://it.wikipedia.org/wiki?curid=329208", "title": "Consumatori uniti", "text": ""}
{"id": "329217", "revid": "73843", "url": "https://it.wikipedia.org/wiki?curid=329217", "title": "Atletica leggera ai Giochi della XXVIII Olimpiade", "text": "Ai Giochi della XXVIII Olimpiade di Atene nel 2004 vennero assegnati 46 titoli in gare di atletica leggera, di cui 24 maschili e 22 femminili.\nPartecipazione.\nAd Atene sono presenti nelle gare di atletica leggera 196 nazioni, il numero pi\u00f9 alto raggiunto finora.\nSono due i Paesi che partecipano per la prima volta:\nIl punto tecnico.\nConfronto con la precedente edizione.\nLe nazioni che hanno vinto almeno un oro sono state 22 (21 a Sydney), mentre le bandiere salite sul podio sono state in tutto 40 (diminuite rispetto alle 44 di Sydney). Gli Stati Uniti rimangono saldamente al primo posto del medagliere, anche se vincono 5 medaglie in meno, di cui 2 d'oro. Gli altri due Paesi americani che figurano ai primi posti sono Cuba e Giamaica, entrambi con due ori, entrambi ottenuti in ambito femminile. Entrambe le isole, per finire, vincono 5 medaglie in totale. Nell'edizione precedente invece la Giamaica non aveva vinto nessun oro (contro i due di Cuba).\nLa Russia ritorna ad essere la pi\u00f9 grande potenza europea: 20 medaglie, rispetto alle 12 di Sydney. Al secondo posto in Europa ci sono, distanziatissimi, i greci padroni di casa con 5 medaglie. Gli altri paesi europei vivono sugli exploit dei singoli: fortunato il Regno Unito che porta a casa tre ori su quattro medaglie, ancora di pi\u00f9 la Svezia con tre ori su tre medaglie vinte.\nLa Polonia vince un titolo: i quattro ori di Sydney sono un ricordo. Fa meglio l'Italia con due titoli su tre medaglie vinte. La Germania invece non vince nessun oro: \u00e8 la prima volta dal 1956 che nessun tedesco sale sul gradino pi\u00f9 alto del podio.\nL'Africa domina ancora nelle gare maschili su pista dai 1500 metri in su: Marocco, Etiopia e Kenya si spartiscono 4 titoli. L'Etiopia vince i 5.000 femminili e sfiora il successo nei 10.000 metri.\nNei concorsi, europei ed americani non hanno praticamente rivali. In campo maschile l'unica eccezione \u00e8 il martello (al Giappone); mentre in campo femminile \u00e8 il salto triplo (al Camerun). A Sydney, invece, tutti i concorsi erano stati vinti da europei o americani.\nIl Camerun e la Repubblica Dominicana hanno vinto il loro primo oro; l'Eritrea ha conquistato la sua prima medaglia.\nTabella a punti.\nLa classifica a punti si ottiene assegnando 8 punti al primo, 7 al secondo, e cos\u00ec via fino ad 1 punto all'ottavo classificato.\nQuesta speciale classifica vede gli USA al primo posto con 237,5 punti (185 a Sydney), davanti alla Russia con 192 (132), terza la sorprendente Giamaica con 78 (68), seguita dall'Etiopia con 72 (83).\nLa nazione che \u00e8 cresciuta di pi\u00f9 \u00e8 stata la Russia (+60); mentre la Germania, con 44 punti \u00e8 quella che ha deluso di pi\u00f9 (100 a Sydney).\nLotta al doping.\nPurtroppo il doping \u00e8 comparso anche ad Atene, ma il fatto che i colpevoli siano stati subito identificati e poi squalificati getta una speranza sulla vittoria contro questa piaga dello sport.\nBen tre neocampioni olimpici, Robert Fazekas (disco), Adrian Annus (martello) e Irina Korzhanenko (peso), sono stati scoperti e detronizzati solo pochi giorni dopo essere saliti sul podio."}
{"id": "329222", "revid": "585241", "url": "https://it.wikipedia.org/wiki?curid=329222", "title": "Lega per l'Autonomia", "text": ""}
{"id": "329232", "revid": "29035", "url": "https://it.wikipedia.org/wiki?curid=329232", "title": "Margay", "text": ""}
{"id": "329239", "revid": "198277", "url": "https://it.wikipedia.org/wiki?curid=329239", "title": "Juventus Football Club 2003-2004", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 2003-2004.\nStagione.\nIl 31 luglio 2003 la societ\u00e0 pat\u00ec la perdita del presidente Vittorio Caissotti di Chiusano, in carica per i precedenti quattordici anni; gli subentr\u00f2 Franzo Grande Stevens, gi\u00e0 vicepresidente della FIAT. La stagione inizi\u00f2 con la vittoria in Supercoppa italiana ai danni del , \"vendicando\" la sconfitta europea del maggio precedente. I bianconeri furono protagonisti di un avvio convincente: gi\u00e0 a settembre guidavano la classifica della Serie A e del girone di Champions League. Tra la fine di novembre e l'inizio di dicembre, tuttavia, la squadra accus\u00f2 una flessione: il calo ebbe inizio in coincidenza della sconfitta contro l', la prima in campionato dopo 16 giornate. Seguirono altri due \"knockout\", in coppa e contro la .\nNella settimana seguente, la Juventus reag\u00ec: colse una vittoria da record in Europa, rifilando un 7-0 all', mentre in campionato sconfisse il con un altrettanto netto 4-0. L'anno solare termin\u00f2 con la vittoria del Pallone d'oro da parte di Pavel Nedv\u011bd; il centrocampista ceco present\u00f2 il trofeo ai tifosi bianconeri in occasione della gara al Delle Alpi con il , decisa proprio da una sua rete. Dopo 17 giornate, ovvero al completamento del girone di andata, i torinesi occupavano il secondo posto a 3 punti dalla . Due domeniche pi\u00f9 tardi vi fu l'aggancio, ma il 4-0 sub\u00ecto all'Olimpico risped\u00ec indietro gli uomini di Lippi.\nNegli ottavi di Champions, furono battuti dal , che nel turno seguente avrebbe poi eliminato i detentori del Milan. Gli stessi rossoneri vinsero per 3-1 a Torino il 14 marzo, spegnendo le residue speranze dei piemontesi in chiave scudetto. Soltanto tre giorni pi\u00f9 tardi, arriv\u00f2 un'altra sconfitta: la Lazio si impose, per 2-0, nella finale di andata della Coppa Italia. Il 3-2 incassato dall'Inter il 4 aprile segn\u00f2 un altro primato negativo, in quanto era dal campionato 1992-1993 che i bianconeri non venivano sconfitti in entrambi i derby d'Italia.\nIl calo prosegu\u00ec nelle giornate finali, compresa una clamorosa sconfitta casalinga contro il , e con l'ambiente scosso inoltre dalla \"querelle\" inerente il contratto di Lippi, sicuro di non rinnovare al termine dell'annata. Il tecnico viareggino lasci\u00f2 infatti la \"Signora\" con la finale nella coppa nazionale e il terzo posto in campionato, a 13 punti dal Milan scudettato. Il 27 maggio 2004, la stagione si chiuse con un nuovo lutto in seno al club: all'et\u00e0 di 69 anni, scomparve anche il \"patron\" Umberto Agnelli.\nMaglie.\nDopo un triennio con Lotto, in questa stagione debutt\u00f2 Nike come fornitore tecnico della squadra; gli sponsor ufficiali furono Fastweb in campionato e Tamoil nelle coppe.\nStatistiche.\nStatistiche di squadra.\n\"Statistiche aggiornate al 16 maggio 2004\"."}
{"id": "329244", "revid": "1653437", "url": "https://it.wikipedia.org/wiki?curid=329244", "title": "Nosiola", "text": "Il Nosiola \u00e8 un vitigno a bacca bianca coltivato particolarmente nella zona di Toblino e della Valle dei Laghi, dove si ritiene sia autoctono, coltivato su terrazzi chiamati \"frate\u2018\", e di Lavis, in provincia di Trento. \u00c8 il vitigno impiegato anche nella produzione del Vino Santo Trentino o Trentino Vin Santo, facendo appassire uva Nosiola su graticci di canne.\nCaratteristiche del vitigno: a foglia medio-piccola, grappolo medio, cilindrico allungato, alato, compatto - acino medio, sferoidale, la buccia \u00e8 pruinosa, sottile, consistente, di colore giallo verdastro.\nMaturazione: medio-tardiva\nVigoria: media\nCaratteristiche del vino: vino bianco, chiaro, gradevole, profumato, con una punta di amarognolo, un poco sapido, poco acido.\nDi facile e gradevole beva, anche sfuso."}
{"id": "329248", "revid": "599013", "url": "https://it.wikipedia.org/wiki?curid=329248", "title": "Mara Zini", "text": "Biografia.\nHa cominciato con lo short track all'et\u00e0 di 9 anni ed ha esordito in nazionale nel 1998. \u00c8 alta 1,69 metri per 53 chilogrammi. \u00c8 cresciuta nell'ASD Bormio Ghiaccio, sino all'ingaggio nel Centro Sportivo Esercito di Courmayeur.\nAi XX Giochi olimpici invernali di Torino 2006 ha conquistato la medaglia di bronzo nella staffetta 3.000 metri con Marta Capurso, Arianna Fontana, Katia Zini e Cecilia Maffei.\n\u00c8 cugina di Katia Zini altra importante atleta valtellinese di short track formatasi nel palazzo del ghiaccio di Bormio. Vive a Quart, in Valle d'Aosta con Mirko Vuillermin che fu uno dei grandi atleti della stessa disciplina.\nHa gareggiato fino al 2008."}
{"id": "329250", "revid": "287204", "url": "https://it.wikipedia.org/wiki?curid=329250", "title": "Amasra", "text": "Amasra \u00e8 una citt\u00e0 della Turchia, centro dell'omonimo distretto della provincia di Bart\u0131n.\nAnticamente chiamata Amastri, \u00e8 un centro portuale sulla costa anatolica del Mar Nero. Amasra \u00e8 oggi apprezzata per le sue spiagge e per il paesaggio naturale che hanno reso il turismo l'attivit\u00e0 principale dei suoi abitanti.\nStoria.\nSituata nell'antica regione della Paflagonia, il suo nome originale sembra sia stato \"Sesamo\", ed \u00e8 menzionata da Omero insieme alla citt\u00e0 di \"Citoro\". Stefano di Bisanzio dice che originariamente la citt\u00e0 si chiamava \"Cromna\"; ma in un'altra frase, dove ripete l'affermazione, aggiunge che alcuni sostengono che Cromna sia solamente una piccola localit\u00e0 nel territorio di Amastri. Una testimonianza simile viene riportata anche da Omero, nell'Iliade.\nUn'altra recente ipotesi la identifica con Enete la capitale degli antichi Paflagoni, citata nelle Argonautiche.\nIl territorio di Amastri in antichit\u00e0 produceva una grande quantit\u00e0 di legno di bosso, che cresceva sul monte Citoro.\nIl nome della citt\u00e0 deriva da quello della principessa Amastri, nipote di Dario III, ultimo imperatore persiano della dinastia achemenide, che fu dapprima moglie di Dionisio, tiranno di Eraclea Pontica, e dopo la sua morte fu moglie di Lisimaco, uno dei Diadochi. Amastri, dopo la sua separazione da Lisimaco, un\u00ec quattro piccole colonie ioniche (cio\u00e8 Tium, Sesamo, Citoro e Cromna \u2013 anche quest'ultima menzionata nell\"Iliade\") per formare la nuova comunit\u00e0 di \"Amastris\", situata lungo un piccolo fiume dello stesso nome e su di una penisola. Tium, dice Strabone, si stacc\u00f2 ben presto dalla comunit\u00e0, ma le altre cittadine restarono unite, e Sesamo divenne l'acropoli di Amastri. Si suppone quindi che Amastri in realt\u00e0 non fosse una citt\u00e0 ma una confederazione o unione di tre localit\u00e0, e che Sesamo fosse il nome dell'insediamento nella penisola. Questa ipotesi pu\u00f2 spiegare il fatto che Pomponio Mela cita Sesamo e Cromna come citt\u00e0 della Paflagonia, mentre non menziona Amastri.\nIntorno al 265\u2013260 a.C., Eumene, tiranno di Amastri, offr\u00ec la citt\u00e0 a Ariobarzane del Ponto piuttosto che farla cadere sotto il dominio di Eraclea. Amastri rimase a far parte del regno del Ponto fino a quando fu conquistata da Lucio Licinio Lucullo nel 70 a.C. nel corso della seconda guerra mitridatica.\nPlinio il Giovane, mentre era governatore di Bitinia e Ponto, in una lettera a Traiano, descrisse Amastri come una bella citt\u00e0, con un lungo viale (\"platea\"), fiancheggiato su un lato da un corso d'acqua, che in realt\u00e0 era un canale di scolo sporco e nauseante; Plinio ottenne dall'imperatore il permesso di ricoprirlo. In una moneta del periodo di Traiano, Amastri \u00e8 nominata con il titolo di Metropoli. Continu\u00f2 ad essere una citt\u00e0 di una certa importanza fino al VII secolo.\nLa citt\u00e0 non venne abbandonata nel periodo bizantino, quando l'acropoli venne trasformata in una fortezza e la chiesa, tuttora esistente, venne costruita. Amastri ritorn\u00f2 ad essere un centro di una certa importanza nel 1261: in quell'anno la citt\u00e0 fu conquistata dalla repubblica di Genova, nel tentativo di ottenere il monopolio dei commerci del Mar Nero. La dominazione genovese termin\u00f2 nel 1460 quando il sultano ottomano Mehmed II conquist\u00f2 le coste anatoliche del Mar Nero, costringendo i suoi abitanti a fuggire a Costantinopoli. I greci furono sostituiti da abitanti turchi, la chiesa fu trasformata in moschea e la citt\u00e0 perse molta della sua precedente importanza."}
{"id": "329251", "revid": "112076204", "url": "https://it.wikipedia.org/wiki?curid=329251", "title": "Verdura (fiume)", "text": "Il Verdura \u00e8 un corso d'acqua che scorre nella Sicilia centro-meridionale. \nPercorso.\nIl fiume Verdura prende origine in corrispondenza del lago artificiale di Favara e sfocia nel Mediterraneo nei pressi della Torre Verdura, localit\u00e0 costiera del comune di Ribera. Nel tratto iniziale viene indicato col nome di Sosio, diventando fiume Verdura pi\u00f9 a valle dove si unisce al torrente Lisandro. Ha una lunghezza complessiva di 59 chilometri con un bacino idrografico di 448,21 chilometri quadrati.\nNel suo corso attraversa i comuni di Burgio, Calamonaci, Caltabellotta, Ribera, Villafranca Sicula, Bisacquino, Chiusa Sclafani e Giuliana.\nLungo il corso del fiume si trovano tre laghi artificiali, il lago di piana del leone, il lago di Prizzi e il lago Gammauta. Questi ultimi due, di propriet\u00e0 dell'Enel fanno parte dell'asta idroelettrica di cui fanno parte le centrali di San Carlo (6\u00a0MW), di Favara (0,95\u00a0MW) e di Poggiodiana (4,3\u00a0MW).\nCuriosit\u00e0.\nLa valle del Sosio-Verdura \u00e8 una delle meno contaminate della Sicilia. Fino agli anni settanta era attraversata in parte dalla ferrovia Castelvetrano-Porto Empedocle."}
{"id": "329259", "revid": "155634", "url": "https://it.wikipedia.org/wiki?curid=329259", "title": "Rudolf Rominger", "text": "Attivo in tutte le specialit\u00e0 previste all'epoca (discesa libera, slalom speciale e combinata), , con la quale domin\u00f2 la scena fino al 1939, .\nBiografia.\nAi Campionati mondiali di Innsbruck 1936, in Austria, ottenne la medaglia d'oro nella discesa libera e nella combinata e quella di bronzo nello slalom speciale; non partecip\u00f2 per\u00f2 ai IV Giochi olimpici invernali di , dove per la prima volta lo sci alpino venne inserito nel programma olimpico: come protesta per l'esclusione dalle competizioni dei maestri di sci, ritenuti professionisti e quindi non ammessi alle gare olimpiche, la Svizzera e l'Austria non inviarono ai Giochi le loro squadre di sci alpino.\nL'anno dopo ai Mondiali di Chamonix fu 5\u00ba nello slalom speciale, mentre nel 1938 ai Mondiali di Engelberg vinse la medaglia d'oro nello slalom speciale battendo il francese \u00c9mile Allais, quella d'argento nella combinata e si classific\u00f2 4\u00ba nella discesa libera. Ottenne gli ultimi successi in carriera nella rassegna iridata di Zakopane 1939, dove vinse la medaglia d'oro nello slalom speciale superando il tedesco Josef Jennewein e quella di bronzo nella combinata. ."}
{"id": "329272", "revid": "87499", "url": "https://it.wikipedia.org/wiki?curid=329272", "title": "Malcolm in the Middle", "text": ""}
{"id": "329273", "revid": "12109", "url": "https://it.wikipedia.org/wiki?curid=329273", "title": "William James", "text": "Insieme a Charles Sanders Peirce, James fond\u00f2 la scuola filosofica del pragmatismo, ed \u00e8 anche citato come uno dei fondatori della psicologia funzionale. Un'analisi del \"Review of General Psychology\", pubblicata nel 2002, ha classificato James come il 14\u00b0 psicologo pi\u00f9 eminente del XX secolo. Un sondaggio pubblicato su \"American Psychologist\" nel 1991 ha classificato la reputazione di James al secondo posto, dopo Wilhelm Wundt, che \u00e8 ampiamente considerato come il fondatore della psicologia sperimentale. James ha anche sviluppato la prospettiva filosofica nota come \"empirismo radicale\". Il lavoro di James ha influenzato filosofi e accademici come \u00c9mile Durkheim, W. E. B. Du Bois, Edmund Husserl, Bertrand Russell, Ludwig Wittgenstein, Hilary Putnam, Richard Rorty e Marilynne Robinson.\nNato in una famiglia benestante, James era il figlio del teologo Henry James Senior e il fratello sia del famoso romanziere Henry James che della diarista Alice James. James si form\u00f2 come medico e insegn\u00f2 anatomia ad Harvard, ma non ha mai praticato la medicina. Persegu\u00ec invece i suoi interessi per la psicologia e poi la filosofia. James ha scritto ampiamente su molti argomenti, tra cui epistemologia, educazione, metafisica, psicologia, religione e misticismo. Tra i suoi libri pi\u00f9 influenti ci sono I \"Principi di Psicologia\", un testo rivoluzionario nel campo della psicologia; \"Saggi di empirismo radicale\", un testo importante in filosofia; e \"Le varie forme dell'esperienza religiosa\", un'indagine su diverse forme di esperienza religiosa, comprese le teorie sulla cura della mente.\nBiografia.\nLa sua era una famiglia di tradizione calvinista emigrata dall'Irlanda. Fratello maggiore di cinque figli, tra i quali va ricordato Henry James, che sarebbe divenuto un celebre romanziere, e Alice James, autrice di un celebre diario, ebbe come padre il filosofo trascendentalista Henry James senior, discepolo di Swedenborg e amico di Emerson. Oltre a questi ultimi due autori, James si interess\u00f2 anche alle opere e al pensiero di Hume, Afrikan \u0160pir, Blaise Pascal, John Stuart Mill, Bain, Schiller, Lotze, Reid, Renouvier e Brown.\nPsicologo e filosofo.\nDopo essersi laureato in medicina nel 1869 prosegue gli studi da autodidatta, indirizzandosi verso la psicologia. Nel 1872 prende avvio la sua carriera universitaria che si svolge interamente all'universit\u00e0 di Harvard dapprima come semplice istruttore e divenendo poi nel 1876 professore assistente di fisiologia. Nel 1885 ha l'incarico di professore di filosofia e nel 1890 assume l'incarico di professore di psicologia. Qui all'universit\u00e0 di Harvard creer\u00e0 uno dei primi laboratori di psicologia sperimentale degli Stati Uniti. Sempre nel 1890 anticipando il funzionalismo pubblica una delle sue opere maggiori, i \"Principi di Psicologia\" (\"Principles of Psychology\"), in due volumi. I \"Principi\" sono universalmente considerati come uno dei testi pi\u00f9 influenti e rilevanti dell'intera storia della psicologia, e sono stati per decenni uno dei manuali di base nella formazione accademica degli psicologi nordamericani. Nel 1907 si ritira definitivamente dall'insegnamento accademico. Si spos\u00f2 con Alice Gibbens con la quale ebbe una figlia e un figlio-\nI suoi lavori di psicologia influenzarono Henri Bergson, di cui fu a sua volta un grande ammiratore. William James apporta alla psicologia il pragmatismo e il funzionalismo. Secondo il pragmatismo, le idee e i concetti sono veri solo se consentono all'individuo di operare sulla realt\u00e0; l'idea di una psicologia \"funzionale\" deriva invece dal funzionalismo, ovvero le funzioni adattive per l'organismo-uomo in relazione all'ambiente. Con la sua opera monumentale \"Principi di Psicologia\", William James si pone in una posizione di forte contrasto con la psicologia tedesca del tempo, sostenendo che non esiste una \"sensazione semplice\", ma che la coscienza \u00e8 un continuo pullulare di oggetti e relazioni.\nUna delle concettualizzazioni pi\u00f9 significative dei \"Principles\" \u00e8 quella relativa al \"flusso di pensiero\" (\"stream of thought\"), con la quale descrive le caratteristiche del pensiero associandole a quelle della corrente fluviale. Nel X capitolo dei \"Principles\" introduce il concetto di S\u00e9 empirico, articolato in un S\u00e9 materiale (il proprio corpo, i genitori, la casa), un s\u00e9 sociale - cio\u00e8 come gli altri mi vedono, un S\u00e9 spirituale (il proprio essere interiore, le proprie capacit\u00e0 personali, etc.). Un'altra teoria di notevole importanza espressa nel \"Principles\" \u00e8 la \"Teoria periferica delle emozioni\" (periferica in quanto legata al sistema nervoso periferico). Con questa teorizzazione, James capovolge l'idea comune secondo cui alla percezione di uno stimolo segue un'emozione, che \u00e8 anche accompagnata da manifestazioni a livello somatico; James sostiene al contrario che la manifestazione somatica precede l'emozione, che successivamente viene riconosciuta a livello \"cognitivo\". In Italia, James fu ammiratore di Giovanni Papini.\nEmpirismo tradizionale e empirismo radicale.\nIl pensiero psicologico e filosofico di William James si distacca dall'empirismo tradizionale proprio per il modo di intendere l'esperienza. L'esperienza, per James, si \"autocontiene e non poggia su nulla\". Nell'opera \"The Will to Believe\" l'autore definisce l'aspetto prioritario della volont\u00e0:\nOgni azione \u00e8 reazione al mondo esterno, e gli stati intermedi, come il pensiero, sono solo un luogo ed un momento transitorio che indirizzano verso un'azione. Analogamente ad un altro filosofo della corrente del \"pragmatismo\" Charles Sanders Peirce, anche James analizza le credenze, soffermandosi sulla loro validit\u00e0, che \u00e8 verificabile dalla loro utilit\u00e0 all'azione. Un altro argomento dell'opera Jamesiana \u00e8 la focalizzazione del lavoro della scienza: la scienza, secondo l'autore, non osserva in modo freddo e passivo i fatti naturali, ma li relaziona fra loro non rispettando l'ordine naturale, semplifica il senso dei fenomeni e li prevede. La teoria principale dell'opera \u00e8 il divieto al pensiero di bloccare credenze utili ad un'azione efficace nel mondo; la credenza prima di essere considerata tale, deve dimostrarsi importante, viva e spirituale, e infine n\u00e9 vera n\u00e9 falsa. Solo se sono verificate queste condizioni, l'uomo, secondo James, pu\u00f2 assumersi il rischio dell'errore di valutazione.\nL'autore, pi\u00f9 che all'aspetto scientifico, \u00e8 interessato a quello morale e religioso e quindi sostiene la necessit\u00e0 della \"scommessa\" della fede (di pascaliana memoria), poich\u00e9 a priori \u00e8 deleterio rinunciare ai vantaggi comportanti dalla fede. In una delle sue ultime opere, \"Introduzione alla filosofia\", chiarisce il concetto di \"universo progressista\", formato sia da elementi molteplici e indipendenti, indeterminati, liberi e cooperanti, sia da forme monistiche, compatte, determinate, vincolate che devono collaborare tra loro per il successo globale. Nell'opera \"A Pluralistic Universe\" approfondisce il senso del divino, arrivando alla conclusione della finitezza di Dio, un Dio non pi\u00f9 onnipotente, ma avente funzioni, spazi e tempi simili a quelli umani.\nGli studi sull'esperienza religiosa e mistica.\nNel 1902 pubblica il risultato delle sue ricerche psicologiche sulla fenomenologia delle esperienze religiose, ed in particolare sull'atteggiamento mistico e gli stati esperienziali che contraddistinguono il misticismo. Il titolo di questo lavoro \u00e8 \"La variet\u00e0 dell'esperienza religiosa\". In una lettera scriver\u00e0 che si tratta di un'esperienza che va difesa contro la stessa filosofia. Qui, forse ancor pi\u00f9 che in altre opere, emerge l'influsso del filosofo statunitense protopragmatista Emerson.\nIl pragmatismo come filosofia progressiva.\nIn un primissimo gruppo di articoli, scritti tra il 1879 e il 1885, poi confluiti in \"I principi di psicologia\" (1890), James prende posizione critica di fronte all'interpretazione deterministica dell'evoluzionismo di Darwin fornita da Spencer. In particolare egli respinge l'idea che il processo di adattamento dell'organismo all'ambiente sia il principale fattore dell'evoluzione della mente umana. James, al contrario, rivendica \"il valore dell'agire umano\", della volont\u00e0 di ogni individuo, della capacit\u00e0 degli uomini di interagire con l'ambiente in maniera creativa, determinando condizioni di vita sempre pi\u00f9 rispondenti ai loro bisogni e interessi.\nIn questa originaria dimensione umana rivolta all'agire, al fare, al creare, James vede il fondamento anche del pragmatismo e di un \u00abatteggiamento perfettamente familiare in filosofia\u00bb, proprio di una mentalit\u00e0 empirista, antidogmatica, antimetafisica. Il pragmatismo di James \u00e8 un metodo all'interno del quale le conoscenze, \"le teorie vengono valutate in base ai loro risultati\". In quest'ottica l'uomo si serve dell'esperienza del passato per anticipare il futuro ed elaborare cognizioni da utilizzare come \"strumenti capaci di dominare l'ambiente\". Nel rivolgersi alle \u00abpossibilit\u00e0 di agire\u00bb e agli effetti pratici delle idee e delle teorie, il metodo pragmatico si distingue per\u00f2 dall'empirismo di tanta tradizione filosofica. Secondo James, come ogni empirista, anche il pragmatista crede nei fatti, ma anche nella forza pratica delle opinioni, nell'efficacia delle convinzioni, nel valore delle idee teleologiche, ossia dei fini da realizzare.\nIl pragmatismo \u00e8 cos\u00ec una forma di empirismo che amplia per\u00f2 la mentalit\u00e0 delle concezioni tradizionali, le quali rischiano di rimanere chiuse entro un orizzonte altrettanto dogmatico di quello proprio dei razionalisti e dei metafisici. \"Il pragmatismo non critica\" infatti \"le idee della metafisica in quanto tali\", perch\u00e9 guarda alla conoscenza nella esclusiva sua funzione pratica, \"per la quale anche nozioni astratte, speculative come i concetti o le specie diventano strumenti elaborati per qualche scopo, qualche fine\". Pi\u00f9 in generale, la razionalit\u00e0 umana stessa \u00e8 lo strumento capace di condurre da uno stato confuso e di disagio ad uno di agio, di pace, di riposo.\nLa razionalit\u00e0 nei suoi metodi e nelle sue forme, secondo James, rientra nella \"tendenza naturale propria della vita ad agire nella realt\u00e0 per raggiungere uno stato di felicit\u00e0\", di benessere (\u00abconcezione teologica della mente\u00bb). Ma l'uomo non pu\u00f2 agire per un suo futuro, non pu\u00f2 creare progetti di vita se non crede prima di tutto nelle sue possibilit\u00e0 d'azione, nella forza delle proprie idee, perci\u00f2, osserva James, \"ogni nuova filosofia o scienza si \u00e8 sorretta sulla fede nella verit\u00e0 di certe idee prima che queste potessero essere verificate. La fede quindi anticipa la certezza ed anzi in certi casi crea la sua stessa verificazione\". Il pragmatismo comporta cos\u00ec una fede nella verit\u00e0 delle proprie idee che si fa \"volont\u00e0, azione, comportamento nella realt\u00e0\"; azione che produce una selezione tra ci\u00f2 che si deve fare o non fare. Da questo punto di vista, secondo James, anche le teorie scientifiche perdono la loro funzione teorica per essere anzitutto costruzioni intellettuali elaborate al fine di soddisfare i bisogni umani.\nLa propensione a trasportare l'esperienza religiosa in giustificazioni igieniche o mediche viene da lui chiamata \"materialismo medico\".\nL'incontro con Sigmund Freud.\nWilliam James ormai era il filosofo pi\u00f9 famoso degli Stati Uniti quando, proprio a un anno dalla sua morte, nel 1909, giunge negli USA dall'Europa invitato dalla Clark University il medico viennese Sigmund Freud, con tre dei suoi pi\u00f9 fidati e vicini collaboratori nell'ambito della nuova psicologia psicoanalitica, tra cui il giovane psicoanalista svizzero Carl Gustav Jung, lo psicoanalista ungherese S\u00e1ndor Ferenczi ed Ernest Jones dalla Gran Bretagna. \u00c8 in questa circostanza che avvenne anche un incontro personale tra lo psicologo europeo e quello americano; in quell'occasione l'anziano James espresse a Freud la sua ammirazione per la psicoanalisi (\"\"Il futuro della psicologia \u00e8 nel suo lavoro\"). Non ne fu per\u00f2 molto soddisfatto e qualche tempo dopo descrisse negativamente il simbolismo onirico (\"Un metodo pericoloso\") e Freud (\"Ossessionato da alcune fissazioni\"\")."}
{"id": "329278", "revid": "838137", "url": "https://it.wikipedia.org/wiki?curid=329278", "title": "Metodo della matrice sparsa", "text": "Il metodo della matrice sparsa o metodo completo \u00e8 un metodo di analisi per la soluzione dei circuiti,\ne consiste nella scrittura esplicita delle leggi di Kirchoff e delle relazioni costitutive necessarie e sufficienti a descrivere il circuito.\nIl metodo.\nSi consideri un circuito il cui grafo sia composto da \"n\" nodi e \"l\" lati e se ne descriva il funzionamento considerando gli \"n-1\" potenziali di nodo indipendenti (assumendo uguale a 0 il potenziale di un nodo scelto come riferimento, comunemente chiamato \"massa\"), le \"l\" tensioni di lato e le \"l\" correnti di lato. Si hanno quindi \"2l + n - 1\" variabili incognite. \nPer trovare il valore di queste incognite si dovranno scrivere altrettante equazioni indipendenti. \nLe leggi di Kirchhoff delle correnti (\"n-1\" equazioni), quelle delle\ntensioni (\"l-n+1\" equazioni) e le relazioni costitutive dei componenti\n(\"l\" equazioni) permettono, se indipendenti, di risolvere il problema.\nL'indipendenza delle equazioni, nel caso lineare, \u00e8 assicurata se \"non\"\nsono presenti maglie di \ngeneratori indipendenti di tensione o \ninsiemi di taglio di \ngeneratori indipendenti di corrente.\nIl metodo pu\u00f2 essere definito in modo formale se si introduce la matrice di connessione \"A\" del circuito, i vettori \"v\" delle tensioni di lato, \"i\" delle correnti di lato e \"e\" dei potenziali di nodo , e si scrivono le relazioni costitutive nella forma matriciale formula_1. Assemblando le \"2l + n - 1\" equazioni in un'unica equazione in forma matriciale, si ha:\nformula_2\nLa matrice a blocchi cos\u00ec ottenuta ha numerosi elementi nulli ed \u00e8 quindi una matrice sparsa (i metodi numerici per la soluzione di equazioni formate da matrici sparse sono generalmente molto efficienti)."}
{"id": "329279", "revid": "712828", "url": "https://it.wikipedia.org/wiki?curid=329279", "title": "San Hill", "text": ""}
{"id": "329281", "revid": "2048388", "url": "https://it.wikipedia.org/wiki?curid=329281", "title": "Atletica leggera ai Giochi della XXVII Olimpiade", "text": "Ai Giochi della XXVII Olimpiade di Sydney nel 2000 vennero assegnati 46 titoli in gare di atletica leggera, di cui 24 maschili e 22 femminili.\nPartecipazione.\nA Sydney sono presenti nelle gare di atletica leggera 193 nazioni, il numero pi\u00f9 alto raggiunto finora.\nSono 6 i Paesi che partecipano per la prima volta:\nRisultati delle gare.\nSi segnalano le vittorie di atleti ormai \"veterani\" come il c\u00e9co Jan \u017delezn\u00fd nel giavellotto (34 anni), la tedesca Heike Drechsler nel lungo (36 anni) e la bulgara \u0116lina Z'verava nel disco (39 anni, la campionessa olimpica pi\u00f9 matura della storia).\nDalla parte opposta, la polacca Kamila Skolimowska conquista l'edizione inaugurale del martello femminile all'et\u00e0 di 18 anni.\nLotta al doping.\nI maggiori controlli anti-doping hanno effetti sulle prestazioni, portando a un livellamento verso il basso. Paragonati ai precedenti Giochi del 1996, i risultati degli atleti vincitori sono inferiori in ben 26 finali. L'ultima volta che un'edizione delle Olimpiadi si concluse senza record mondiali fu Londra 1948.\nDa questa edizione dei Giochi le provette contenenti le urine degli atleti vengono conservate per almeno otto anni. La velocista statunitense Marion Jones vince cinque medaglie: tre d'oro (100, 200 piani e staffetta 4x400) e due di bronzo (4x100 e Lungo). \nNel 2007 verr\u00e0 trovata positiva. Nasce un caso di risonanza mondiale. La velocista americana \u00e8 raggiunta anche da un'inchiesta penale. Davanti ai giudici l'olimpionica confessa e il 12 dicembre 2007 il Comitato Olimpico Internazionale cancella i risultati dell'atleta.\nNel 2009 il CIO decide di riassegnare alcune delle medaglie perse dalla velocista statunitense. La terza classificata, Tayna Lawrence (Giamaica), sale in seconda posizione. Merlene Ottey viene promossa dal quarto al terzo posto. La giamaicana, nata nel 1960, diventa, all'et\u00e0 di 40 anni, la pi\u00f9 matura medagliata dello sprint nella storia dell'Atletica leggera ai Giochi olimpici. Quanto alla seconda classificata, Ekater\u00edni Th\u00e1nou (Grecia), viene osservato che \nnon si \u00e8 presentata ai controlli antidoping dei successivi Giochi di Atene del 2004. Si decide di non assegnarle la vittoria: la greca \u00e8 \"retrocessa\" al secondo posto a pari merito con la Lawrence.\nIl titolo dei 200\u00a0m viene attribuito a Pauline Davis-Thompson (Bahamas), con conseguente promozione al 2\u00ba ed al 3\u00ba posto, rispettivamente, di Susanthika Jayasinghe (Sri Lanka) e Beverly McDonald (Giamaica). Il bronzo del salto in lungo viene assegnato alla russa Tat'jana Kotova, mentre le medaglie delle staffette 4x100 e 4x400 sono state riassegnate dopo una vertenza giudiziaria. Inizialmente tolte alle staffette statunitensi da parte del Comitato olimpico internazionale, dopo un ricorso delle stesse atlete contro la decisione, nel 2010 il Tribunale Arbitrale dello Sport ha riassegnato le medaglie alle squadre statunitensi, con la motivazione che nel 2000 non esisteva nessuna norma attraverso la quale il CIO potesse squalificare una squadra intera per il doping di un solo atleta.\nMedagliere.\nGli Stati Uniti guidano il medagliere, ma gli ori sottratti a Marion Jones fanno s\u00ec che quella di Sydney sia la spedizione meno produttiva di titoli olimpici, solo 7, contro una media di 12/13 nelle tre passate edizioni.\nComplessivamente vincono medaglie 44 nazioni (due in pi\u00f9 di Atlanta), anche se 21 di esse ne ottengono una in tutto."}
{"id": "329283", "revid": "1419388", "url": "https://it.wikipedia.org/wiki?curid=329283", "title": "Antonio Tejero Molina", "text": "Ex tenente colonnello della Guardia Civil spagnola, \u00e8 stato uno dei principali capi del colpo di Stato in Spagna del 23 febbraio 1981, conosciuto anche come 23-F.\nBiografia.\nNel 1979 era stato processato per un tentativo di colpo di Stato, conosciuto come Operazione Galaxia, che avrebbe dovuto essere attuato l'anno precedente. Per questo fatto era stato condannato a sette mesi di carcere.\n23-F.\nIl pomeriggio del 23 febbraio 1981, al comando di circa 200 militi della Guardia Civil, assalt\u00f2 con pistola in pugno il Congresso dei Deputati, che in quel momento celebrava la sessione di investitura di Leopoldo Calvo-Sotelo come Presidente del Governo, e sequestr\u00f2 tutti i deputati. Nella notte 250 volontari portoghesi di estrema destra attraversarono il confine per aiutare il golpe, mentre Jaime Milans del Bosch, Capitano generale della terza armata a Valencia, con corollario di carri armati nelle strade, occup\u00f2 il campo nella citt\u00e0 spagnola.\nLa fermezza della neonata democrazia spagnola e del giovane re Juan Carlos fu decisiva per isolare gli insorti e stroncare il tentativo di colpo di Stato: alle 10 di mattina del 24 febbraio Tejero si arrese e a mezzogiorno \u2013 alle condizioni decise con gli emissari del re in quello che fu chiamato il \"pacto del cap\u00f2\" \u2013 fu arrestato, mentre a Valencia veniva bloccato Milans.\nDopo il colpo di Stato.\nEspulso dalla Guardia Civil, processato e incarcerato, venne prima rinchiuso nel castello di La Palma e poi trasferito nella prigione di Alcal\u00e1 de Henares fino al 2 dicembre 1996, quando gli fu permesso di uscire in libert\u00e0 condizionale. In vista delle elezioni generali del 1982 cre\u00f2 una lista di estrema destra chiamata \"Solidaridad Espa\u00f1ola\", che per\u00f2 ottenne solo voti (lo 0,14% dei consensi).\nHa stabilito la residenza a Alhaur\u00edn de la Torre, presso Malaga. Il 24 ottobre 2019 ha presenziato alla cerimonia di reinumazione di Francisco Franco nel cimitero di Mingorrubio-El Pardo, senza per\u00f2 poter accedere alla struttura cimiteriale, riservata ai soli stretti familiari del \"General\u00edsimo\". La cerimonia di sepoltura \u00e8 stata tuttavia officiata da suo figlio, padre Ram\u00f3n Tejero."}
{"id": "329287", "revid": "767487", "url": "https://it.wikipedia.org/wiki?curid=329287", "title": "Alien Nation (film)", "text": "Alien Nation \u00e8 un film del 1988, diretto da Graham Baker. \u00c8 un thriller d'azione fantascientifico poliziesco che ha per protagonista una coppia di poliziotti del futuro, un terrestre e un alieno. Nelle edizioni per l'home video italiane il film \u00e8 stato distribuito col titolo Alien Nation - Nazione di alieni.\nDalla storia \u00e8 stata tratta una serie televisiva omonima, cinque film per la TV (' del 1994, ' del 1995, ' del 1996, ' del 1996, \"\" del 1997), vari adattamenti a fumetti e una serie di romanzi di vari autori.\nTrama.\nUna popolazione di profughi alieni trova rifugio nella Terra di oggi. Malgrado la loro mitezza, l'integrazione con i terrestri \u00e8 difficile e la maggior parte finisce per vivere in ghetti. A complicare la situazione, si inserisce il consumo di una speciale droga che crea alla comunit\u00e0 aliena gravi problemi legati alla tossicodipendenza. Due poliziotti, un terrestre e un alieno, cercano di sgominare la banda di malviventi che producono la droga.\nCritica.\nIl film costituisce un tentativo di trasportare in campo fantascientifico i temi del razzismo, dell'emarginazione e dell'illegalit\u00e0 legata alla tossicodipendenza. In particolare \u00e8 stato costruito un parallelismo tra comunit\u00e0 aliena (del film) e i ghetti neri delle metropoli nordamericane (o almeno l'immagine pi\u00f9 nera di essi). Un altro elemento portante \u00e8 il rapporto di reciproco rispetto che si sviluppa tra i due protagonisti: inizialmente il poliziotto umano \u00e8 ostile al poliziotto alieno. Il film ha il ritmo e la costruzione tipica di un poliziesco d'azione. Fantafilm sintetizza: \"Il tema della coppia di poliziotti rivisitato in un buon thriller fantascientifico con un esplicito messaggio antirazzista.\"\nRiconoscimenti.\nIl film ha ricevuto un Saturn Award per il miglior film di fantascienza 1988.\nRemake.\nNel marzo 2015 viene diffusa la notizia che la 20th Century Fox sta preparando un remake del film. A scrivere la sceneggiatura di questa nuova versione saranno Matt Holloway e Art Marcum, autori dello script di Iron Man.. A settembre 2016 \u00e8 stato annunciato che il regista Jeff Nichols avrebbe diretto il film."}
{"id": "329288", "revid": "1543377", "url": "https://it.wikipedia.org/wiki?curid=329288", "title": "Urban Hymns", "text": "Urban Hymns \u00e8 il terzo album in studio del gruppo musicale britannico Verve, pubblicato il 29 settembre 1997.\nDescrizione.\nAcclamato dalla critica e considerato l'album pi\u00f9 maturo dei primi Verve, divenne il disco pi\u00f9 venduto del gruppo e fra i maggiori successi musicali dell'intero anno.\n\"Bitter Sweet Symphony\", la prima traccia dell'album, \u00e8 stato il brano di maggior successo del gruppo, ma anche quello che ha causato pi\u00f9 controversie: accusato di plagio, il leader del gruppo inglese Richard Ashcroft perse la causa intentatagli da Mick Jagger e Keith Richards dei The Rolling Stones, che si aggiudicarono i diritti sulla musica e dovettero essere citati come coautori, mentre nelle ristampe dell'album il brano \u00e8 citato come eseguito da The Andrew Oldham Orchestra (per la versione orchestrale presente in \"The Rolling Stones Songbook\") &amp; Richard Ashcroft.\nTracce.\nLa versione digitale dell'album contiene \"Deep Freeze\" come traccia a s\u00e9 subito dopo \"Come On\", senza l'attesa quindi.\nNell'edizione rimasterizzata del 2017 le tracce invece sono di nuovo unite e comprendono i minuti di silenzio."}
{"id": "329293", "revid": "124441847", "url": "https://it.wikipedia.org/wiki?curid=329293", "title": "Gio Ponti", "text": "Biografia.\nFormazione.\nGio Ponti si laure\u00f2 in architettura presso l'allora Regio Istituto Tecnico Superiore (il futuro Politecnico di Milano) nel 1921, dopo aver sospeso gli studi durante la sua partecipazione alla prima guerra mondiale. Nello stesso anno si spos\u00f2 con la nobile Giulia Vimercati, di antica famiglia brianzola, da cui ebbe quattro figli (Lisa, Giovanna, Letizia e Giulio).\nAnni venti e trenta.\nInizialmente, nel 1921, apr\u00ec uno studio assieme gli architetti Mino Fiocchi ed Emilio Lancia (1926-1933), per poi passare alla collaborazione con gli ingegneri Antonio Fornaroli ed Eugenio Soncini (1933-1945). Nel 1923 partecip\u00f2 alla I Biennale delle arti decorative tenutasi all'ISIA di Monza e successivamente fu coinvolto nella organizzazione delle varie Triennali, sia a Monza che a Milano.\nNegli anni venti avvi\u00f2 la sua attivit\u00e0 di designer all'industria ceramica Richard Ginori, rielaborando complessivamente la strategia di disegno industriale della societ\u00e0; con le sue ceramiche vinse il \"Grand Prix\" all'Esposizione internazionale di arti decorative e industriali moderne di Parigi del 1925. In quegli anni, la sua produzione fu improntata pi\u00f9 ai temi classici, mostrandosi pi\u00f9 vicino al movimento Novecento, esponente del razionalismo. Sempre negli stessi anni inizi\u00f2 anche la sua attivit\u00e0 editoriale: nel 1928 fond\u00f2 la rivista \"Domus\", testata che diresse fino alla sua morte, eccetto che nel periodo 1941-1948 in cui fu direttore di \"Stile\". Assieme a \"Casabella\", \"Domus\" rappresenter\u00e0 il centro del dibattito culturale dell\u2019architettura e del design italiani della seconda met\u00e0 del Novecento.\nL'attivit\u00e0 di Ponti negli anni trenta si estese all'organizzazione della V Triennale di Milano (1933) e alla realizzazione di scene e costumi per il Teatro alla Scala. Partecip\u00f2 all'Associazione del Disegno Industriale (ADI) e fu tra i sostenitori del Premio Compasso d'oro, promosso dai magazzini La Rinascente. Ricevette tra l'altro numerosi premi sia nazionali che internazionali, diventando infine professore di ruolo alla Facolt\u00e0 di Architettura del Politecnico di Milano nel 1936, cattedra che manterr\u00e0 sino al 1961. \nNel 1934 l'Accademia d'Italia gli confer\u00ec il \"premio Mussolini\" per le arti.\nNel 1937 incaric\u00f2 Giuseppe Cesetti di eseguire un pavimento in ceramica di vaste dimensioni, esposto alla Mostra Universale di Parigi, in una sala dove ci sono anche le opere di Gino Severini e Massimo Campigli.\nAnni quaranta e cinquanta.\nNel 1941, durante la seconda guerra mondiale, Ponti fonda la rivista di architettura e design del regime fascista STILE. Nella rivista di chiaro supporto all' asse Roma-Berlino, Ponti non manca di scrivere nei suoi editoriali commenti come \"Nel dopoguerra spettano all' italia compiti grandissimi ...nei rapporti della sua esemplare alleata, la Germania\", \"i nostri grandi alleati [Germania nazista] ci danno un' esempio di applicazione tenace, serissima, organizzata e ordinata\" (da Stile, Agosto 1941, pag. 3). Stile, durera' pochi anni e chiudera' dopo l' Invasione d' Italia aglo-americana e la sconfitta dell' Asse Italo-tedesco. Nel 1948, Ponti riapre la rivista Domus, dove vi rimarra' come editore fino alla sua morte.\nNel 1951, si un\u00ec allo studio insieme a Fornaroli, l'architetto Alberto Rosselli. Nel 1952 costituisce con l\u2019architetto Alberto Rosselli lo studio Ponti-Fornaroli-Rosselli. Qui inizi\u00f2 il periodo di pi\u00f9 intensa e feconda attivit\u00e0 sia nell'architettura che nel design, abbandonando i frequenti riallacci al passato neoclassico e puntando su idee pi\u00f9 innovative.\nAnni sessanta e settanta.\nFra il 1966 ed il 1968 collabor\u00f2 con l'impresa di produzione Ceramica Franco Pozzi di Gallarate.\nIl Centro Studi e Archivio della Comunicazione di Parma conserva un Fondo dedicato a Gio Ponti, consistente in 16.512 schizzi e disegni, 73 plastici e maquettes. L\u2019archivio Ponti \u00e8 stato donato dagli eredi dell'architetto (donatori Anna Giovanna Ponti, Letizia Ponti, Salvatore Licitra, Matteo Licitra, Giulio Ponti) nel 1982. Questo fondo, il cui materiale progettuale documenta le opere realizzate dal designer milanese dagli anni Venti agli anni Settanta, \u00e8 pubblico e consultabile.\nGio Ponti mor\u00ec a Milano nel 1979: riposa al Cimitero Monumentale. Il suo nome ha meritato l'iscrizione al Famedio del medesimo cimitero.\nStile.\nGio Ponti ha disegnato moltissimi oggetti nei pi\u00f9 svariati campi, dalle scenografie teatrali, alle lampade, alle sedie, agli oggetti da cucina, agli interni di transatlantici. Inizialmente nell'arte delle ceramiche il suo disegno rifletteva la Secessione viennese e sosteneva che decorazione tradizionale e arte moderna non fossero incompatibili. che si espresse poi compiutamente in architettura con il neoclassicismo semplificato del Piacentini.\nNel 1950 Ponti cominci\u00f2 a impegnarsi nella progettazione di \"pareti attrezzate\", ovvero intere pareti prefabbricate che permettevano di soddisfare diversi bisogni, integrando in un unico sistema apparecchi e attrezzature fino ad allora autonome. \nRicordiamo Ponti anche per il progetto della seduta \"Superleggera\" del 1955 (prod. Cassina), realizzata partendo da un oggetto gi\u00e0 esistente e di solito prodotto artigianalmente: la Sedia di Chiavari, migliorato in materiali e prestazioni.\nNonostante questo, Ponti realizzer\u00e0 nella Citt\u00e0 universitaria di Roma nel 1934 la Scuola di Matematica (una delle prime opere del Razionalismo italiano) e nel 1936 il primo degli edifici per uffici della Montecatini a Milano. Quest'ultimo, a caratteri fortemente personali, risente nei particolari architettonici, di ricercata eleganza, della vocazione di designer del progettista.\nNegli anni cinquanta, lo stile di Ponti si fece pi\u00f9 innovativo e, pur rimanendo classicheggiante nel secondo palazzo per uffici della Montecatini (1951), si espresse pienamente nel suo edificio pi\u00f9 significativo: il Grattacielo Pirelli in Piazza Duca d\u2019Aosta a Milano (1955-1958). L'opera fu costruita intorno a una struttura centrale progettata da Nervi ed (127,1 metri). L'edificio appare come una slanciata e armoniosa lastra di cristallo, che taglia lo spazio architettonico del cielo, disegnata su un equilibrato \"curtain wall\" e i cui lati lunghi si restringono in quasi due linee verticali. Quest'opera anche con il suo carattere di \"eccellenza\" appartiene a buon diritto al Movimento Moderno in Italia."}
{"id": "329295", "revid": "9498", "url": "https://it.wikipedia.org/wiki?curid=329295", "title": "Yanna Angelopoulos", "text": ""}
{"id": "329302", "revid": "261173", "url": "https://it.wikipedia.org/wiki?curid=329302", "title": "Gerba", "text": "Gerba (in francese \"Djerba\"; , o \"Jerba\", \"Jarbah\" o \"Girba\"; in berbero e arabo dialettale: \"Jerba\", ) \u00e8 la pi\u00f9 grande isola del Nordafrica (514\u00a0km\u00b2), situata nella parte sud-orientale del golfo di Gab\u00e8s, all'imbocco del golfo di Boughrara, nel sud-est della Tunisia.\nGeografia.\nIl clima \u00e8 di tipo subtropicale con una media di 24 gradi Celsius durante tutto l'anno, il mare si presenta pressoch\u00e9 caldo. Il suo capoluogo \u00e8 la cittadina di Houmt Souk, che ha circa 65.000 abitanti.\nStoria.\nNell'antichit\u00e0 l'isola era conosciuta col nome \"Meninx\" (\"Meninge\" in italiano), o anche \"Lotophagitis\", dal momento che molti identificavano con essa l\"Isola dei Lotofagi\" in cui era approdato Ulisse nei suoi viaggi. In essa si trovavano tre citt\u00e0 principali: \"Meninx\", \"Tipasa\" e \"Girba\". Da quest'ultima le venne il suo nome attuale. Secondo lo storico Sesto Aurelio Vittore, fu in quest'isola che, nel 251, vennero proclamati imperatori romani Treboniano Gallo e suo figlio Volusiano (\"in insula Meninge, quae nunc Girba dicitur\").\nSi conoscono almeno otto vescovi di Gerba, tra cui Monnulus e Vincentius, che parteciparono ai concili di Cartagine del 255 e del 525 (Anatole-Joseph Toulotte, \"G\u00e9ographie de l'Afrique chr\u00e9tienne Proconsulaire\", Parigi 1892, pp.\u00a0353 e 380). Nel VII secolo la ritroviamo con l'ulteriore denominazione di \"Terepiton\", forma corrotta di \"Gergiton\" o \"Gerbiton\" (\"Byzant. Zeitschrift\", II, 1893, 26, 31).\nDurante il Medioevo, i cristiani di Sicilia e di Aragona contesero agli Arabi il suo possesso.\nPer tre volte l'isola si trov\u00f2 sotto il controllo del regno di Sicilia dall'epoca normanna a quella aragonese:\nNel 1513, dopo tre anni di esilio a Roma, la famiglia Fregoso fece ritorno a Genova. Ottaviano Fregoso venne eletto Doge e suo fratello Federigo (arcivescovo, poi cardinale), divenuto consigliere capo, prese il comando dell'esercito e difese la repubblica contro i pericoli interni (rivolta degli Adorno e dei Fieschi) e contro quelli esterni, in particolare l'eliminazione dei corsari barbareschi: Curtogoli, un corsaro turco che era basato a Tunisi, assediava la costa con una squadra navale, e nel giro di pochi giorni aveva catturato diciotto mercanti; assunto il comando della flotta genovese, in cui prestava servizio Andrea Doria, Federigo sorprese Curtogoli davanti a Biserta, effettu\u00f2 un raid sull'isola di Gerba e fece ritorno a Genova con un immenso bottino.\nGerba fu anche occupata due volte dalla Spagna: 1521-1524 e 1551-31 luglio 1560; di nuovo vi furono dei governatori: 1521 - 1524..., 1560 Gian Andrea. Nel 1560 ebbe luogo nelle sue acque la battaglia di Gerba.\nNel 1524 circa, il corsaro Khayr al-Din, detto \"Barbarossa\" (che gi\u00e0 aveva operato a Gerba col fratello Aruj Reis) fece di Gerba il suo arsenale dopo averla conquistata. Lo stesso fece poi anche Dragut.\nDa allora Gerba fece parte della reggenza di Tunisi, anche quando essa si trasform\u00f2 in un protettorato francese, e finalmente nell'attuale repubblica tunisina.\nNel 1560 il corsaro Dragut sorprese la flotta spagnola, che perse trenta navi e 5.000 uomini. La guarnigione fu messa a morte, e con le ossa e i teschi degli uccisi i Turchi costruirono una piramide detta \"Borj al-Ru\u02be\u016bs\", la 'torre delle teste', che rimase sul luogo fino alla met\u00e0 del XIX secolo, quando le ossa vennero trasferite nel cimitero cristiano di Houmt-Souk.\nGerba \u00e8 tuttora una sede titolare cattolica nella provincia di Tripoli d'Africa.\nContro la sinagoga El Ghriba, l'11 aprile 2002, fu fatto esplodere un camion carico di esplosivo, uccidendo 21 persone (di cui 14 erano turisti tedeschi) e ferendone molte altre. Nel giugno dello stesso anno l'attentato venne rivendicato da al-Qa'ida.\nPopolazione.\nAgli inizi del XX secolo, l'isola di Gerba aveva 40.000 abitanti, tra cui diverse centinaia di maltesi cattolici, che si guadagnavano da vivere con la pesca delle spugne. \u00c8 una delle poche localit\u00e0 della Tunisia in cui ancora si parli il berbero (nel villaggio di \"Guellala\" [berb. \"Iqellalen\"] e, parzialmente, in quelli vicini di \"Sedouikech\" [berb. \"Azdyush\"] e di \"Adjim\"). Gerba \u00e8 una destinazione turistica, soprattutto per turisti francesi, tedeschi e italiani.\nL'isola \u00e8 nota per essere un centro della setta kharigita ibadita della religione islamica, ed \u00e8 anche nota per la sua minoranza ebraica, che abita sull'isola da millenni, anche se la sua popolazione si \u00e8 andata molto riducendo dalla met\u00e0 del XX secolo. La \"Ghriba\" \u00e8 una delle sinagoghe pi\u00f9 antiche e famose del mondo.\nInfrastrutture.\nGerba \u00e8 servita dall'Aeroporto di Gerba-Zarzis, che si trova a 9\u00a0km dalla citt\u00e0."}
{"id": "329320", "revid": "15756", "url": "https://it.wikipedia.org/wiki?curid=329320", "title": "Italia medievale", "text": "Se con storia del Medioevo si intende la storia dal 476, anno della deposizione dell'ultimo imperatore d'Occidente, al 1492, anno della scoperta dell'America, con Italia medievale dobbiamo forse pi\u00f9 precisamente intendere quel periodo della storia d'Italia che va dall'invasione longobarda (568) fino alla discesa del re di Francia Carlo VIII nel 1494, un evento che diede inizio alle cosiddette guerre d'Italia del XVI secolo e segn\u00f2 la fine dell'equilibrio politico sancito quarant'anni prima con la pace di Lodi.\nA sua volta il Medioevo tradizionalmente si divide in Alto Medioevo (fino all'anno 1000) e Basso Medioevo. \u00c8 bene puntualizzare che tali datazioni sono semplicemente delle convenzioni per riferirsi con maggiore chiarezza a un periodo tanto lungo quanto complesso. Infatti, spesso, dietro alle nette datazioni ci sono molteplici sfumature tipiche della storia. All'inizio dell'Alto Medioevo l'Europa e l'Italia romane vengono germanizzate, con la formazione dei regni romano-barbarici. Dopo la sedentarizzazione dei nomadi germanici, \u00e8 la volta di nuovi nomadi, gli Arabi che rompono l'unit\u00e0 del Mediterraneo. Inoltre parte dell'Italia venne occupata anche dalle truppe dell'Impero romano d'Oriente, comunemente detto bizantino. Il tentativo di unire l'Europa da parte di Carlo Magno (742-814) non avr\u00e0 fortuna, ma il sistema con cui organizz\u00f2 la sua societ\u00e0, il feudalesimo, attecchir\u00e0 un po' dovunque, per breve tempo anche in Italia, dove per\u00f2 le citt\u00e0 di origine romana sapranno riprendersi sul fronte economico prima delle altre.\nCos\u00ec all'inizio del Basso Medioevo, mentre in Europa si diffondono le monarchie feudali, in Italia si sviluppa la civilt\u00e0 comunale, che si scontrer\u00e0 politicamente e militarmente con il Sacro Romano Impero Germanico. Successivamente, mentre in Europa si affermano gli stati nazionali, in Italia si sviluppano delle potenze regionali che continuano a guerreggiare fra loro. Cos\u00ec, alla fine del Medioevo e nel Rinascimento \u2013 nonostante l'elevato livello culturale di entrambi i periodi \u2013 le piccole potenze italiane non saranno in grado di affrontare il pericolo costante di una dominazione straniera.\nTarda Antichit\u00e0.\nIl regno di Genserico.\nLa prima germanizzazione dell'Italia parte dalla dominazione vandala della Sicilia nel 440, con la conquista da parte del re Genserico, e si concluse tra il 484 e il 496, sotto il regno di Guntamundo, che perse l'ultima citt\u00e0 vandala nell'isola, Lilibeo.\nGenserico divenne re nel 428, alla morte del fratello Gunderico. Dopo aver conquistato tutto il Nordafrica, nel 440 si un\u00ec ai berberi. A Cartagine, la sua base, mise a punto una grande flotta con la quale, nello stesso anno, sbarc\u00f2 in Sicilia. I Vandali iniziano a razziare l'isola, distruggendo Palermo e impedendo anche alle navi bizantine di Teodosio II di approdare per provare a combattere i barbari.\nNel 442 ci\u00f2 che rimaneva dell'Impero romano d'Occidente riconobbe le conquiste vandale e fu cos\u00ec creato uno Stato vero e proprio. Nel 476 Odoacre, re degli Eruli, inizi\u00f2 una sanguinosa guerra contro i Vandali, riscattando per\u00f2 quasi tutta la Sicilia con un tributo. L'unica roccaforte vandala rimase Lilibeo.\nAlto Medioevo.\nIl regno di Odoacre.\nConvenzionalmente, la data del 476 segna il passaggio dall'Antichit\u00e0 al Medioevo.\nIn quell'anno un pronunciamento delle truppe di Federati stanziati in Italia, composte da Sciri, Eruli e Turcilingi, reclamando le terre che il patrizio Oreste aveva promesso per i loro servigi, acclam\u00f2 il generale di origine scira Odoacre \"rex gentium\"; questi depose l'ultimo imperatore d'Occidente, Romolo Augustolo, e, invece di elevare alla porpora un fantoccio di cittadinanza romana, come avevano fatto i generali barbari che lo avevano preceduto, invi\u00f2 le insegne imperiali a Costantinopoli, dichiarando conclusa la separazione politica delle due parti dell'impero, che ritrovava unit\u00e0 sotto la guida dell'augusto d'oriente Zenone, cui Odoacre chiese di essere insignito patrizio con giurisdizione sulla diocesi d'Italia.\nSebbene Zenone non concesse mai ufficialmente al generale sciro tale carica, consent\u00ec di fatto a Odoacre di governare l'Italia come proprio vicario, cosa che avvenne nella continuit\u00e0 delle istituzioni, dell'amministrazione e del diritto romano; per allontanare da Oriente la presenza ingombrante degli Ostrogoti, che nel 485 avevano saccheggiato la Tracia e minacciavano ormai Costantinopoli, e ridimensionare il potere crescente di Odoacre, l'imperatore promise a Teodorico il titolo di \"rex \"qualora avesse invaso in forze l'Italia: iniziata l'invasione nel 489, dopo quattro anni di guerra Odoacre fu sconfitto nel 493.\nIl Regno ostrogoto (494-535).\nTeodorico prosegu\u00ec in gran parte la politica del suo predecessore e avversario, assegnando ai suoi Ostrogoti i compiti di sicurezza e di difesa e delegando ai Latini (o Romanici) le funzioni amministrative. Tra i collaboratori latini del sovrano si contarono anche i grandi intellettuali Cassiodoro e Boezio, anche se quest'ultimo cadde in seguito in disgrazia, venne imprigionato e fu infine ucciso.\nLa struttura latifondista della societ\u00e0 e dell'economia italiana fu sostanzialmente preservata; la nuova ripartizione delle terre introdotta da Teodorico assegn\u00f2 un terzo dei fondi ai conquistatori e i due terzi agli antichi abitanti. Durante il regno del sovrano germanico furono costruite nuove opere pubbliche, come il \"mausoleo di Teodorico\" a Ravenna, e si cerc\u00f2, almeno nei primi anni, di mantenere pacifici i rapporti tra la maggioritaria Chiesa cattolica e gli aderenti al cristianesimo ariano, tra i quali si contava la maggior parte degli Ostrogoti e lo stesso re.\nAlla morte di Teodorico (526) il trono pass\u00f2 al giovane nipote Atalarico, sotto la reggenza della madre Amalasunta, e in seguito al secondo marito della regina madre, Teodato (a sua volta nipote di Teodorico). Amalasunta persegu\u00ec una politica apertamente favorevole al cattolicesimo, che determin\u00f2 una frattura tra il potere regio e la nobilt\u00e0 gotica; la divisione favor\u00ec i progetti di riconquista dell'Italia del nuovo imperatore d'Oriente, Giustiniano, che nel 535 lanci\u00f2 l'armata del generale Belisario contro gli Ostrogoti.\nLa guerra gotica e la dominazione bizantina.\nLa guerra inizi\u00f2 con i migliori auspici per i Bizantini, condotti dal talentuoso generale Belisario, che dopo aver conquistato la Sicilia risalirono la penisola, riconquistandola in massima parte nell'arco di cinque anni. Quando i Bizantini nel 540 conquistarono Ravenna, dove il re goto Vitige (succeduto a Teodato nel 536) fu fatto prigioniero e portato a Costantinopoli, sembrava che mancasse ormai poco alla definitiva sconfitta dei Goti.\nIl richiamo di Belisario a Costantinopoli, l'incapacit\u00e0 dei generali che lo sostituirono, l'oppressione fiscale degli italici sotto il governo bizantino e l'ascesa al trono del goto Totila contribuirono invece alla ripresa dei Goti, che sotto la guida del loro nuovo re ripresero il possesso di buona parte dell'Italia. Il successo di Totila fu dovuto, oltre alle sue doti militari, anche al fatto che cerc\u00f2 e trov\u00f2 l'appoggio dei contadini impegnandosi in una riforma agraria di stampo egualitaristico, in base alla quale i grandi latifondisti venivano espropriati dei loro terreni e i servi venivano affrancati per entrare in massa nell'esercito di Totila. Il ritorno di Belisario in Italia non ferm\u00f2 l'avanzata gota: il generale bizantino non aveva truppe sufficienti per contrastare efficacemente Totila, che alla fine del 546 conquist\u00f2 Roma, risparmiandola dopo aver minacciato di distruggerla. Roma fu poi riconquistata da Belisario che, rassegnatosi al fatto che con le insufficienti truppe di cui disponeva non avrebbe mai ottenuto una vittoria definitiva su Totila, chiese il richiamo a Costantinopoli (548). Dopo la partenza di Belisario, Totila conquist\u00f2 di nuovo Roma, ormai caduta in rovina a causa dei continui assedi, e grazie alla sua flotta invase la Sicilia, la Sardegna e la Corsica (550).\nL'arrivo in Italia del generale eunuco Narsete (552) cambi\u00f2 l'esito del conflitto. Giunto in Italia con un cospicuo esercito comprendente anche guerrieri mercenari di varie nazioni, Narsete cerc\u00f2 lo scontro aperto con Totila, che affront\u00f2 e vinse a Tagina, dove il re goto per\u00ec. Narsete successivamente conquist\u00f2 Roma e si diresse in direzione dei Monti Lattari, dove inflisse una seconda definitiva sconfitta ai Goti condotti dal loro nuovo re Teia. La guerra non poteva per\u00f2 dirsi completamente finita non solo perch\u00e9, pur essendo rimasti senza re, alcune fortezze gote ancora resistevano ostinatamente, ma anche per l'invasione di due eserciti franco-alamanni venuti a dar man forte ai Goti. I Franco-Alamanni vennero tuttavia respinti da Narsete, che in due anni (553-555) conquist\u00f2 tutte le fortezze gote a sud del Po (quelle della Tuscia, di Cuma e di Conza). La conquista delle fortezze al nord del Po si concluse solo nel 562, quando Verona e Brescia si arresero e il \"limes\" venne portato sulle Alpi.\nIl conflitto si protrasse per circa un ventennio, devastando l'intera Italia tanto da portarla a una grave crisi demografica, economica, politica e sociale. Nonostante Giustiniano nella \"Prammatica Sanzione\" del 554, con cui estendeva la legislazione imperiale in Italia organizzandola in Prefettura del pretorio, avesse promesso fondi per ricostruire l'Italia semidistrutta, i danni erano troppo gravi per porvi rimedio in breve tempo. Narsete e i suoi sottoposti si occuparono personalmente di riparare le mura delle citt\u00e0 semidistrutte e un'epigrafe attesta la ricostruzione del ponte Salario a Roma, mentre fonti propagandistiche dell'epoca parlano di un'Italia ritornata all'antica felicit\u00e0 sotto il governo di Narsete. Queste fonti, tuttavia, sono ritenute dalla storiografia odierna fin troppo ottimistiche: infatti i tentativi da parte di Giustiniano di combattere le iniquit\u00e0 degli esattori imperiali in Italia non ebbero effetto, perch\u00e9 esse proseguirono, mentre Roma continu\u00f2 a essere una citt\u00e0 in rovina, con parecchi edifici devastati dal lungo conflitto, e il Senato romano si avviava verso la definitiva dissoluzione, che avvenne agli inizi del VII secolo. Le campagne erano devastate a tal punto che, come dichiarato da papa Pelagio I in un'epistola, \"nessuno \u00e8 in grado di recuperarle\", mentre la Chiesa romana riceveva ormai proventi solo dalle isole o al di fuori dell'Italia. Gli anni seguenti furono funestati, oltre che da un aggravamento delle condizioni di vita dei contadini a causa della forte pressione fiscale, anche da una terribile pestilenza che spopol\u00f2 ulteriormente la penisola (559-562).\nIl Regno longobardo e l'esarcato d'Italia (568-774).\nL'Italia bizantina, indebolita e impoverita, non ebbe la forza di opporsi a una nuova invasione germanica, quella dei Longobardi capeggiati da Alboino. Tra il 568 e il 569 i Longobardi occuparono gran parte dell'Italia centro-settentrionale. Questa regione, che da allora sarebbe stata detta \"Langobardia Maior\" (\"Langobardia Maggiore\"), costitu\u00ec il nucleo del Regno longobardo, con capitale Pavia, ma contingenti germanici si spinsero anche nell'Italia meridionale, dove costituirono i ducati della \"Langobardia Minor\" (\"Langobardia Minore\"): Spoleto e Benevento. L'intero Regno longobardo fu infatti ripartito in numerosi ducati, ampiamente autonomi rispetto al potere centrale.\nCon l'invasione longobarda l'Italia fu quindi suddivisa in due grandi zone d'influenza. I Longobardi occuparono le aree continentali della penisola, mentre i Bizantini conservarono il controllo di gran parte delle zone costiere, incluse le isole. Fulcro delle province bizantine in Italia furono l'Esarcato d'Italia (istituito nel 584 circa), corrispondente grosso modo all'odierna Romagna (detta \"Romania\" nel latino dell'epoca, proprio per sottolineare la sua appartenenza all'Impero romano d'Oriente) con Ravenna capitale, e la limitrofa Pentapoli bizantina, serie di citt\u00e0 fortificate lungo la costa adriatica. Il potere supremo era esercitato dal luogotenente generale dell'imperatore bizantino, l'esarca, che aveva poteri quasi assoluti - sia civili, sia militari - e doveva rispondere del suo operato soltanto all'imperatore. Formalmente bizantina era anche Roma con il suo contado (il Ducato romano), ma in realt\u00e0 la citt\u00e0 era governata in modo quasi del tutto autonomo dal papa, in un primo embrione del futuro Stato della Chiesa.\nIl VI secolo.\nDopo la morte di Alboino, vittima nel 572 di una congiura ordita dalla moglie Rosmunda, la corona fu affidata a Clefi. Tra i Longobardi il re era infatti generalmente eletto dall'assemblea del popolo in armi (\"Gairethinx\"), anche se non sarebbero mancati tentativi di rendere ereditaria la trasmissione del potere. A essere eletti re, comunque, erano in genere gli esponenti di alcuni gruppi famigliari, tanto che nel corso della storia longobarda figurano diverse dinastie.\nClefi estese ulteriormente i confini del regno e tent\u00f2 di continuare la politica del suo predecessore, volta a spezzare gli istituti giuridico-amministrativi consolidatisi durante il dominio ostrogoto e bizantino attraverso l'eliminazione dell'aristocrazia latina, l'occupazione delle sue terre e l'acquisizione dei suoi patrimoni. A differenza degli Ostrogoti, quindi, i Longobardi esautorarono del tutto l'elemento romanico, accentrando nelle mani dei duchi ogni potere. Nel 574 anche Clefi venne assassinato e per un decennio, detto Periodo dei Duchi, non fu nominato alcun successore e i duchi regnarono autonomamente sui loro possedimenti (574-584). Durante il Periodo dei Duchi le condizioni dei Romanici soggetti ai Longobardi peggiorarono: infatti le fonti primarie (come Paolo Diacono) parlano di uccisioni e massacri. La controffensiva bizantina per opera del generale Baduario fall\u00ec (576) e i duchi ne approfittarono espandendo ulteriormente i loro domini: \u00e8 infatti al periodo dei duchi che viene fatta risalire la fondazione dei ducati longobardi di Spoleto e di Benevento, sebbene non vi siano prove certe a proposito.\nIn seguito all'invasione longobarda la parte d'Italia rimasta bizantina, per far fronte alla nuova invasione, venne riorganizzata in esarcato, governata da un esarca con autorit\u00e0 sia civile sia militare: non si sa tuttora la data esatta in cui ci\u00f2 avvenne, ma il primo riferimento nelle fonti dell'epoca a un \"esarca\" \u00e8 in una epistola papale dell'anno 584, quindi si ritiene che la riforma degli esarcati sia stata attuata intorno a quell'anno per opera dell'imperatore Maurizio. Con tale riforma, l'Italia imperiale venne trasformata in un'unica terra di frontiera, divisa in vari distretti militari difesi da eserciti regionali. Nella seconda met\u00e0 del VI secolo, l'Impero d'Occidente rischi\u00f2 di rinascere. Sembra infatti che Tiberio II Costantino intendesse dividere alla sua morte l'Impero d'Oriente (ora estesosi, dopo le conquiste di Giustiniano, su buona parte dell'Occidente) in una parte occidentale, con capitale Roma, e in una parte orientale, con capitale Costantinopoli, ma ci ripens\u00f2 e nomin\u00f2 unico imperatore Maurizio. Anche Maurizio prese in considerazione la possibilit\u00e0 di una rinascita di un Impero d'Occidente: infatti nel suo testamento lasciava l'Italia e le isole del Tirreno al figlio Tiberio, mentre il governo della parte orientale sarebbe spettata al figlio maggiore Teodosio. Tali piani tuttavia non si realizzarono mai, a causa della rivolta di Foca che uccise Maurizio e i suoi figli.\nMaurizio, non potendo ricorrere alle armi per combattere i Longobardi, decise di far ricorso alla diplomazia cercando l'alleanza con i Franchi. Quando i duchi si resero conto che, separati, non avrebbero saputo reggere alla pressione militare dei Bizantini e dei Franchi, decisero di eleggere un nuovo sovrano: la corona venne quindi assegnata ad Autari, figlio di Clefi. Il nuovo re respinse entrambe le minacce e rafforz\u00f2 la stabilit\u00e0 del regno alleandosi con i Bavari. L'accordo fu siglato con le nozze del re con la principessa bavara Teodolinda; rimasta presto vedova (590), la regina si rispos\u00f2 con il duca di Torino Agilulfo, che subito dopo (591) fu proclamato re dei Longobardi. La coppia, fondatrice della dinastia Bavarese, regn\u00f2 congiuntamente e rafforz\u00f2 ulteriormente il regno, garantendone i confini esterni e ampliandone l'area a danno dei Bizantini. Il potere centrale venne rafforzato a danno di quello dei duchi, che furono affiancati da funzionari di nomina regia (gli sculdasci) e fu avviata una maggior integrazione con i Romanici, anche attraverso l'avvio della conversione dei Longobardi dall'arianesimo al cattolicesimo. Venne stimolata la produzione artistica, grazie all'abate evangelizzatore irlandese san Colombano, fondatore a Bobbio nel 614 della futura Abbazia di San Colombano; questo dopo l'Espansione del cristianesimo in Europa tra V e VIII secolo.\nGli eserciti di Agilulfo e del duca di Spoleto minacciarono pi\u00f9 volte la citt\u00e0 di Roma, difesa con vigore dal papa Gregorio Magno, che cerc\u00f2 per tutto il decennio 590-600 di giungere a una pace tra Longobardi e Bizantini, a suo dire per evitare altre stragi. L'esarca Romano era per\u00f2 contrario alla pace e fece anche poco o nulla per difendere Roma dai Longobardi, attirandosi l'odio del pontefice, che in pi\u00f9 epistole si lament\u00f2 dell'operato dell'esarca. I rapporti tra Gregorio e il successore di Romano, Callinico, furono invece migliori e il nuovo esarca negozi\u00f2 una pace armata con i Longobardi, che venne firmata nel 599. La pace dur\u00f2 tuttavia poco perch\u00e9 Callinico nel 601 aggred\u00ec Parma, provocando la reazione del re longobardo che aggred\u00ec la Venezia bizantina conquistando le citt\u00e0 dell'entroterra e riducendo la Venezia bizantina alle coste. Segu\u00ec un lungo periodo di pace tra i due Stati.\nIl VII secolo.\nLa debole reggenza assunta alla morte di Agilulfo (616) da Teodolinda in nome del figlio Adaloaldo favor\u00ec l'opposizione della fazione pi\u00f9 aggressiva dei duchi, ancora ariani e contrari alla politica di pacificazione con i Bizantini e di integrazione con i Romanici. Nel 626 un colpo di Stato esautor\u00f2 Adalaoaldo e port\u00f2 sul trono l'ariano Arioaldo, che tuttavia dovette concentrare il suo impegno bellico a parare le minacce esterne portate dagli Avari a est e dai Franchi a ovest. Il suo successore Rotari, re dal 636 al 652, ampli\u00f2 ulteriormente i domini longobardi (con la conquista della Liguria e di Oderzo), rafforz\u00f2 l'autorit\u00e0 centrale anche sui duchi della \"Langobardia Minor\" e promulg\u00f2 la prima raccolta scritta del diritto longobardo, l'Editto di Rotari. La nuova legislazione era d'ispirazione germanica, ma introduceva anche elementi desunti dal diritto romano e sostitu\u00ec la faida (vendetta privata) con il guidrigildo (risarcimento in denaro stabilito dal re).\nDa segnalare nel 619 la rivolta dell'esarca bizantino Eleuterio che si autoproclam\u00f2 imperatore d'Occidente con il nome di \"Ismaelius\". Tuttavia la rinascita dell'Impero d'Occidente fu effimera, in quanto l'imperatore usurpatore venne ucciso dai suoi soldati mentre si stava dirigendo verso Roma, dove intendeva farsi incoronare dal Papa.\nLa seconda met\u00e0 del VII secolo fu caratterizzata dal prevalere dei sovrani della dinastia Bavarese (Ariperto I, Pertarito, Godeperto, Cuniperto), che ripresero la consueta politica di pacificazione con i Bizantini e di integrazione con i Romanici sudditi del regno, tanto da arrivare infine alla completa conversione dei Longobardi al cattolicesimo. La continuit\u00e0 dinastica fu tuttavia interrotta da tentativi di usurpazione ispirati dalle residue frange ariane: nel 662 il duca di Benevento, Grimoaldo, riusc\u00ec a esautorare Pertarito e a regnare per una decina d'anni con una pienezza di poteri maggiore di ogni suo predecessore; i suoi sudditi ne apprezzarono (come testimonia il grande storico longobardo Paolo Diacono) la saggezza legislativa, l'opera mecenatistica e il valore guerriero. Egli riusc\u00ec inoltre a contrastare con successo l'aggressione da parte dei Bizantini di Costante II del Ducato di Benevento, mandando in fumo l'ultimo vero e proprio tentativo di riconquista bizantina dell'Italia. Costante II fu il primo imperatore bizantino a risiedere in Italia per alcuni anni; infatti dopo la fallita campagna contro i Longobardi, l'Imperatore pose la propria residenza imperiale a Siracusa. Tuttavia la sua tirannia e avidit\u00e0 (in Italia saccheggi\u00f2 le chiese e alz\u00f2 di molto le tasse) lo resero odiato dal popolo e alla fine venne assassinato nel 668 a Siracusa mentre si faceva il bagno. I congiurati nominarono Imperatore Mecezio, che tuttavia venne deposto dal legittimo imperatore Costantino IV, figlio di Costante.\nL'VIII secolo.\nL'VIII secolo si apr\u00ec con una grave crisi dinastica, che per pi\u00f9 di dieci anni vide il Regno longobardo dilaniato da colpi di Stato, guerre civili e regicidi; soltanto nel 712, con l'ascesa al trono di Liutprando, l'Italia longobarda ritrov\u00f2 compattezza. Quello di Liutprando \u00e8 anzi considerato il periodo di maggior splendore del Regno longobardo, caratterizzato da pacificazione interna, fermezza del potere centrale, grande rilievo internazionale e creativit\u00e0 artistica (la cosiddetta \"Rinascenza liutprandea\"). Approfittando della politica iconoclastica dell'Imperatore d'Oriente Leone III, che suscit\u00f2 varie rivolte anti-bizantine nell'Esarcato, nella pentapoli e nel ducato romano, Liutprando si espanse a scapito dei Bizantini occupando molte citt\u00e0 dell'Esarcato e della Pentapoli e arrivando anche a occupare per un anno Ravenna (forse nel 732) per esserne poi scacciato da una flotta venetica.\nAlla morte di Liutprando (744) il trono, dopo il brevissimo regno di Ildebrando, pass\u00f2 al duca del Friuli, Rachis. Definito \"il re monaco\", Rachis fu un sovrano debole, incapace di opporsi tanto alle spinte autonomiste dei duchi quanto alle pressioni esercitate dal papa e dai suoi alleati franchi; nel 749 fu deposto e sostituito dal fratello Astolfo, che riprese la via dell'espansione territoriale a danno dei residui possedimenti bizantini. Sotto la sua guida il Regno longobardo tocc\u00f2 la massima espansione territoriale, arrivando a occupare l'intero Esarcato (compresa la capitale Ravenna) nel 751, ma tanto potere preoccup\u00f2 il pontefice, che vedeva minacciato direttamente il suo Ducato romano. Papa Stefano II invoc\u00f2 quindi l'aiuto del nuovo re dei Franchi, Pipino il Breve, che sconfisse Astolfo in due occasioni (754 e 756) e lo costrinse a rinunciare alle sue conquiste, che vennero cedute al Papa. Nacque cos\u00ec lo Stato della Chiesa.\nAlla morte di Astolfo, nel 756, il trono pass\u00f2 a Desiderio, che ne prosegu\u00ec la politica con maggior accortezza: punt\u00f2 soprattutto sulla coesione interna del regno e favor\u00ec la massima integrazione con i Romanici e con la Chiesa cattolica, fino a costringere il papa ad accettare una forma di tutela da parte del re longobardo.\nLa conquista carolingia (774-814).\nNel 771 papa Stefano III invoc\u00f2 l'intervento del nuovo re dei Franchi, Carlo Magno, contro Desiderio. La guerra tra Franchi e Longobardi si concluse nel 774 con la vittoria di Carlo, che assunse il titolo di \"Rex Francorum et Langobardorum\" (\"Re dei Franchi e dei Longobardi\") e unific\u00f2 la parte dell'Italia che aveva conquistato (sostanzialmente la \"Langobardia Maior\") al suo Regno dei Franchi. Il papa riacquist\u00f2 una piena autonomia, garantita da Carlo stesso, mentre a sud, nella \"Langobardia Minor\", sopravvisse in piena indipendenza il longobardo Ducato di Benevento, presto elevato al rango di principato. Nel 781 Carlo affid\u00f2 l'Italia, sotto la sua tutela, al figlio Pipino.\nMentre Carlo Magno espandeva i suoi domini e veniva incoronato Imperatore d'Occidente dal Papa (Natale dell'800), vari domini dell'Impero bizantino iniziarono ad acquisire sempre maggiore autonomia. La Sardegna e i ducati campani nel corso del VII-IX secolo si svincolarono man mano da Bisanzio, eleggendo governatori locali, mentre nell'802-804 prese il sopravvento a Venezia la fazione filo-franca, che decise di tradire l'Impero bizantino passando nella zona d'influenza franca. Quando nell'806 Carlo Magno affid\u00f2 a suo figlio Pipino il governo dell'Italia carolingia, tra cui Venezia, Bisanzio, non intendendo accettare la perdita di quel lontano possedimento, invi\u00f2 una flotta guidata da Niceta che riport\u00f2 all'obbedienza la Venezia e la Dalmazia (806). Tuttavia nell'809 i Franchi invasero il ducato di Venezia ottenendo dai Venetici il pagamento di un tributo. Iniziarono quindi le trattative di pace che si conclusero nell'812 con il trattato di Aquisgrana: secondo tale trattato Carlo Magno ottenne da Bisanzio il riconoscimento del titolo di \"Imperatore\" (ma non di \"Imperatore dei Romani\") e in cambio Venezia ritornava bizantina, con la deposizione del duca filofranco Obelerio sostituito dal filobizantino Partecipazio. Tuttavia ci\u00f2 non ferm\u00f2 il processo di emancipazione di Venezia da Bisanzio, che i lagunari riuscirono a ottenere gradualmente senza svolte violente.\nPipino mor\u00ec nell'810; pochi anni dopo mor\u00ec anche il padre, Istrione(814).\nIl \"Regnum Italiae\" entro il Sacro Romano Impero (814-1002).\nIl IX secolo.\nDopo la morte di Pipino, il potere venne assunto dal suo figlio illegittimo Bernardo. Nell'817, per\u00f2, suo zio l'imperatore Ludovico il Pio assegn\u00f2 l'Italia al proprio figlio, Lotario I; Bernardo tent\u00f2 la ribellione, ma venne imprigionato e a partire dall'822 il dominio di Lotario sulla penisola divenne effettivo. Tra i suoi provvedimenti, uno statuto sulle relazioni tra papa e imperatore riserv\u00f2 il potere supremo alla potenza secolare; Lotario emise inoltre varie ordinanze per favorire un governo efficiente dell'Italia. La morte di Ludovico, avvenuta nell'840, caus\u00f2 vari tumulti tra gli eredi; Lotario si scontr\u00f2 pi\u00f9 volte con i fratelli, venendo infine sconfitto. A Lotario successe il figlio Ludovico II, seguito da Carlo il Calvo, Carlomanno di Baviera e Carlo il Grosso.\nDopo la deposizione di Carlo il Grosso nell'887, come nel resto del mondo carolingio, anche nel regno d'Italia la grande aristocrazia cerc\u00f2 di affermare il proprio diritto a eleggere il monarca. Ci\u00f2 costrinse i sovrani che si avvicendarono sul trono a legittimare il proprio diritto a regnare rinegoziando i propri rapporti con i grandi aristocratici, allo scopo di garantirsi il loro supporto politico-militare, pi\u00f9 spesso di quando fosse avvenuto in et\u00e0 carolingia, quando il sostegno aristocratico era garantito dall'appartenenza alla stirpe di Carlo Magno. Avendo goduto di una cos\u00ec cattiva fama, questo periodo \u00e8 noto alla storiografia tradizionale come \u201canarchia feudale\u201d, dipingendolo semplicisticamente come una fase di disgregazione del potere centrale. I sovrani di questo periodo furono: Berengario del Friuli, Guido da Spoleto, Lamberto II di Spoleto, Arnolfo di Carinzia, Ludovico il Cieco e Rodolfo II di Borgogna.\nIl X secolo.\nUn momento di maggior solidit\u00e0 del \"Regnum\" si ebbe con il governo di Ugo di Provenza, che tra il 926 e il 946 regn\u00f2 e cerc\u00f2 di risolvere le diatribe ereditarie sul titolo associandolo subito a suo figlio Lotario II. Questi per\u00f2 scomparve gi\u00e0 nel 950, per cui gli successe il marchese d'Ivrea Berengario II, che a sua volta elesse come successore il figlio Adalberto. Berengario, temendo lotte e trame per il potere, fece perseguire la vedova di Lotario II, Adelaide, che si rivolse all'imperatore tedesco Ottone I, chiedendogli aiuto a fronte di quella che riteneva l'usurpazione della corona da parte di Berengario.\nOttone colse il pretesto e scese in Italia, gi\u00e0 nelle sue mire per via delle vie di comunicazione che l'attraversavano, per la possibilit\u00e0 di avviare un confronto con l'Imperatore bizantino, che possedeva ancora numerosi territori nella penisola (costa adriatica, Italia meridionale) e per instaurare un rapporto diretto con il papa. Dopo aver sconfitto Berengario, entr\u00f2 nella capitale Pavia, spos\u00f2 Adelaide e si cinse della corona italiana nel 951, legandola a quella dell'Impero romano-germanico. Da allora la corona d'Italia fu istituzionalmente connessa a quella imperiale, per cui fu automaticamente ereditata dai successori di Ottone I (Ottone II e Ottone III) fino al 1002.\nLo Stato della Chiesa e il monachesimo.\nDurante l'intero Alto Medioevo la Chiesa cattolica fu l'unico potere che si dimostr\u00f2 capace di conservare, tramandare e sviluppare la cultura latina, sia attraverso il monachesimo, sia mediante la creazione di un potere temporale concretizzatosi nel centro Italia con lo Stato della Chiesa e capace di conservare la propria autonomia.\nIl cristianesimo fu uno dei pi\u00f9 potenti collanti che, a partire dai regni romano-barbarici, permisero la convivenza e in seguito l'integrazione tra due mondi distanti tra loro: quello romanico e quello germanico. Favorito dalla condivisione della religione cristiana, dalla progressiva integrazione tra il diritto latino e il diritto germanico e dall'intersezione culturale tra gli elementi germanici di pi\u00f9 recente insediamento in territorio italico e quelli di pi\u00f9 antica formazione, di derivazione latina, nacque uno spirito propriamente europeo. Ovviamente tale fusione fu instabile e ci vollero secoli prima di trovare un equilibrio. Equilibrio che per\u00f2, una volta raggiunto, port\u00f2 ad apici di cultura e spiritualit\u00e0, quali non solo le innovazioni tecnologiche, ma anche la fioritura delle universit\u00e0 come luoghi di diffusione e di ricerca del sapere.\nNei secoli pi\u00f9 travagliati, invece, l'eredit\u00e0 culturale classica era stata custodita prima con i monasteri cluniacensi, poi con quelli cistercensi. I monasteri medievali infatti si impegnarono a custodire il sapere di ogni tipo, dalla letteratura pagana (classici greci e latini) ai testi arabi di filosofia, matematica e medicina. \u00c8 anche grazie alla lungimiranza dei monaci medievali che sono potuti fiorire i secoli dell'et\u00e0 moderna.\nLe incursioni arabe e la dominazione bizantina nel Mezzogiorno.\nNel IX secolo gli Arabi iniziarono a sferrare varie incursioni nel Mediterraneo occidentale, invadendo nell'827 la Sicilia bizantina su invito del traditore bizantino Eufemio, che probabilmente con l'aiuto degli Arabi voleva ritagliarsi un dominio personale sull'isola; le sue speranze vennero disilluse e gli Arabi si sbarazzarono ben presto del traditore. Nonostante venissero sconfitti pi\u00f9 volte, i Bizantini riuscirono a resistere alla progressiva conquista islamica dell'isola per ben settantacinque anni: infatti gli Arabi completarono la conquista della Sicilia solo nel 902, con la capitolazione di Taormina.\nMentre gli Arabi erano ancora impegnati nella conquista della Sicilia, sferrarono alcune incursioni nel Mezzogiorno, inserendosi nelle contese tra gli Stati minori. Infatti i signori degli staterelli del Mezzogiorno decisero di fare largo uso di mercenari arabi nelle lotte con gli Stati confinanti, e gli Arabi decisero di approfittarne saccheggiando le terre del signore che dovevano appoggiare e impadronendosi delle terre contese dai belligeranti. Preoccupato per le incursioni arabe, l'imperatore d'Oriente Teofilo cerc\u00f2 l'alleanza con l'imperatore d'Occidente Ludovico il Pio e con Venezia, ma senza risultati. Quando per\u00f2 Roma fu assaltata dagli islamici, l'Imperatore carolingio Lotario I decise di intervenire inviando il re d'Italia suo figlio Ludovico II a combattere gli infedeli. Questi liber\u00f2 Benevento dagli Arabi e fece in modo che i due contendenti al principato di Benevento si spartissero il dominio: il principato si divise dunque in due principati, quello di Benevento e quello di Salerno (849), ed entrambi i principi vennero costretti a non far pi\u00f9 uso di mercenari arabi.\nTuttavia, sotto la dinastia macedone (867-1056), Bisanzio riusc\u00ec a recuperare terreno in Puglia, Basilicata e Calabria. Nell'876 Bisanzio riprese possesso di Bari e nell'885-886, edificarono in suo onore addirittura una chiesa. L'imperatore Leone VI in un manuale militare lod\u00f2 Niceforo come esempio di come si dovrebbe comportare un generale nel riorganizzare un territorio recentemente conquistato.\nI suoi successori, seppur vittoriosi, non furono altrettanto generosi e quando i Bizantini riuscirono nell'impresa di conquistare Benevento (891), che divenne per pochi anni la sede dello stratego bizantino, gli abitanti della citt\u00e0 vessati dalla dominazione bizantina chiesero aiuto al marchese di Spoleto che sconfisse gli imperiali scacciandoli dalla citt\u00e0 (895). Tale insuccesso fu sicuramente il frutto della politica errata di Bisanzio, che aveva alienato la popolazione beneventana, ma non intacc\u00f2 l'influenza bizantina nel Mezzogiorno, che ora, a causa del crollo dell'Impero carolingio, si estendeva indirettamente persino sui principati longobardi, i cui principi usavano titoli di corte bizantini e riconoscevano, almeno in linea di principio, la superiorit\u00e0 bizantina.\nNel X secolo i territori bizantini dovettero subire numerose incursioni da parte degli Arabi e attacchi da parte dei principi longobardi e anche varie rivolte interne in Puglia. Quando sal\u00ec sul trono di Germania Ottone I, che fond\u00f2 il Sacro Romano Impero Germanico, questi si fece incoronare Imperatore dal Papa e attacc\u00f2 i possedimenti bizantini nel Mezzogiorno. Ne segu\u00ec una lunga lotta, intervallata da tentativi di pace in cui Ottone tramite i suoi messi chiedeva a Bisanzio il riconoscimento del titolo di Imperatore, il matrimonio tra suo figlio Ottone II e una principessa porfirogenita bizantina e la cessione al Sacro Romano Impero dell'Italia meridionale.\nFinch\u00e9 regn\u00f2 a Costantinopoli Niceforo II Foca (nipote del generale Niceforo Foca), gli ambasciatori fallirono nel tentativo e in qualche caso vennero anche arrestati per insulti (come chiamare Niceforo \"Imperatore dei Greci\" invece di \"Imperatore dei Romani\"). Il successore di Niceforo, Giovanni I Zimisce, si mostr\u00f2 invece propenso a giungere a un accordo di pace e acconsent\u00ec a dare in sposa a Ottone II la principessa bizantina Teofano e a riconoscere all'Impero d'Occidente la sovranit\u00e0 su Capua e Benevento; in cambio Ottone I rinunciava alle sue pretese sui territori bizantini del Sud Italia.\nSotto il regno di Basilio II (976-1025) i territori bizantini dell'Italia meridionale subirono numerose incursioni arabe, che per\u00f2 vennero respinte. Con il pretesto di difendere il Mezzogiorno bizantino dagli Arabi, l'imperatore del Sacro Romano Impero Ottone II invase l'Italia meridionale bizantina ma, giunto in Calabria, sub\u00ec una disfatta contro gli Arabi a cui riusc\u00ec a stento a fuggire, rischiando persino di essere portato come ostaggio a Costantinopoli (983). Il fallimento della spedizione ottoniana favor\u00ec i Bizantini contro gli Arabi perch\u00e9 questi ultimi, danneggiati dall'attacco di Ottone II, si ritirarono temporaneamente nelle loro basi in Sicilia. Tuttavia continuarono sporadicamente ad attaccare le coste dell'Italia meridionale. Bisanzio prov\u00f2 a risolvere il problema alleandosi con Venezia la cui flotta liber\u00f2 Bari dall'assedio arabo (1004).\nOltre alle incursioni dei Saraceni, Bisanzio doveva temere anche le rivolte delle popolazioni locali. Nel 1009 Melo organizz\u00f2 una rivolta anti-bizantina a Bari, episodio mitizzato dalla storiografia italiana come uno dei tentativi di indipendenza italiana dall'oppressore straniero. La rivolta comunque fall\u00ec e Melo fu costretto a fuggire a Capua dove assold\u00f2 al suo servizio guerrieri mercenari normanni che vennero utilizzati contro i Bizantini. Tuttavia i Normanni vennero sconfitti nella battaglia di Canne (1018) dalle forze bizantine comandate dal catapano bizantino Basilio Boianne e Melo fugg\u00ec in Germania alla corte di Enrico II per spingerlo ad aggredire i possedimenti bizantini nel Mezzogiorno. Enrico II intraprese la sua spedizione nel 1021 forte di uomini ma dopo aver tentato di assediare inutilmente Troia per tre mesi fu spinto dal caldo e dalla dissenteria a ritornare in patria.\nLa sconfitta di Melo aveva portato al consolidamento della potenza bizantina in Italia meridionale, che sotto la guida energica del catapano Basilio Boianne aveva espanso i suoi confini pugliesi fino al fiume Fortore. Nel 1025 inoltre l'Imperatore Basilio II, distruttore dell'Impero bulgaro, decise di condurre di persona una spedizione in Sicilia contro gli Arabi: per\u00ec tuttavia in quell'anno e l'impresa fu tentata, con iniziale successo ma con fallimento finale, nel 1037-1043 dall'abile generale Giorgio Maniace. Proprio verso la fine della spedizione in Sicilia, tuttavia, i Normanni iniziarono a espandersi a danni dei Bizantini e nell'arco di trent'anni riuscirono a cacciare definitivamente i Bizantini dall'Italia (1071).\nBasso Medioevo.\nLa lotta per le investiture: Enrico IV e Gregorio VII (1073-1122).\nLa posizione ambigua dei vescovi-conti, vassalli dell'imperatore che avevano anche cariche religiose, creati da Ottone I, port\u00f2 il papato e l'impero a scontrarsi su chi li avrebbe dovuti nominare. Il Papato reclamava per s\u00e9 il diritto di nominarli, in quanto vescovi mentre l'impero reclamava lo stesso diritto, in quanto vassalli. Alle origini della disputa, chiamata lotta per le investiture, vi era anche il Privilegium Othonis del 962, una legislazione secondo la quale l'elezione del Pontefice sarebbe dovuta avvenire soltanto col consenso dell'Imperatore. Nel 1059 il Concilio Lateranense abol\u00ec questa legislazione.\nLa lott\u00e0 entr\u00f2 nel vivo con l'imperatore Enrico IV e il papa Gregorio VII. Quest'ultimo pubblic\u00f2 probabilmente nel 1075 il \"Dictatus Papae\", documento dalla natura incerta nel quale sosteneva che solo il Papa pu\u00f2 nominare e deporre i vescovi. Enrico continu\u00f2 nella sua politica e anzi, alle minacce di scomunica, convoc\u00f2 un sinodo a Worms nel quale dichiarava il Papa deposto. Gregorio rispose scomunicando l'imperatore e dispensando quindi i suoi sudditi dal dovere di servirlo. Preoccupato da una rivolta di baroni che avevano approfittato della sua scomunica, Enrico si rec\u00f2 a Canossa dove il Pontefice si era rifugiato, presso Matilde di Canossa, e si umili\u00f2 pubblicamente invocando il perdono del Pontefice che ottenne (vedi: umiliazione di Canossa).\nLa lotta riprese nel 1080 quando Enrico venne di nuovo colpito da scomunica. Egli nomin\u00f2 subito un antipapa (Clemente III) e scese in Italia occupando Roma, ma il normanno Roberto il Guiscardo, alleato col Papa, lo costrinse alla ritirata. L'intervento normanno si tradusse, per\u00f2, in un saccheggio e Gregorio VII fu costretto a seguire il Guiscardo a Salerno, dove mor\u00ec nel 1085.\nIl contenzioso continu\u00f2 tra i successori del Papa e dell'Imperatore fino al 1122 quando, anche grazie al ruolo di mediatrice assunto da Matilde di Canossa, che sar\u00e0 incoronata \"Vicaria Imperiale d'Italia\" per mano di Enrico V nel 1111 presso il Castello di Bianello (Quattro Castella), le due parti firmarono il concordato di Worms. Le lotte tra papa e imperatore erano per\u00f2 ben distanti dalla fine.\nLa Chiesa riformata.\nNell'XI secolo l'ufficio del papa era in piena decadenza, conteso fra le sanguinarie famiglie romane e i tentativi moderati dell'imperatore. Ma si rivel\u00f2 altrettanto difficile governare le citt\u00e0 italiane. Pavia si ribell\u00f2 a Enrico II (1002-1024) che fu l'ultimo esponente della casa dei Sassoni. A lui succedette Corrado II di Franconia (1027-1039) contro cui si ribellarono i valvassori della Lombardia, guidati dal vescovo Ariberto d'Intimiano. Nel 1037 Corrado fu cos\u00ec costretto a concedere anche ai feudatari minori quello che il Capitolare di Quierzy aveva concesso ai maggiori: l'ereditariet\u00e0 (\"Constitutio de feudis\").\nIn questo periodo si lev\u00f2 alta la protesta contro la corruzione e l'abiezione del papato. Se da una parte ci furono movimenti religiosi di stampo pauperistico ed eremita - come quello di San Romualdo - dall'altra ebbe molta fortuna il nuovo monachesimo cluniacense, che si nutriva solo delle donazioni dei feudatari, ma che proponeva uomini di grande autorit\u00e0 morale, di spessa cultura e abili capacit\u00e0 politiche e amministrative. Pi\u00f9 tardi nacquero l'ordine dei monaci certosini e quello dei cistercensi, che puntavano l'attenzione alla vita solitaria e contemplativa, e che si diffusero a macchia d'olio. Anche gli abitanti delle citt\u00e0 si opponevano alla corruzione del clero, biasimando in particolar modo la simonia, cio\u00e8 la compravendita delle cariche, e il nicolaismo, cio\u00e8 la pratica del concubinaggio, dando vita al movimento dei \"patari\", movimento che forn\u00ec alla Chiesa anche il papa Alessandro II (1061-1073).\nNel frattempo papa Urbano II (1088-1099), di fronte anche alle richieste di aiuto dell'imperatore bizantino Alessio I Comneno (il cui Impero era minacciato dai Turchi, che avevano conquistato tutta l'Anatolia bizantina), stimol\u00f2 i cavalieri occidentali affinch\u00e9 liberassero la Terra Santa dagli Infedeli islamici. I cavalieri crociati, dopo aver conquistato e consegnato all'Imperatore di Bisanzio parte dell'Anatolia, crearono vari regni crociati in Siria e in Palestina e infine conquistarono Gerusalemme (1099).\nI Normanni nell'Italia meridionale (1030-1189).\nI Normanni, popolo di avventurieri provenienti dalla Normandia, arrivarono nell'XI secolo nel Sud Italia. Aiutando militarmente vari Signori longobardi, in lotta tra di loro, riuscirono ad avere i primi possedimenti, prime tra tutte la Contea di Ariano nel 1022, la Contea di Aversa nel 1030, e la Contea di Puglia nel 1043. Approfittando di una ribellione nella Puglia bizantina scoppiata nel 1038, i Normanni si impossessarono di Melfi (1040) e sconfissero per ben tre volte l'esercito imperiale sopraggiunto per fermare la loro avanzata (1041). Negli anni successivi i Normanni estesero le loro conquiste nella Puglia e nella Lucania e nel 1047 ottennero dall'imperatore tedesco Enrico III il riconoscimento delle conquiste fatte fino in quel momento. L'Imperatore d'Oriente invi\u00f2 allora in Italia con il titolo di \"dux\" Argiro, con il compito di fermare i Normanni pi\u00f9 con la diplomazia che con le armi. Non essendo riuscito a corrompere i capi normanni spingendoli a rinunciare alle loro conquiste, Argiro allora cerc\u00f2 un'alleanza con papa Leone IX, anch'egli allarmato dall'espansione normanna. Il loro tentativo di arginare l'invasione normanna risult\u00f2 per\u00f2 in una sconfitta a Civitate nel 1053 e Argiro, avendo fallito, fu richiamato quasi immediatamente a Costantinopoli.\nNegli anni seguenti i Normanni si adoperarono per migliorare i rapporti con il papato ed espansero ulteriormente i loro territori nel Mezzogiorno. Nel 1059 papa Niccol\u00f2 II nel concilio di Melfi I riconobbe i territori normanni e affid\u00f2 a Roberto il Guiscardo il titolo di duca di Puglia, Calabria e di Sicilia, nonostante l'isola fosse allora ancora sotto il controllo degli Arabi. Nello stesso anno Roberto il Guiscardo complet\u00f2 la conquista della Calabria bizantina con le espugnazioni di Reggio e di Squillace e, dopo mesi di assedio, di Catanzaro nella quale, riconosciuta l'importanza del sito dal punto di vista strategico, eresse nel 1060 un forte castello nella parte alta della citt\u00e0.\nTra il 1061 e il 1091 Ruggero I d'Altavilla, fratello di Roberto, inizi\u00f2 la conquista della Sicilia sconfiggendo a pi\u00f9 riprese gli Arabi. Nel 1060 i Bizantini fecero un disperato tentativo di riconquista riprendendo il possesso di alcune citt\u00e0 pugliesi ma il ritorno dalla Sicilia del duca normanno vanific\u00f2 il loro sforzo: il duca di Puglia decise infatti di abbandonare per il momento la conquista della Sicilia per impossessarsi delle ultime citt\u00e0 della Puglia ancora in mano bizantina. Nel 1071, infine, gli ultimi baluardi bizantini, Brindisi e Bari, caddero in mano normanna.\nSuccessivamente, tra la fine del XI e la met\u00e0 del XII secolo, i Normanni sottomisero tutti i principati e i ducati longobardi o formalmente bizantini (ma di fatto indipendenti) del Mezzogiorno, unificando tutto il Mezzogiorno nelle loro mani. Nel 1113 Ruggero II riusc\u00ec a riunire nelle sue mani tutti i possedimenti normanni creando uno Stato fortemente accentrato simile per molti versi ai moderni Stati nazionali. Nel 1130 nacque il Regno di Sicilia, per volont\u00e0 dell'antipapa Anacleto II espressa al concilio di Melfi. I Normanni attaccarono pi\u00f9 volte la Grecia bizantina (a partire dal 1081) ma vennero pi\u00f9 volte respinti e, sotto la guida dell'imperatore d'Oriente Manuele I Comneno, i Bizantini fecero un ultimo tentativo per riconquistare l'Italia meridionale. Sbarcati in Puglia nel 1155, i Bizantini occuparono rapidamente l'intera Puglia ma vennero poi sconfitti dalla controffensiva normanna che nel 1158 li costrinse nuovamente ad abbandonare, questa volta definitivamente, la Penisola.\nLa rinascita economica e la formazione dei Comuni (XI-XII secolo).\nIntorno all'XI secolo si ha in Europa la fine delle invasioni: i Magiari sono definitivamente sconfitti, i Saraceni smettono di saccheggiare le coste italiane e i Normanni si stabilizzano in Normandia e nel Sud Italia. A ci\u00f2 si unisce una generale ripresa demografica e l'introduzione di nuove tecniche agricole come la rotazione triennale delle colture e l'aratro pesante che permettono di avere raccolti pi\u00f9 abbondanti. La popolazione tende a trasferirsi dalle campagne alle citt\u00e0 che divengono i nuovi centri della societ\u00e0. Si sviluppano l'artigianato e il commercio e conseguentemente la moneta assume un'importanza maggiore. I mercati tendono ad allargarsi e si forma dunque una nuova classe media di mercanti e banchieri che mal si concilia con le istituzioni feudali.\nSi registra un rapido sviluppo culturale: \u00e8 in questo periodo, tra l'altro, che viene fondata la pi\u00f9 antica universit\u00e0 del mondo occidentale: l'Universit\u00e0 di Bologna (1088).\nCos\u00ec molte citt\u00e0 del Nord e del Centro Italia tendono a staccarsi dalle istituzioni feudali e a divenire indipendenti dal potere imperiale. \u00c8 questo il caso di citt\u00e0 come Milano, Verona, Bologna, Firenze, Siena e di molte altre che si costituiscono \"Liberi Comuni\". Inizialmente il comune \u00e8 retto da un Consiglio generale (spesso chiamato Arengo) che elegge due consoli. Successivamente in molti comuni fu istituito il podest\u00e0, una persona, possibilmente straniera, che reggeva il comune e si presumeva essere al di sopra delle parti. Spesso i cittadini si riunivano in corporazioni o arti in modo da tutelare e regolamentare gli appartenenti a una stessa categoria professionale.\nIl protrarsi degli scontri tra Impero e Chiesa, la nascita di una borghesia mercantile, i cui interessi si opponevano frequentemente a quelli delle aristocrazie rurali, la lotta delle classi dirigenti urbane per acquisire quote di autonomia sempre pi\u00f9 ampie, port\u00f2 la societ\u00e0 comunale del tempo a dar vita a tutta una serie di correnti e schieramenti spesso contrapposti. Particolare rilievo ebbero, a partire dal XII secolo e fino almeno agli ultimi decenni del XIV secolo, le fazioni di guelfi e ghibellini; i primi sostenuti dall'autorit\u00e0 papale, i secondi da quella imperiale.\nLa nascita delle repubbliche marinare (1015-1114).\nUn particolare sviluppo ebbero le cosiddette repubbliche marinare. Le pi\u00f9 note sono Amalfi, Venezia, Pisa e Genova, ma oltre a esse ci furono anche Ancona, Gaeta, la piccola Noli e la citt\u00e0 dalmata di Ragusa, allora in ambito culturale italiano.\nAmalfi e Gaeta godevano gi\u00e0 di una fiorente economia e di un'autonomia politica considerevole nell'Alto Medioevo; Ragusa inizi\u00f2 ad affermarsi nei mari pi\u00f9 tardi, soprattutto con l'esaurirsi delle razzie corsare musulmane, dopo il X secolo. Nel secolo successivo anche Genova, Pisa e Ancona poterono affermarsi, con il declino del potere regale (formalmente esse erano sotto la corona del Regno d'Italia che apparteneva all'Imperatore germanico).\nIl prosperare di nuovi porti in alcuni casi era frenato dal punto di vista della dinamica socio-economica da un forte potere centrale, come a Salerno, Napoli, Bari e Messina.\nGi\u00e0 all'inizio del IX secolo i porti campani avevano una moneta propria, derivata dal \"tar\u00ec\" arabo (a testimoniare come il mondo musulmano fosse il mercato al quale essi guardavano). Ma fu a Venezia che poterono svilupparsi traffici di grande portata: grazie a una rete finanziaria, produttiva e commerciale i Veneziani crearono un vero e proprio impero economico.\nLa navigazione sull'Adriatico fu sicura fin dal IX secolo e permise alla Repubblica di Venezia e a quelle di Ancona e Ragusa lo sfruttamento di rotte che andavano da Costantinopoli, alla Siria e la Palestina, al Nordafrica e alla Sicilia. I Veneziani, nonostante i reiterati divieti papali, commerciavano con gli Arabi, comprese quelle merci proibite quali armi, legname, ferro e schiavi (provenienti soprattutto dalle popolazioni slave di Croazia e Dalmazia, tanto che da \"slavo\" - e dal mediolatino creolo \"sclavum*\" - deriv\u00f2 poi la parola \"schiavo\"). Contemporaneamente Genova e Pisa iniziavano a emergere con politiche autonome.\nDurante il XII secolo vi fu un profondo mutamento, che port\u00f2 la navigazione a essere il metodo di spostamento pi\u00f9 comodo e usato: ne \u00e8 prova il fatto che dalla terza e dalla quarta crociata in poi le truppe si mossero solo via mare, non perch\u00e9 le vie terrestri fossero diventate pi\u00f9 insicure o lunghe (lo erano anche prima), ma perch\u00e9 ormai la nave era il mezzo pi\u00f9 diffuso.\nI numerosi conflitti che sorsero tra le citt\u00e0 marinare scaturivano spesso da questioni commerciali in oltremare. Per esempio Pisa e Genova furono inizialmente alleate contro i Saraceni, ma la rivalit\u00e0 su chi dovesse avere l'egemonia in Corsica e in Sardegna compromise inevitabilmente i loro rapporti.\nNei porti pi\u00f9 importanti le repubbliche marinare avevano propri quartieri, con empori, fondachi, cantieri navali e arsenali; essi erano meta delle piste carovaniere e punto di partenza delle navi ricche di preziosi carichi diretti in Europa. Le citt\u00e0 marinare italiane spesso diressero le crociate dirottando gli sforzi verso l'apertura di rotte commerciali a esse propizie: emblematico \u00e8 il caso della conquista di Costantinopoli del 1204, attuata dai Veneziani sfruttando le forze della quarta crociata, ma anche con la quinta crociata pisani e genovesi fecero puntare sui ricchi porti egiziani di Alessandria e Damietta per fondarvi colonie commerciali. Genova riusc\u00ec anche, grazie all'appoggio della dinastia bizantina dei Paleologi a estendere le proprie rotte oltre il Bosforo, nel Mar Nero dove entravano in contatto con i Mongoli dell'Orda d'oro e con i principati russi, verso i quali convergevano vie fluviali e carovaniere dal Baltico e dall'Asia centrale. Laggi\u00f9 inoltre potevano acquistare il grano ucraino che riforniva l'Occidente. Alle fine del Duecento, con la battaglia della Meloria (1284) e quella di Curzola (1298) i genovesi batterono rispettivamente i pisani e i veneziani, assicurandosi, almeno apparentemente, un dominio mediterraneo.\nI primi secoli dei Giudicati Sardi (X - XII secolo).\nSotto le mire ora di Bisanzio, ora delle potenze occidentali, la Sardegna del X-XI secolo \u00e8 coinvolta in un originale fenomeno politico-geografico: allentatasi progressivamente l'influenza bizantina nel bacino del Mediterraneo Occidentale, l'isola tirrenica si ritrova a doversi gestire autonomamente, isolata dal continente a causa del controllo marittimo ormai prerogativa degli stati musulmani. Gi\u00e0 assegnata ad un luogotenente in epoca bizantina, nel X secolo la Sardegna era sotto la reggenza di un unico \"arconte\" o \"dux\", per riaffiorare poi nei documenti del 1015-1016, (quando il papato chiede l'ausilio delle repubbliche marinare di Pisa e Genova contro l'invasione della Sardegna da parte di Mughaid), gi\u00e0 divisa in quattro entit\u00e0 statuali indipendenti: i Giudicati. I quattro Giudicati di Cagliari (o Pluminos), Arborea, Torres (o Logudoro) e Gallura, furono retti da quattro \"judices\", provenienti probabilmente da rami della stessa famiglia originaria.\nBarisone I d'Arborea fu il primo dei giudici sardi a tentare militarmente e diplomaticamente l'annessione di tutti i territori dell'isola al suo regno, facendosi dichiarare \"Rex Sardiniae\" il 10 agosto 1164 nella Basilica di San Siro a Pavia da Federico Barbarossa.\nProprio i quattro giudicati, entreranno progressivamente dal XII secolo, attraverso donazioni, concessioni e legami dinastici, nelle mire espansionistiche delle Repubbliche Marinare di Genova e soprattutto Pisa, che ne far\u00e0 perno della propria egemonia nel Mediterraneo occidentale, godendo delle copiose rendite agricole (grano) e minerarie (argento, piombo, ferro).\nFederico Barbarossa e la lotta con i comuni (1152-1189).\nNel 1152 fu incoronato imperatore del Sacro Romano Impero Federico I Hohenstaufen detto \"Barbarossa\". Egli tent\u00f2 di attuare una politica di restaurazione dell'antico potere imperiale venendo inevitabilmente in conflitto con il papato e con i comuni del nord Italia che si erano guadagnati vaste autonomie.\nIn due diete, presso Roncaglia nel 1154 e nel 1158 egli afferma gli antichi privilegi feudali sulle citt\u00e0 che si erano rese di fatto indipendenti e ordina che siano ricondotte di nuovo sotto il potere imperiale. Per attuare questo programma manda dei messi imperiali in molti Comuni del nord Italia. In molte cittadine questi messi vengono scacciati provocando cos\u00ec la durissima reazione del Barbarossa che distrugge Crema (1159) e assedia Milano, aiutato da varie citt\u00e0 lombarde come Como, Cremona e Pavia che colgono l'occasione di danneggiare la potente rivale. Dopo due anni d'assedio nel 1162 Milano fu costretta alla resa e rasa al suolo dalle forze imperiali. Il Barbarossa, inoltre, tent\u00f2 con due assedi (1167 e 1173) la presa di Ancona, per\u00f2 senza mai riuscirvi.\nIntanto nel 1159, tentando di influire nella nomina del successore di papa Adriano IV, si era inimicato il papato dando inizio a una nuova lotta. Federico nomin\u00f2 un antipapa (Vittore IV) in opposizione a quello scelto dai cardinali romani. Intanto si cominciano a formare leghe anti-imperiali tra i Comuni, appoggiate anche dal papato e da Venezia. Nel 1167 le due principali leghe anti-imperiali, capeggiate da Verona e da Cremona si fondono per formare la Lega lombarda. Contro di questa nel 1174 Federico Barbarossa scese di nuovo in Italia ma fu sconfitto rovinosamente nella Battaglia di Legnano (29 maggio 1176) che segn\u00f2 la definitiva sconfitta dell'imperatore che nella pace di Costanza (1183) si vide costretto a riconoscere ampie autonomie ai Comuni.\nIl Meridione dagli Svevi alla Guerra del Vespro (1189-1302).\nSe la politica del Barbarossa aveva fallito miseramente nei comuni Italiani egli riusc\u00ec, tramite un'accorta politica matrimoniale, ad insediare sul trono del Regno di Sicilia suo figlio Enrico VI costituendo cos\u00ec un'unit\u00e0 territoriale che andava dal Sud Italia alla Germania, chiudendo in una morsa il papato. All'improvvisa morte di Enrico nel 1197 il figlio di questi, Federico, fu preso in tutela dal pontefice Innocenzo III che sperava di farne un fedele alleato del papato e che si adoperava per restaurarne il potere. Salito al trono del regno di Sicilia e dell'Impero nel 1220 Federico II continu\u00f2 la politica accentratrice dei sovrani normanni firmando nel 1231 le Costituzioni di Melfi che accentravano il potere nelle mani del sovrano e riducevano la potenza dei feudatari.\nScomunicato da Gregorio IX per il mancato adempimento della promessa di una Crociata in Terra Santa, part\u00ec alla volta di Gerusalemme dove per\u00f2 riusc\u00ec a ottenere grosse concessioni per i cristiani con l'uso della diplomazia. Sfruttando l'evento, che appariva come uno scandalo, il pontefice riuscir\u00e0 a costituire una lega anti-imperiale alla quale presero parte anche i Comuni italiani. La lotta andr\u00e0 avanti tra alterne vicende fino alla morte dell'imperatore nel 1250.\nIl papa, approfittando della situazione, cerc\u00f2 di insediare al trono del Regno di Sicilia Carlo d'Angi\u00f2, fratello del re di Francia. Carlo trov\u00f2 per\u00f2 l'opposizione di Manfredi, figlio di Federico II che inizialmente ottenne una serie di successi, tanto che il partito ghibellino si afferm\u00f2 in molti comuni italiani, primo tra tutti Firenze: le milizie guelfe della citt\u00e0 furono sconfitte a Montaperti (1260) dai Senesi, ghibellini, aiutati dalle truppe dello stesso Manfredi. Egli fu tuttavia sconfitto pesantemente a Benevento da Carlo d'Angi\u00f2 provocando un improvviso crollo del partito ghibellino in tutta Italia.\nLa dominazione Angioina impose tasse potenti e mise in posti di comando numerosi baroni francesi, alienandosi presto le simpatie del popolo, che nel 1282 diede inizio a Palermo a una sanguinosa rivolta (Vespri siciliani). I rivoltosi chiamarono in loro aiuto Pietro III d'Aragona, che aveva sposato la figlia di Manfredi. Ebbe cos\u00ec inizio la cosiddetta Guerra del Vespro che si concluse soltanto nel 1302 con la Pace di Caltabellotta, in seguito alla quale la Sicilia sarebbe passata a un ramo cadetto della Casa d'Aragona. La parte continentale (Regno di Napoli) rest\u00f2 invece sotto la dominazione Angioina.\nFirenze e i comuni toscani (1182-1302).\nI primi comuni a svilupparsi in Toscana furono Pistoia con lo Statuto dei consoli del Comune di Pistoia del 1117, Lucca, Siena e Pisa. Lucca si era arricchita commerciando la lana con la Francia, Siena grazie alla sua posizione sulla via Francigena che portava i pellegrini dal Nord Europa a Roma. Inoltre si erano sviluppate le banche, come quella create dai Salimbeni.\nTra queste si va affermando, nei primi decenni del XIII secolo la citt\u00e0 di Firenze, inizialmente centro economico secondario. Governata prima dagli aristocratici ghibellini, pass\u00f2 nel 1250 nelle mani dei guelfi. Nel 1260, come si \u00e8 detto, i ghibellini fuoriusciti alleati con Siena e con Manfredi sconfissero i fiorentini a Montaperti e restaurarono il dominio aristocratico della citt\u00e0. Ma quando nel 1266 Manfredi fu sconfitto nella battaglia di Benevento la citt\u00e0 pass\u00f2 definitivamente ai guelfi.\nFirenze inizi\u00f2 allora una politica di prepotente espansionismo, sconfisse nel 1269 Siena e nella battaglia di Campaldino (1289) inflisse una clamorosa sconfitta ad Arezzo. Pistoia venne sottomessa dopo undici lunghi mesi di assedio nel 1306 e nel 1293 anche Pisa dovette adattarsi all'egemonia fiorentina.\nAlla fine del XIII secolo ripresero le lotte interne tra i Guelfi Bianchi sostenuti dalla famiglia dei Cerchi e i Guelfi Neri, sostenuti dai Donati. Il conflitto sfoci\u00f2 in una guerra civile esplosa nella frenetica citt\u00e0 di Pistoia trasportata poi nel cuore della citt\u00e0 di Firenze che si concluse nel 1302, con l'intervento del papa Bonifacio VIII con l'esilio dei Bianchi (tra cui anche Dante Alighieri). A questo periodo risale anche la riforma di Giano della Bella che aumentava il numero delle Arti e istituiva il Gonfaloniere di Giustizia, rappresentante del popolo posto a salvaguardia degli interessi dei ceti pi\u00f9 umili.\nLa rinascita culturale nei Comuni.\n Sul piano culturale, sullo sfondo della rivalit\u00e0 tra guelfi e ghibellini, si era andato sempre pi\u00f9 ridestando un sentimento nazionale di avversione alle ingerenze tedesche, animato dal ricordo dell'antica grandezza di Roma, e sostenuto dal fatto che i Comuni, la cui vita civile ruotava attorno all'edificio della Cattedrale, trovavano nell'identit\u00e0 spirituale rappresentata dalla Chiesa, idealmente erede delle istituzioni romane, un senso di comune appartenenza. \nDurante il XIII e il XIV secolo, parallelamente a una generale ripresa economica, si ebbe una rinascita culturale notevole che port\u00f2 alla formazione della lingua italiana volgare. Tra coloro che contribuirono a questa rinascita ricordiamo Iacopone da Todi che scrisse delle famose Laude e soprattutto Francesco Petrarca che affianc\u00f2 a varie opere scritte in latino alcune importanti composizioni in volgare italiano tra cui il \"Canzoniere\". Petrarca in particolare fu promotore di una riscoperta del classicismo che sar\u00e0 proseguita dagli intellettuali rinascimentali.\nIn quegli anni si svilupp\u00f2 a Firenze una nuova corrente culturale: il Dolce stil novo, che rappresentava per certi versi la continuazione e l'evoluzione del vecchio Amor cortese dei romanzi cavallereschi. I principali esponenti di tale corrente furono Guido Cavalcanti, Guido Guinizzelli, e soprattutto Dante Alighieri che rivoluzion\u00f2 in modo profondo la letteratura italiana e che produsse opere come la \"Vita Nova\" e la \"Divina Commedia\", universalmente riconosciuta come uno dei capolavori letterari di ogni tempo e che viene ancora oggi studiata approfonditamente nelle scuole italiane.\nDa ricordare \u00e8 anche il contributo del fiorentino Giovanni Boccaccio che scrisse il \"Decameron\". In questa opera egli racconta di alcuni giovani che per fuggire alla peste si rifugiano nelle campagne vicino a Firenze, e delle cento storie, molto spesso a carattere faceto, da raccontare per passare il tempo. Anche il \"Decameron\" \u00e8 da annoverare tra le pi\u00f9 grandi opere della letteratura italiana e, al pari delle altre sopra indicate, contribu\u00ec alla nascita di un volgare italiano, o pi\u00f9 propriamente, di un dialetto fiorentino che sarebbe poi diventato la base dell'attuale lingua italiana.\nForte \u00e8 anche la fioritura dell'arte, con artisti come Giotto, Duccio di Buoninsegna, Simone Martini, Arnolfo di Cambio e Jacopo della Quercia. Anche qui Firenze (affiancata comunque dalle altre citt\u00e0 toscane) si dimostra un centro culturale attivo oltre che un centro politico importante.\nL'affermazione delle signorie nel nord Italia (1259-1328).\nLe Signorie furono l'evoluzione istituzionale di molti comuni urbani dell'Italia centro-settentrionale attorno alla met\u00e0 del XIII secolo.\nEsse si svilupparono a partire dal conferimento di cariche podestarili o popolari ai capi delle famiglie preminenti, con poteri eccezionali e durata spesso vitalizia. In tal modo si rispondeva all'esigenza di un governo stabile e forte che ponesse termine all'endemica instabilit\u00e0 instituzionale ed ai violenti conflitti politici e sociali, soprattutto tra magnati e popolari.\nI signori pi\u00f9 forti e ricchi riuscirono quindi ad ottenere la facolt\u00e0 di designare il proprio successore, dando cos\u00ec inizio a dinastie signorili attraverso la legittimazione dell'imperatore, che concedeva il titolo di Duca (spesso dietro forti compensi da parte dei Signori). Rimanevano tuttavia funzionanti le istituzioni comunali, sebbene spesso si limitassero a ratificare le decisioni del Signore.\nLe pi\u00f9 importanti furono quelle dei De Medici, Gonzaga e Sforza.\nMa anche quelle dei Della Torre, Visconti, Montefeltro, Malaspina, Estensi, Della Scala e Malatesta ebbero, in momenti diversi, notevole importanza.\nInizialmente, le Signorie si presentarono come \"cripto-Signorie\", cio\u00e8 delle \"Signorie nascoste\"; infatti, queste non erano delle istituzioni legittime di cui il popolo conosceva gli aspetti, ma erano appunto \"nascoste\". Vengono cosiddette poich\u00e9 si aggiunsero alle istituzioni comunali senza mostrarsi apertamente e senza mostrare cambiata l'istituzione vigente. Con questa Signoria ancora in ombra (ma gi\u00e0 forte) salirono al potere molti avventurieri, ma soprattutto famiglie di antica nobilt\u00e0 feudale. Queste, dopo aver governato per una o due generazioni, decisero di legittimare il loro potere e di renderlo ereditario. Nel XIV secolo ottennero il titolo di vicario imperiale e tra il XIV e il XV secolo i titoli di duca e marchese. L'assegnazione di questi titoli \u00e8 indice della stabilizzazione dei poteri signorili. In quel tempo, nell'Italia settentrionale, gli imperatori tedeschi pretendevano la sovranit\u00e0 feudale. Tuttavia, gi\u00e0 dalla seconda met\u00e0 del Trecento, questi non riuscivano a governare le regioni settentrionali. Cos\u00ec si rese possibile l'affermazione delle Signorie.\nAlla fine le Signorie si evolsero in Principati con dinastie ereditarie. Ci\u00f2 avvenne quando i Signori, riconoscendo l'imperatore e pagando una quantit\u00e0 di denaro, vennero legittimati e riconosciuti come autorit\u00e0 da sudditi e principi. Questo cambiamento fu reso possibile grazie all'incapacit\u00e0 dei sovrani tedeschi di mantenere l'ordine nell'Italia del nord e grazie alla poca difficolt\u00e0 che i Signori incontravano per essere riconosciuti come autorit\u00e0 legittima.\nIl declino del Papato e dell'Impero (1302-1414).\nL'importanza dell'impero nel mondo politico medioevale, e in particolare in quello italiano, era notevolmente calata dopo la sconfitta di Federico Barbarossa nella Battaglia di Legnano del 1176 e quella di Manfredi del 1266 a Benevento, che avevano segnato la fine del potere politico dell'impero rispettivamente nel Nord e nel Sud Italia.\nEnrico VII di Lussemburgo tent\u00f2 dopo la sua ascesa al soglio imperiale nel 1308 di restaurare l'antico potere imperiale in Italia trovando per\u00f2 la fiera opposizione del libero comune di Firenze di papa Clemente V e di Roberto d'Angi\u00f2. La sua discesa in Italia con la conseguente incoronazione come Imperatore del Sacro Romano Impero (titolo vacante dalla morte di Federico II, durante il cosiddetto grande interregno) rimarr\u00e0 quindi un gesto puramente simbolico. Nel 1313 muore mentre si trova ancora in territorio italiano deludendo cos\u00ec coloro che avevano sperato in una unificazione del suolo italiano sotto la sua bandiera.\nAnche il Papato, l'altra grande istituzione medioevale, attraversa un periodo di crisi. Entrambe queste istituzioni si vedono costrette ad accettare la crescente influenza degli Stati nazionali, supportati dalla sempre pi\u00f9 potente classe borghese, e la crisi del sistema feudale. Papa Bonifacio VIII asceso al soglio pontificio nel 1296, cerc\u00f2 di restaurare il potere papale scontrandosi per\u00f2 con Filippo IV il Bello, re di Francia. Nel punto culminante del conflitto Filippo scese in Italia e, con un gesto impensabile qualche secolo prima, imprigion\u00f2 il Papa ad Anagni (1303) dove sembra che abbia ricevuto addirittura uno schiaffo (schiaffo di Anagni). Nel 1305, Clemente V spost\u00f2 la sede papale ad Avignone dove rester\u00e0 per i successivi settanta anni. I papi avignonesi restarono succubi dei re di Francia e non mancarono di destare scandalo tra i loro contemporanei. Nel 1377 si apr\u00ec lo Scisma d'occidente in seguito al ritorno a Roma di papa Gregorio XI: alla sua morte infatti i cardinali romani elessero al soglio pontificio Urbano VI mentre i cardinali francesi Clemente VII. Lo scisma si complic\u00f2 ancor pi\u00f9 dopo il Concilio di Pisa (1409) che, nel tentativo di unificare di nuovo la cristianit\u00e0, elesse un altro Papa. L'Europa si divise tra i seguaci dei due (poi tre) \"papi\" fino alla definitiva fine dello scisma avvenuta col Concilio di Costanza (1414).\nLo scisma aveva mostrato la debolezza di una istituzione che era stata un punto di riferimento fondamentale nei secoli passati. Cos\u00ec mentre dal punto di vista culturale il papa perdeva un'egemonia quasi millenaria dal punto di vista politico la Cattivit\u00e0 avignonese e lo Scisma favorirono il distacco definitivo del Ducato di Urbino, gi\u00e0 iniziato sotto Guido da Montefeltro e la nascita per breve tempo di una repubblica romana tra il 1347 e il 1354 guidata da Cola di Rienzo. Questi dopo essersi impadronito del potere tent\u00f2 di organizzare una repubblica simile a quella romana ma alla fine della sua carriera sconfin\u00f2 nel delirio e venne linciato dai suoi stessi concittadini che lo avevano sostenuto.\nIl regno di Napoli tra Angioini e Aragonesi (1309-1442).\nGli angioini, ottenuto il dominio su tutto il Mezzogiorno d'Italia, esclusa la Sicilia, stanziarono a Napoli la sede del potere regio e conservarono nel nuovo regno l'assetto amministrativo di origine sveva, con giustizierati e universitates. Le ultime regalie del napoletano furono per\u00f2 perse, quali il diritto del sovrano di nominare degli amministratori regi nelle diocesi con sedi vacanti. Con Roberto d'Angi\u00f2 a Napoli fiorirono le scienze umanistiche: egli istitu\u00ec una scuola di teologi scolastici e commission\u00f2 importanti traduzioni dal greco, da Aristotele a Galeno, per la biblioteca di Napoli. Furono anche gli anni in cui fior\u00ec la cultura greca di Calabria, grazie alla quale il neoplatonismo e la cultura ellenistica entrarono nella tradizione italiana, dal Petrarca a Pico della Mirandola.\nMorto Roberto, seguirono anni di incertezze politiche. Scoppi\u00f2 una guerra di successione fra Giovanna I di Napoli e Carlo di Durazzo, finch\u00e9 il regno non fin\u00ec per breve tempo nelle mani di Luigi II d'Angi\u00f2. Ladislao I infine, figlio di Margherita di Durazzo, riconquist\u00f2 Napoli e, sfruttando le incertezze politiche, intraprese una guerra contro lo Stato Pontificio e i comuni toscani, arrivando ad occupare buona parte dell'Italia centrale: il Regno di Napoli acquisiva per breve tempo buona parte della penisola italiana.\nNel 1414 per\u00f2 Ladislao mor\u00ec e il regno torn\u00f2 presto nei confini originari. Prese il suo posto al trono Giovanna II, l'ultima sovrana angioina nel napoletano; non avendo avuto eredi diretti, Giovanna adott\u00f2 un aragonese come figlio, Alfonso V d'Aragona, diseredandolo poi del regno, in favore di Renato d'Angi\u00f2. Alla morte di costei Alfonso rivendic\u00f2 il diritto di successione e dichiar\u00f2 guerra a Napoli. Col sostegno del ducato di Milano in breve tempo tutto il Mezzogiorno fu conquistato da Alfonso V d'Aragona, che divenne intanto Alfonso I di Napoli, col titolo di \"Rex Utriusquae Siciliae\". Costui, come poi suo figlio Ferrante, contribu\u00ec ampiamente all'ammodernamento del territorio dominato sul modello economico aragonese, tramite il sostegno giuridico della transumanza, i fori boari, il contrasto dei privilegi feudali e l'adozione del napoletano come lingua di stato.\nIl regno di Sardegna (1297-1448).\nIl regno di Sardegna (fino al 1460 comprendente nominalmente anche la Corsica e denominato in latino \"Regnum Sardiniae et Corsicae\") fu istituito nel 1297 (secondo altre fonti nel 1299) da papa Bonifacio VIII in ottemperanza al Trattato di Anagni del 24 giugno 1295.\nVenne creato per risolvere la crisi politica e diplomatica sorta tra la Corona d'Aragona e il ducato d'Angi\u00f2 a seguito della Guerra del Vespro per il controllo della Sicilia. L'atto di infeudazione, datato 5 aprile 1297 affermava che il regno apparteneva alla Chiesa e veniva dato in perpetuo ai re della Corona di Aragona in cambio di un giuramento di vassallaggio e del pagamento di un censo annuo. Fu conquistato territorialmente a partire dal 1324 con la guerra mossa dai sovrani Aragonesi, in alleanza col Regno giudicale di Arborea, contro i Pisani, all'epoca possessori di un terzo circa della Sardegna (la somma dei territori dei due regni giudicali di Gallura e di Calari).\nLa dominazione iberica sull'isola sar\u00e0 in seguito a lungo contrastata dalla resistenza dello stesso Giudicato di Arborea e la conquista territoriale da parte degli Aragonesi pot\u00e9 considerarsi parzialmente conclusa solo nel 1420, con l'acquisto dei rimanenti territori dall'ultimo Giudice per 100.000 fiorini d'oro, e nel 1448 con la conquista della citt\u00e0 di Castelsardo (allora \"Castelgenovese\").\nLe lotte tra gli stati italiani (1412-1454).\nNella prima met\u00e0 del XV secolo si ebbe un lungo periodo di guerre che interess\u00f2 l'intera penisola e fu segnato dai ripetuti tentativi degli Stati pi\u00f9 forti di estendere la propria egemonia. Nell'area centro-settentrionale i maggiori contendenti furono il Ducato di Milano e le Repubbliche di Venezia e Firenze, impegnati in una politica di espansione territoriale avviata gi\u00e0 nel Trecento col progressivo assoggettamento del contado da parte delle citt\u00e0.\nIl regno di Napoli fu scosso da una lunga crisi dinastica iniziata nel 1435 con la morte dell'ultima regina angioina, Giovanna II, e conclusasi solo nel 1442 con la vittoria di Alfonso V d'Aragona, che ebbe la meglio sul rivale Renato d'Angi\u00f2. L'avvento della dinastia aragonese dei Trast\u00e1mara segn\u00f2 anche la riunificazione \"de facto\" dei regni di Napoli e Sicilia e l'avvio di un periodo di stabilit\u00e0 dinastica destinato a durare fino alla fine del secolo.\nIl dominio sui mari fu invece l'obiettivo che contrappose gli interessi delle antiche repubbliche marinare: estromessa Amalfi gi\u00e0 nel XII secolo, lo scontro prosegu\u00ec tra Pisa, Genova e Venezia. Genovesi e Pisani combatterono ripetutamente per il controllo del Tirreno e nel 1406 Pisa fu conquistata da Firenze, perdendo definitivamente la propria autonomia politica. Agli inizi del secolo la contesa era dunque ridotta a un duello fra Genovesi e Veneziani. Per tutto il Quattrocento perdur\u00f2 uno stato di conflittualit\u00e0 tra le due repubbliche ma non si ebbero battaglie decisive. La potenza di Genova and\u00f2 affievolendosi nel corso del secolo e Venezia si afferm\u00f2 come padrona dei mari, raggiungendo il culmine della propria ascesa agli inizi del XVI secolo.\nCol progressivo declino dell'Impero bizantino, l'altro grande rivale di Venezia - la caduta di Costantinopoli data al 1453 - la \"Serenissima\" pot\u00e9 interessarsi ad una politica di espansione territoriale sulla terraferma che prese avvio proprio agli inizi del XV secolo. Le iniziative militari veneziane entrarono in conflitto con gli interessi del Ducato di Milano, impegnato a sua volta in una politica espansionistica guidata della famiglia Visconti. Nello scontro si inser\u00ec anche la repubblica di Firenze, minacciata dall'aggressivit\u00e0 viscontea e alleatasi con i Veneziani. La Serenissima riport\u00f2 una vittoria decisiva nella battaglia di Maclodio del 1427, assumendo una posizione egemone che allarm\u00f2 i Fiorentini, i quali preferirono rompere l'alleanza e schierarsi dalla parte di Milano. La guerra si protrasse con operazioni di minore portata fino al 1454, quando le due rivali siglarono a Lodi una pace destinata a stabilizzare l'assetto politico della Penisola per quarant'anni: Venezia e Milano fissavano sull'Adda il confine fra i rispettivi territori e rinunciavano ad ulteriori tentativi di espansione, mantenendo in una condizione di equilibrio la frammentata realt\u00e0 politica italiana.\nLa Pace di Lodi e la politica dell'equilibrio (1454-1492).\nLa Pace di Lodi, firmata nella citt\u00e0 lombarda il 9 aprile 1454, mise fine allo scontro fra Venezia e Milano che durava dall'inizio del Quattrocento.\nLa rilevanza storica del trattato risiede nell'aver garantito all'Italia quarant'anni di pace stabile, contribuendo di conseguenza a favorire la rifioritura artistica e letteraria del Rinascimento.\nVenezia e Milano conclusero una pace definitiva il 9 aprile 1454 presso la residenza di Francesco Sforza a Lodi; il trattato fu ratificato dai principali Stati regionali (prima fra tutti Firenze, passata da tempo dalla parte di Milano).\nIl Nord Italia risultava in pratica spartito fra i due Stati nemici, nonostante persistessero alcune potenze minori (i Savoia, la Repubblica di Genova, i Gonzaga e gli Estensi). In particolare, stabil\u00ec la successione di Francesco Sforza al Ducato di Milano, lo spostamento della frontiera tra i suddetti stati sul fiume Adda, l'apposizione di segnali confinari lungo l'intera demarcazione (alcune croci scolpite su roccia sono tuttora esistenti) e l'inizio di un'alleanza che culmin\u00f2 nell'adesione \u2013 in tempi diversi \u2013 alla Lega Italica.\nL'importanza della Pace di Lodi consiste nell'aver dato alla penisola un nuovo assetto politico-istituzionale che\u00a0\u2013 limitando le ambizioni particolari dei vari Stati\u00a0\u2013 assicur\u00f2 per quarant'anni un sostanziale equilibrio territoriale e favor\u00ec di conseguenza lo sviluppo del Rinascimento italiano.\nA farsi garante di tale equilibrio politico sar\u00e0 poi\u00a0\u2013 nella seconda parte del Quattrocento \u2013 Lorenzo il Magnifico, attuando la sua famosa politica dell'equilibrio.\nIl Rinascimento italiano.\nIl Rinascimento italiano \u00e8 la civilt\u00e0 culturale ed artistica che, nata a Firenze e da l\u00ec diffondendosi in tutta Europa dalla met\u00e0 del XIV secolo a tutto il XVI secolo, voleva riappropriarsi della cultura classica antica, che ad alcuni sembrava alterata dalla religiosit\u00e0 medioevale, proponendosi di recuperarne l'originalit\u00e0 ed il senso della \"naturalit\u00e0\" dell'uomo.\nL'epicentro dell'Umanesimo-Rinascimento \u00e8 Firenze, da dove arriver\u00e0 alla corte napoletana aragonese di Alfonso I di Napoli, a quella papale di Pio II, il papa umanista, e di Leone X, e a quella milanese di Ludovico il Moro.\nPoliticamente l'Umanesimo in Italia si accompagna alla trasformazione dei Comuni in Signorie. L'umanesimo infatti \u00e8 l'espressione della borghesia che ha consolidato il suo patrimonio e aspira al potere politico.\nGli sviluppi dell'umanesimo rientrano nella formazione delle monarchie nazionali in Europa."}
{"id": "329323", "revid": "1005847", "url": "https://it.wikipedia.org/wiki?curid=329323", "title": "Ettore Roesler Franz", "text": " \nFondatore e pi\u00f9 volte Presidente della Associazione degli Acquarellisti romani in Roma, \u00e8 tra i pittori italiani dell\u2019Ottocento che pi\u00f9 hanno esposto e si sono affermati in Italia e all'estero. Noto per l'uso della tecnica dell'acquerello, appartiene alla corrente dei Realisti del tardo Ottocento.\nBiografia.\nFiglio di Luigi e di Teresa Biondi, la sua famiglia, tedesca dei Sudeti, si era trapiantata a Roma all'inizio del Settecento ed \u00e8 citata in alcuni sonetti di Giuseppe Gioachino Belli. Ettore Roesler Franz inizia la sua attivit\u00e0 artistica a 18 anni, dopo essere stato allievo dei Fratelli delle scuole cristiane di Trinit\u00e0 dei Monti, frequent\u00f2 l\u2019Accademia di San Luca insieme al suo amico fraterno Ettore Ferrari, poi deputato e Gran Maestro della Massoneria italiana e noto per il monumento a Giordano Bruno in piazza Campo de' Fiori a Roma.\nFin da giovane, Ettore ha un ottimo collegamento con gli ambienti anglosassoni, con cui condivideva sia la passione per le passeggiate tra le rovine romane e la via Appia Antica, sia interessi lavorativi, essendo impiegato dal 1864 al 1872 al consolato inglese dove conosce il console Joseph Severn, valido acquarellista ed amico fraterno di John Keats. In questi anni, Ettore Roesler Franz perfeziona la tecnica dell'acquarello perch\u00e9 lo ritiene il mezzo migliore per riprodurre le vedute campestri e la trasparenza dei cieli e delle acque. \nNel 1875, insieme a Nazzareno Cipriani, stende il progetto per l'Associazione degli Acquarellisti romani, cui aderiscono come soci fondatori Cesare Biseo, Vincenzo Cabianca, Onorato Carlandi, Pio Joris, Cesare Maccari, Attilio Simonetti, Gustavo Simoni e lo spagnolo Ram\u00f3n Tusquets. Nel 1876 gli associati organizzano la loro prima mostra collettiva. Di tutte le opere realizzate, quella che pi\u00f9 gli ha dato notoriet\u00e0 \u00e8 la \"Roma sparita\", per dirla con le sue parole: \u00abRoma pittoresca. Memorie di un'era che passa\u00bb. Si tratta di 120 acquerelli (di dimensione di circa 53\u00d775 cm, orizzontali o verticali), suddivisi in tre serie di 40, e realizzati tra il 1878 e il 1896. Rappresentano efficaci testimonianze visive che precedono gli storici mutamenti nella struttura urbanistica di Roma, grazie alle quali \u00e8 oggi possibile avere una documentazione storica degli scorci che stavano scomparendo.\nEttore Roesler Franz \u00e8 stato, tra le altre cose, tra i primi pittori a dipingere il Ghetto di Roma e nelle pubblicazioni odierne della comunit\u00e0 ebraica di Roma sono riprodotti i suoi acquarelli, come testimonianza dei suoi legami. Oltre agli scorci di Roma, i soggetti principali raffigurati da Ettore Roesler Franz sono la via Appia, gli acquedotti, Tivoli, Villa d'Este e i suoi dintorni, le paludi e le campagne. In parallelo all'attivit\u00e0 romana, l'artista si muove con costanza in tutta Europa, come dimostrano le 23 esposizioni all'estero (Parigi, Londra, San Pietroburgo, Berlino, Dresda, Stoccarda, Monaco di Baviera, Vienna, Belgio ed Olanda) e le 46 in Italia (Milano, Torino, Roma, Firenze, Trieste, Venezia e Roma).\nNel 1879, quando muore Severn, Ettore e suo fratello Alessandro \u2013 nel frattempo diventato console di Inghilterra a Roma \u2013 contribuiscono, insieme ad altri intellettuali inglesi, all'erezione della stele sepolcrale nel Cimitero acattolico di Roma alla Piramide. Diciannove delle sue opere in questo periodo vengono acquistate da clienti \"eccellenti\": l'imperatrice Maria F\u00ebdorovna di Danimarca, vedova dello zar di Russia Alessandro III, e suo figlio il Granduca Giorgio; Vittorio Emanuele II, Umberto I e Vittorio Emanuele III di Savoia; inoltre la regina Margherita e il Granduca d\u2019Assia. Tra i suoi maggiori estimatori, Ettore Roesler Franz ha anche lo storico tedesco e cittadino onorario di Roma Ferdinand Gregorovius. Sei acquerelli furono comprati dall'allora Ministro delle finanze e statista Quintino Sella (1827-1884).\nUn'altra conoscenza di spessore \u00e8 quella con Giacomo Balla, che segna il suo esordio internazionale proprio con un ritratto ad olio di Ettore a Villa d\u2019Este del 1902, con il quale viene ammesso alla Biennale di Venezia nel 1903. Da Balla, Franz impar\u00f2 molto nell'arte dell'acquerello, tra cui la tecnica del chiaro scuro. Ettore Roesler Franz muore nella sua abitazione di piazza San Claudio, all'et\u00e0 di 62 anni ed \u00e8 sepolto nel Cimitero del Verano di Roma. Ebbe una grande discendenza, sia tedesca che italiana, tra cui Matteo Roesler Franz, famoso architetto romano.\nL'opera di Ettore Roesler Franz.\nI quadri di Ettore Roesler Franz sono una rara testimonianza a colori del mutamento della societ\u00e0 alla fine del XIX secolo, rendendoci oggi l'immagine di Roma prima della nuova struttura urbanistica della citt\u00e0.\nAcquerelli di Roesler Franz in musei e collezioni private.\nOltre alla collezione \"Roma Sparita\", altri due acquerelli di Ettore Roesler Franz sono di propriet\u00e0 del Comune di Roma e conservati al Museo di Roma a Palazzo Braschi.\nCi sono altri due acquerelli di propriet\u00e0 pubblica: il primo ritrae \"Re Vittorio Emanuele II di Savoia durante la sua prima visita ufficiale a Roma del 31 dicembre 1870 dopo l'inondazione del Tevere\" e testimonia la venuta nella capitale del re sabaudo 100 giorni dopo la presa di Porta Pia; appartiene al Museo Centrale del Risorgimento al Vittoriano di Roma, mentre il secondo raffigura \"Ponte Lupo - Poli 1898\" ed appartiene al Comune di Tivoli. Questo secondo quadro fu donato da Ettore Roesler Franz l'8 dicembre 1903, per ricambiare la Giunta comunale di Tivoli per la consegna della pergamena della cittadinanza onoraria tiburtina, miniata da Giuseppe Cellini, conferitagli all'unanimit\u00e0 circa 6 mesi prima, il 6 febbraio 1903.\nAltre sue cinque opere sono in musei privati: un acquerello nel Museum of Fine Arts di Boston, due al Southampton City Art Gallery, un altro alla Art Gallery of New South Wales di Sydney e un olio al Colchester &amp; Ipswich Museum. Tre acquerelli fanno infine parte della collezione d'arte della Banca di Roma e altri tre della collezione d'arte del Gruppo bancario Intesa Sanpaolo.\nAltre pubblicazioni.\nIn occasione del 150\u00ba anniversario della sua nascita, l'11 maggio 1995 le Poste italiane hanno predisposto uno speciale annullo. \nNel 1970 Edizioni Verdesi ha realizzato tre serie di 20 cartoline artistiche in quadricromia, dedicate agli acquerelli di Ettore Roesler Franz. Anche la PLURIGRAF, nell'ottobre 1983, ha realizzato una serie di 20 cartoline dedicate all'artista.\nNel 2006 il Consiglio regionale del Lazio (coordinamento editoriale Jakala Promoplan spa) ha realizzato un calendario cartaceo, interamente dedicato all'opera di Ettore Roesler Franz, con la riproduzione di numerosi suoi acquerelli. Un altro calendario \u00e8 stato quello di Rodolfo De Mattei, \"Roma Sparita di Ettore Roesler Franz\", Bergamo, Istituto Italiano d'Arti Grafiche."}
{"id": "329324", "revid": "120670517", "url": "https://it.wikipedia.org/wiki?curid=329324", "title": "Sinfonia n. 36 (Mozart)", "text": "La Sinfonia n. 36 in Do maggiore K 425, anche conosciuta come Sinfonia Linz, fu composta da Wolfgang Amadeus Mozart alla fine del 1783, durante una breve permanenza di passaggio a Linz, dove Mozart e sua moglie Constanze sostarono durante il viaggio di ritorno a Vienna da Salisburgo.\nStoria.\nMozart e sua moglie trovarono ospitalit\u00e0 presso il conte Joseph Anton Thun. Costui, conoscendo la bravura e la fama del compositore, aveva organizzato un concerto e Mozart, che non aveva portato con s\u00e9 nulla, scrisse di getto la sinfonia in quei pochi giorni a disposizione.\nLa prima rappresentazione ebbe luogo appunto a Linz il 4 novembre 1783, quattro giorni dopo l'arrivo di Mozart in citt\u00e0. La \"premi\u00e8re\" viennese ebbe invece luogo il 1\u00ba aprile 1784.\nLa partitura autografa \u00e8 andata perduta.\nStruttura.\nLa strumentazione prevede due oboi, due fagotti, due corni, due trombe, timpani e archi.\nSono presenti quattro movimenti, coerentemente con i canoni della sinfonia del Classicismo:\nChe la sinfonia fosse scritta per una occasione festosa pu\u00f2 anche essere dedotto dalla tonalit\u00e0 di Do maggiore nonch\u00e9 dall'uso nell'orchestrazione delle trombe e dei timpani. Mozart tuttavia utilizza questi strumenti per dare alla sinfonia un carattere imponente e non galante; sono inoltre presenti pi\u00f9 episodi di natura piuttosto introspettiva che saranno pienamente sviluppati nelle tre grandi sinfonie \"n. 39\", \"n. 40\" e \"n. 41\".\nIl secondo movimento ha un ritmo e metro alla \"siciliana\", cosa rara nelle sinfonie giovanili di Mozart (usati soltanto nella \"n. 31 \"Parigi\"\") ma frequenti in opere sinfoniche successive come la \"Sinfonia n. 38\" e la \"n. 40\".\nPer la prima volta in una sinfonia di Mozart si ha una apertura con un tempo lento, alla maniera di Haydn, anzi, l'intero tessuto della sinfonia \u00e8 permeato dall'influsso haydniano: il tono austero dell\"'andante\", il trattamento del tema del \"minuetto\" e del suo trio (in forma di L\u00e4ndler) e gli effetti presenti nel \"presto\" che chiude la sinfonia."}
{"id": "329325", "revid": "123150134", "url": "https://it.wikipedia.org/wiki?curid=329325", "title": "Clodoveo II", "text": "Origini.\nEra l'unico figlio maschio del re dei Franchi Sali della dinastia merovingia, Dagoberto I e, secondo il cronista Fredegario, della sua seconda moglie, Nantechilde, di cui non si conoscono gli ascendenti.\nBiografia.\nSempre il cronista Fredegario scrive che, nel dodicesimo anno di regno (633 circa), Dagoberto, dalla regina Nantechilde, ebbe un figlio chiamato Clodoveo.\nNel 639, alla morte del padre, Dagoberto I, dopo diciassette anni di regno, mentre l'Austrasia continu\u00f2 a essere governata dal suo fratellastro, Sigeberto III, i regni di Neustria e di Borgogna furono ereditati dal figlio maschio di Naintechilde, Clodoveo, di soli sei anni. Essendo Clodoveo ancora minorenne, la reggenza venne esercitata dalla madre, Naintechilde, assieme al maggiordomo di palazzo di Neustria, Aega, che, nel 642 circa, mor\u00ec, lasciando Nantechilde, unica reggente.Ercinoaldo prese allora il posto di Aega come maggiordomo di palazzo di Neustria.\nNel 646, sempre secondo Fredegario, Clodoveo, assieme alla regina madre Naintechilde, nominarono Flaocado maggiordomo di palazzo di Burgundia.\nNaintechilde mor\u00ec in quello stesso anno e Ercinoaldo concentr\u00f2 tutto il potere nelle sue mani, estromettendo Clodoveo II dal governo dello Stato.\nAttorno al 650, Clodoveo spos\u00f2 Batilde, che il continuatore anonimo di Fredegario definisce una donna di origine straniera (nella \"Vita Sanct\u00e6 Balthildis\" \u00e8 definita di origine sassone), prudente ed elegante, che gli diede tre figli, Clotario, Teodorico e Childerico.\nNel 656, mor\u00ec il re di Austrasia, Sigeberto III, e Grimoaldo, il maggiordomo di palazzo dal 643, proclam\u00f2 re il proprio figlio, Childeberto, detto l'Adottato, in quanto era stato adottato da Sigeberto III, mentre il figlio che Sigeberto III aveva avuto dalla moglie Inechilde, Dagoberto II, fu fatto tonsurare e fu inviato in un monastero scozzese.La nobilt\u00e0 d'Austrasia si era ribellata a Grimoaldo e catturatolo consegn\u00f2 l'usurpatore a Clodoveo IIil quale lo mise in carcere a Parigi e lo condann\u00f2 a morte. Grimoaldo fu fatto morire sotto tortura.Giustiziato l'usurpatore, Clodoveo II si annesse il Regno d'Austrasia, cos\u00ec che per pochi mesi fu l'unico Re dei Franchi.\nClodoveo, sempre secondo il continuatore anonimo di Fredegario, continu\u00f2 ad avere come maggiordomo di palazzo, Ercinoaldo e, negli ultimi anni di vita, usc\u00ec di senno e mor\u00ec nel suo diciottesimo anno di regno (657), mentre, secondo gli \"Annales Marbacenses\" fu lussurioso, goloso e dedito al bere. Clodoveo venne sepolto nella basilica parigina di Saint-Denis.\nAlla sua morte i Regni di Neustria e di Borgogna furono ereditati dal figlio primogenito, Clotario III, mentre Childeberto avrebbe continuato a regnare (per il \"Regum Merawingiorum Genealogiae\" regn\u00f2 per sette anni) sull'Austrasia; l'usurpatore venne deposto e fatto giustiziare da Ebroino, maggiordomo di Clotario III, nel 662.\nMatrimoni e discendenza.\nClodoveo da Batilde ebbe tre figli:\nLeggenda degli snervati di Jumi\u00e8ges.\nPoich\u00e9 due dei suoi tre figli, tra cui il maggiore, si erano ribellati alla madre Batilde, che reggeva le sorti del regno durante un suo pellegrinaggio in Terra santa, al suo ritorno, dopo averli sconfitti, li condann\u00f2 a morte, ma per l'intercessione di Batilde, su suo suggerimento li condann\u00f2 al supplizio dello snervamento (facendo cio\u00e8 bruciare loro i legamenti nervosi, i tendini, delle gambe). Dopo il supplizio, essendo i due giovani deboli e handicappati, chiesero di essere ricoverati in un monastero: non sapendo scegliere il luogo Batilde si affid\u00f2 alla sorte: fece costruire una zattera, vi pose sopra i due figli e la lasci\u00f2 libera nella corrente della Senna. La zattera si ferm\u00f2 a Jumi\u00e8ges, dove san Filiberto li vide e riconoscendo i loro abiti regali li accolse in monastero dove presero i voti.Si tratta di una leggenda, senza alcun fondamento storico, in quanto Clodoveo II non and\u00f2 mai in Terra santa, mori giovane, quando i figli erano ancora bambini e poi le cronache ci hanno tramandato che tutti e tre i figli regnarono, quindi due di loro non potevano essere handicappati.\nAlla leggenda, che si concluse nell'abbazia di Jumi\u00e8ges (da qui il nome, \"Gli snervati di Jumi\u00e8ges\") fa riferimento anche da Marcel Proust in \"Alla ricerca del tempo perduto\"."}
{"id": "329327", "revid": "767487", "url": "https://it.wikipedia.org/wiki?curid=329327", "title": "Cariberto", "text": "Origini.\nEra il figlio terzogenito [il vescovo Gregorio di Tours (536 \u2013 597) lo elenca come terzo figlio], del re dei Franchi Sali della dinastia merovingia, Clotario I e, sempre secondo Gregorio di Tours, della sua terza moglie, Ingonda, di cui non si conoscono gli ascendenti.\nBiografia.\nAlla morte del padre, nel 561, sempre secondo Gregorio di Tours e confermato anche dalle cronache del vescovo, Mario di Avenches, i quattro figli di Clotario I che erano ancora in vita si divisero il regno del padre in quattro parti e a Cariberto tocc\u00f2 quello che era stato il regno dello zio Childeberto I, comprendente la Neustria, l'Aquitania, la Guascogna e la \"Novempopulania\" (l'antica regione il cui territorio oggi coincide, pi\u00f9 o meno, con la diocesi di Vienne), comprendente le citt\u00e0 di Parigi (la capitale: il suo \u00e8 generalmente chiamato il \"regno di Parigi\"), Rouen, Tours, Poitiers, Limoges, Bordeaux, Tolosa, Cahors e Albi. \nIl suo tentativo di consolidare l'autorit\u00e0 monarchica all'interno del suo regno, fu duramente ostacolato dal clero, soprattutto per il suo comportamento immorale per ci\u00f2 che concerne la sua vita matrimoniale, che lo port\u00f2 ad essere scomunicato, come \u00e8 raccontato da Gregorio di Tours nella sua \"Historia Francorum\" che ne parla come un uomo dissoluto e ignorante in conflitto con alcuni ecclesiastici. \nCariberto mor\u00ec nel 567 e venne sepolto nella chiesa dell'abbazia di San Vincenzo, presso Parigi (oggi Saint-Germain-des-Pr\u00e9s) ed il suo regno, in mancanza di eredi maschi legittimi, venne diviso tra i fratelli Gontrano (che ne ebbe la parte maggiore), Sigeberto I e Chilperico I.\nMatrimoni e discendenza.\nClotario si spos\u00f2 quattro volte: \nla prima moglie fu Ingoberga (ca. 520-589), da cui ebbe una figlia femmina:\nIngoberga aveva al suo servizio due fanciulle, figlie di un lavoratore della lana, Meroflede e Marcovefa, che erano amate da re Cariberto. Ingoberga, che aveva cercato di umiliare il padre della ragazze, fu ripudiata e Meroflede, divenuta la seconda moglie di Cariberto, gli diede una figlia:\nDopodich\u00e9 Cariberto spos\u00f2 Theodichilde, la figlia di un pastore, che, dopo la morte del marito si offr\u00ec in moglie al cognato, Gontrano, che la invi\u00f2 in un monastero di Arles. Theodichilde a Cariberto aveva dato un figlio:\nInfine Cariberto spos\u00f2 Marcovefa, la sorella della sua seconda moglie, per cui ebbe problemi con il vescovo Germano, che lo scomunic\u00f2. Marcovefa a Cariberto forse diede una figlia:"}
{"id": "329328", "revid": "1372005", "url": "https://it.wikipedia.org/wiki?curid=329328", "title": "Childerico II", "text": "Origini.\nEra il terzogenito del re dei Franchi Sali della dinastia merovingia, Clodoveo II e, secondo il continuatore anonimo del cronista Fredegario, della moglie, Batilde, una donna di origine straniera (nella \"Vita Sanct\u00e6 Balthildis\" \u00e8 definita di origine sassone).\nBiografia.\nAlla morte del padre (657 circa), tutti i regni franchi erano andati al primogenito, Clotario III, ma nel 662, dopo la morte di Childeberto, detto \"l'Adottato\", il Maggiordomo di palazzo Ebroino, costretto a cedere alle rivendicazioni autonomiste dell'aristocrazia austrasiana, guidata dal maggiordomo di palazzo di Austrasia, Wulfoaldo, aveva elevato al trono a Childerico II, fratello minore di Clotario III.Childerico II fu considerato come un figlio da Inechilde, la vedova di Sigeberto III, che aveva regnato in Austrasia sino al 656.Inechilde, che aveva perso il proprio figlio, Dagoberto, che era stato esiliato e chiuso in convento, gli diede in moglie la propria figlia, Bilichilde.\nApprofittando dei disordini seguiti alla morte di Clotario III (il nuovo re imposto da Ebroino, Teodorico III, non godeva dell'appoggio dei sudditi), nel 673 Chilperico II invase la Neustria, depose Teodorico III e dopo, aver tonsurato sia lui che Ebroino, li invi\u00f2 nel monastero di Luxovio, in Burgundia. e divenne sovrano di tutti i regni franchi, elevando Wulfoaldo a maggiordomo di tutti i regni dei Franchi. \nNel 675, Childerico II fece legare e frustare un nobile neutriano: questo fatto era considerato un crimine inaudito non solo da parte della famiglia della vittima, ma anche dell'intera nobilt\u00e0 neustriana, la quale vide in questo gesto un attacco nei loro confronti. Essa quindi, secondo il \"Chronicon Moissiacense\", si sollev\u00f2 contro il sovrano, che fu ucciso insieme alla moglie Bilichilde, che era incinta: Childerico fu privato del regno e della vita, insieme con la moglie, Bilichilde ed il figlio Dagoberto dalla sue infide guardie del corpo Amalberto e Ingolberto, assieme a Bodilone e Lupo. Wulfoaldo, invece, riusc\u00ec a rientrare in Austrasia.La coppia reale fu sepolta nella chiesa dell'abbazia di San Vincenzo (oggi Saint-Germain-des-Pr\u00e9s), presso Parigi.\nDopo la sua morte, sul trono di Neustria torn\u00f2 Teodorico III, mentre il suo figlioletto Chilperico venne rinchiuso in un monastero (ne uscir\u00e0 nel 715, chiamato sul trono di Neustria dopo la morte di Dagoberto III). Dato che, in quel momento, in Austrasia non c'era alcun re si ebbe il rientro in Austrasia del fratello di Bilichilde, Dagoberto, tra la fine del 675 e l'inizio del 676, che divenne cos\u00ec re dei franchi di Austrasia.\nDiscendenza.\nChilderico II da Bilichilde ebbe due figli:"}
{"id": "329329", "revid": "767487", "url": "https://it.wikipedia.org/wiki?curid=329329", "title": "Chris Dennis", "text": "Ha fatto parte di famose band, tra cui gli italiani Nomadi e Modena City Ramblers, e gli inglesi Dave Anthony's Moods.\nChris Dennis non va confuso col suo omonimo che, nei primi anni sessanta, fece parte come cantante del famoso gruppo inglese Pink Floyd.\nBiografia.\nDi origini irlandesi, fin da piccolo \u00e8 appassionato di musica, di tastiere in particolare.\nNel 1968 si trasferisce in Italia, dove accompagna diversi musicisti blues e folk, e fa parte dei Dave Anthony's Moods sino al 1969.\nNel settembre 1974 viene contattato dal produttore Dodo Veroli, che gli propone di diventare il nuovo chitarrista dei Nomadi, dei quali, occasionalmente, \u00e8 anche secondo tastierista. Negli anni '70, con il gruppo suona anche il flauto traverso, nell'esecuzione di \"Io vagabondo\" e, a partire dal 1977, comincia anche ad esibirsi nell'uso del violino. In quello stesso anno, incide un disco a 45 giri da solista, intitolato \"To Love Somebody/The Memory Train\" e prodotto da Veroli.\nCon i Nomadi, Dennis incide tredici album, tra i quali vanno ricordati almeno il disco live \"Album concerto\", realizzato con il cantautore Francesco Guccini e divenuto una pietra miliare della discografia di entrambi gli artisti e l'album \"Noi ci saremo\", il quale segna il ritorno dei Nomadi al filone della musica impegnata; il tredicesimo disco, invece, intitolato \"Solo Nomadi\", non vede mai la luce e rimane tuttora inedito, essendo stato, poi, completamente reinciso da una nuova formazione dei Nomadi dopo la sua uscita dal gruppo (alcuni brani di questo album sono stati inseriti nella compilation \"Nomadi 50\"). Inoltre, grazie ai suoi apporti con il violino, il gruppo di Novellara intraprende una nuova via, quella che mischia elementi folk e rock alla musica di protesta, che ne segner\u00e0 il percorso anche successivamente all'abbandono di Dennis.\nAll'inizio del 1990 Dennis e Paolo Lancellotti lasciano la band in seguito a delle controversie legali con Beppe Carletti e Augusto Daolio, scaturite forse riguardo al ruolo di quest'ultimo nella band, pur esistendo diverse versioni della stessa storia mai completamente chiarite. Dopo una disputa legale durata parecchi mesi, Paolo Lancellotti e Chris Dennis lasciano i Nomadi con il divieto di usarne il marchio in alcun modo.\nFuoriuscito dai Nomadi, si dedica all'insegnamento della lingua inglese alla Scuola Superiore di Lingue Moderne per Interpreti e Traduttori dell'Universit\u00e0 di Bologna a Forl\u00ec, partecipa come violinista in due brani nel 1994, al disco d'esordio \"Riportando tutto a casa\" dei Modena City Ramblers.\nNel 1992, entra a suonare, come tastierista, violinista e occasionalmente anche cantante, nel gruppo fondato dall'amico Paolo Lancellotti, la \"Gpl Band\", che Chris Dennis rinomina Sempre Noi; Chris partecipa a tutti gli album del gruppo, con cui ha suonato fino al 2013, quando il gruppo ha interrotto le attivit\u00e0.\nNel 2014 ha partecipato, suonando il violino, all'album \"Oltre...l'abisso\", del gruppo musicale italiano Folkstone.\nA seguito della morte dell'amico e storico compagno di musica Paolo Lancellotti ed allo scioglimento dei Sempre Noi, entra a fare parte come violinista del gruppo \"Banda Libera\", con il quale esegue musiche legate alla Resistenza; inoltre, pur avendo inizialmente deciso di chiudere con il suo passato legato ai Nomadi, alla fine del 2016, diventa violinista della \"GPL Band 2.0\", gruppo formato da ex membri dei Sempre Noi, nato in ricordo di Lancellotti."}
{"id": "329331", "revid": "729019", "url": "https://it.wikipedia.org/wiki?curid=329331", "title": "AJ Venter", "text": "Arriva in Italia nel 1994 all'et\u00e0 di 21 anni per giocare con il dove resta per tre anni, per tornare in Sudafrica a disputare la fase finale della Currie Cup del 1997 con .\nGioca poi nel Super 12 con i e nel 1999 vince la Currie Cup con i .\nNel 2000 passa agli e fa il suo esordio con la Nazionale sudafricana il 26 novembre contro il (23-13 per i sudafricani).\n\u00c8 stato anche nazionale sudafricano di rugby a 7 e pi\u00f9 volte ha giocato nei ."}
{"id": "329339", "revid": "1856513", "url": "https://it.wikipedia.org/wiki?curid=329339", "title": "Societ\u00e0 anonima di navigazione aerea transadriatica", "text": "La Societ\u00e0 anonima di navigazione aerea transadriatica (anche semplicemente nota come Transadriatica) fondata ad Ancona nell'agosto 1925, con sede trasferita a Venezia l'anno successivo, su iniziativa della Junkers GmbH, \u00e8 tra le prime compagnie aeree italiane per il trasporto di passeggeri.\nInizi\u00f2 l'attivit\u00e0 nel 1926 con il collegamento tra Roma e Venezia ed un collegamento con piccoli monomotore Junkers F13 per quattro passeggeri Venezia-Klagenfurt-Vienna, in collaborazione con l'austriaca \u00d6LAG. Il servizio regolare fu inaugurato il 1\u00ba febbraio 1927 ed il successivo 19 aprile fu esteso, trisettimanalmente, fino a Vienna, con trimotori Junkers G 24ge. Uno scalo intermedio veniva a volte effettuato a Foligno. Un'altra rotta tra Brindisi e Monaco di Baviera fu introdotta nel 1928 e nel 1931 fu stabilito il servizio da Roma a Monaco in collaborazione con la DLH (Deutsche Luft Hansa).\nNel dicembre 1931 la Transadriatica si fuse con la Societ\u00e0 aerea mediterranea (SAM)."}
{"id": "329342", "revid": "1318658", "url": "https://it.wikipedia.org/wiki?curid=329342", "title": "Gadames", "text": "Gadames (: ; in arabo \u063a\u062f\u0627\u0645\u0633, \"Ghad\u0101ms\"; in berbero \"\u025bad\u0113m\u0259s\"; in latino \"Cidamus\" o \"Cydamus\"; talvolta \"Ghadames\") \u00e8 una citt\u00e0-oasi della Libia occidentale, situata nei pressi del confine con l'Algeria e la Tunisia, circa 550 km a sudovest di Tripoli. \nSecondo il censimento del 1984 Gadames contava circa abitanti; stime del 2003 indicano una popolazione di circa abitanti. Dal 1983 al 2007 \u00e8 stato un centro amministrativo, capoluogo dell'omonimo distretto. Dal 2007 fa invece parte del distretto di Nalut.\nLa popolazione locale \u00e8 costituita in prevalenza da berberi sedentari, ma la citt\u00e0 \u00e8 anche frequentata da tuareg nomadi. Il centro storico della citt\u00e0, cinto da mura, \u00e8 stato dichiarato patrimonio mondiale dell'umanit\u00e0 dall'UNESCO.\nStoria.\nLe prime notizie storiche sulla citt\u00e0 \"Cidamo\" (italianizzazione del lemma latino col nome di \"Cidamus\") risalgono all'epoca romana, quando, a partire almeno da Diocleziano, fu oggetto di stabile occupazione come avamposto fortificato contro i nomadi Getuli e Garamanti. Nel VI secolo l'oasi divenne anche sede episcopale a seguito della cristianizzazione operata dall'Impero bizantino.\nNel VII secolo fu presa dagli Arabi e la popolazione si convert\u00ec all'Islam. Tra l'VIII e il X secolo la sua popolazione fu ibadita, ma oggi \u00e8 sunnita, di rito malikita. Ancorch\u00e9 ubicata al margine delle zone abitabili dall'uomo, Gadames ha svolto fino al XIX secolo un ruolo fondamentale come centro commerciale lungo le vie carovaniere transahariane.\nProprio grazie alla sua posizione strategicamente importante, gli abitanti dell'oasi rimasero a lungo sostanzialmente indipendenti, giocando abilmente sulle rivalit\u00e0 tra Tunisia, Tripolitania e tuareg. Solo alla met\u00e0 del XIX secolo Gadames accett\u00f2 l'autorit\u00e0 dei turchi di Tripoli. La colonizzazione italiana della Libia inizi\u00f2 nel 1911, ma solo nel 1913 cominci\u00f2 la conquista dell'interno, e solo nel 1924 Gadames pot\u00e9 essere sotto il pieno controllo italiano. A causa della sua singolarit\u00e0 urbanistica e della sua relativa vicinanza, Gadames negli anni trenta divenne la meta di una gita con autopullman di gran turismo che partivano settimanalmente da Tripoli.\nDurante la seconda guerra mondiale Gadames venne occupata dai Francesi nel 1943 insieme al resto del Fezzan, e rimase sotto il loro controllo fino a quando venne integrata nello stato libico nel 1956.\nPopolazione.\nPer lungo tempo la popolazione di Gadames \u00e8 stata suddivisa in due principali gruppi, gli \"Ait Welid\" e gli \"Ait Waziten\", al cui interno vi erano ulteriori divisioni per clan familiari, sette in totale, in altrettanti quartieri, ciascuno dotato di un proprio luogo di riunione e di festa.\nDagli anni settanta il governo libico ha costruito nuovi quartieri al di fuori delle mura, ma durante l'estate molti abitanti fanno ritorno nella citt\u00e0 vecchia, in quanto le case addossate offrono maggior riparo dall'intenso calore.\nLa lingua di Gadames.\nLa lingua parlata prevalentemente a Gadames \u00e8 un dialetto berbero. Probabilmente esistono differenze anche di certa entit\u00e0 tra i vari gruppi di popolazione che vi risiedono, anche se allo stato attuale delle conoscenze non \u00e8 possibile stabilirlo con certezza. Sul parlare dell'oasi esistono finora solo due studi di una certa ampiezza, una grammatica scritta da Motylinski nel 1904 (basata su un informatore degli Ayt W\u00e4lid) ed una grammatica con vocabolario di J. Lanfry del 1968 (basata sul parlare degli Ait Wazit\u00e4n). \nLa lingua di Gadames presenta molti tratti interessanti dal punto di vista linguistico. Si segnalano in particolare \n\u00c8 interessante inoltre osservare che a Gadames si conserva un sistema originale di notazione dei numeri, probabilmente di origine latina, utilizzato per calcolare il tempo di utilizzo della sorgente da parte dei vari gruppi.\nA differenza degli elementi architettonici, che sono tutelati dall'UNESCO, nessuna tutela sembra esistere per la lingua berbera di Gadames. Il sistema di istruzione in Libia \u00e8 rigorosamente monolingue in arabo, e su queste basi c'\u00e8 da chiedersi quanto a lungo essa durer\u00e0."}
{"id": "329347", "revid": "1705737", "url": "https://it.wikipedia.org/wiki?curid=329347", "title": "Geografia della Norvegia", "text": "Il regno di Norvegia occupa il versante occidentale della penisola scandinava, di cui la Svezia occupa il versante orientale. Si estende fra 57\u00b0 58' e 71\u00b0 11' (Knivskjelodd, nell'isola Mager\u00f8y) di latitudine nord e tra 4\u00b0 40' (sbocco del Sogne Fjord) e 31\u00b0 10' (Horn\u00f8y, presso Vard\u00f8, nel Finnmark orientale) di longitudine est da Greenwich. Confina a nord con il Mar Glaciale Artico, a ovest con il Mare di Norvegia, a sud con il Mare del Nord (Skager Rak), a est con la Svezia (per ), con la Finlandia (per ), e (dal 1947 - all'epoca Unione Sovietica) con la Russia (). Nel suo insieme la Norvegia forma, lungo il mare omonimo, una fascia di territorio la cui larghezza diminuisce a mano a mano che si procede verso il nord; fra le due estremit\u00e0 settentrionale e meridionale intercorre una distanza di ; la larghezza invece varia da pochi chilometri (6 in fondo al Tysfjorden) fino a 440 nella sezione meridionale, che \u00e8 la pi\u00f9 ampia.\nIl regno di Norvegia con una superficie di sta al decimo posto fra gli Stati europei, precedendo di poco la Polonia (), e venendo subito dopo la Finlandia (); con le dipendenze artiche (arcipelago delle Svalbard, con Jan Mayen) raggiunge i . Quanto a popolazione, la Norvegia \u00e8 uno degli Stati meno popolati d'Europa, essendo superata, con i suoi 5.320.045 abitanti (2017), anche dalla Finlandia, dalla Danimarca e dalla Svizzera; la sua densit\u00e0, 16 abitanti per km\u00b2, \u00e8 quindi la pi\u00f9 bassa del vecchio continente, ove si eccettui quella dell'Islanda, con soli 3 abitanti per km\u00b2.\nGeologia e morfologia.\nLa Norvegia \u00e8 costituita in parte notevole da alteterre, che sottraggono alle colture molto suolo; queste alteterre, scendendo ripide verso ovest, separano nettamente la stretta cimosa atlantica dal Paese di terrazzi e di pianure rivolto al Baltico: la Svezia. Per tale ragione la Norvegia ebbe e ha relazioni pi\u00f9 strette con la Danimarca, verso la quale si apre a sud con larghe vallate e con il golfo di Oslo, che non con la Svezia. Il fronte oceanico, per il suo aspro rilievo, i brevi corsi d'acqua e il clima umido, forma i fiordi. Da qui derivano i nomi di Vestland e \u00d8stland che si oppongono costantemente; tale divisione tra il Vestland e l'\u00d8stland si inizia a sud di Trondheim ove l'estensione della Norvegia da ovest a est diviene maggiore.\nNella parte settentrionale della Norvegia, costituita prevalentemente da alteterre, distinguiamo l'ossatura principale della catena scandinava che termina al capo Nord, una catena secondaria puramente insulare che si dirige verso l'oceano Atlantico (isole Lofoten e Vester\u00e5len) e infine gli altopiani del Finnmark.\nNelle alteterre si hanno i \"Ki\u00f8len\" (\"Ki\u00f8l\", chiglia), serie di massicci irregolarmente disposti, con direzione ora parallela, ora perpendicolare alla costa atlantica, che culminano verso i 2000 m (Kebnekajse, 2123 m) in territorio svedese. La soglia di Trondheim (600 m), utilizzata dalla strada e dalla ferrovia Oslo-Trondheim, corrisponde a un abbassamento generale della catena scandinava che separa Ki\u00f8len dalle alteterre del sud o \"Fjellen\" (\"fjell\", tavolato montuoso); queste sono in sostanza piattaforme elevate, straordinariamente incise e spezzettate dall'azione degli agenti atmosferici e in gran parte coperte da vasti ghiacciai. Tra i principali sono il Dovre Fjell (Sn\u00f8hetta, 2286 m) e lo Jotunheim (Glittertind, 2481 m, la vetta pi\u00f9 alta della penisola scandinava), separati dalla valle di Gudbrand. La valle di Gudbrand (Gudbrandsdal) \u00e8 un tipico esempio di quelle valli profonde che, penetrando addentro nel rilievo scandinavo, lo smembrano quasi interamente; \u00e8 limitata da monti alti oltre 2000 m, mentre il suo fondo non sale che fino alla quota di 625 m.\nA sud del Sogne Fjord e del Valdres il Fiell assume l'aspetto di un altopiano immenso, triste e monotono. L'Hardanger Fjell ne \u00e8 il tipico rappresentante; questo, che raggiunge altezze di 1200-1400 m, forma delle vaste ondulazioni ed \u00e8 percorso da solchi vallivi profondi con pareti erte e rocciose. L'Hardanger Fjell degrada verso sud nel Setersdal, che termina allo Skager Rak con i terrazzi del Telemark. Sulle montagne del Setersdal l'azione millenaria degli agenti atmosferici ha fortemente agito, trasformandole in montagne arrotondate che non superano i 900 m, e che a sud-est si abbassano ancora in veri e propri poggi collinosi.\nLa Norvegia dell'est, od \u00d8stland, comprende tutto il vasto versante, che dai pendii del Dovre Fjell, del Jotunheim e dell'Hardanger Fjell s'inclina regolarmente da nord-ovest verso sud-est. Anch'essa \u00e8 formata da numerosi gruppi di piccole montagne, ma qui le valli, conformemente al minor pendio e al loro sbocco su uno stretto ferro di cavallo costiero, corrispondente allo Skager Rak e al Kattegat, presentano un vivo contrasto con la fronte occidentale. Un solo fiordo, quello di Oslo, importante e ramificato, supplisce la serie dei grandi fiordi della costa occidentale. Ai brevi corsi d'acqua del Vestland, tagliati tra fianchi ripidi, succedono qui lunghi fiumi che corrono con pendii pi\u00f9 moderati.\nGeologicamente la Norvegia appartiene alla Fennoscandia, ampio territorio di rocce molto antiche comprendente la Scandinavia, la Finlandia, la Carelia e la penisola di Kola. Le rocce cristalline, costituite prevalentemente da gneis e granito, sono presenti nella Norvegia meridionale, nella parte nord-occidentale della regione montuosa meridionale (da Bergen a Mandal) e nel Finnmark meridionale, mentre le rocce eruttive appaiono nella zona di sprofondamento di Oslo e sono il risultato di un'azione vulcanica e di giganteschi dislocamenti dell'epoca erciniana (Permiano). Le rocce mesozoiche in Norvegia sono assai scarsamente rappresentate. Verso la fine del Terziario poi e all'inizio del Quaternario, l'insieme delle montagne e degli altopiani scandinavi fu tutto ricoperto da una grandiosa calotta ghiacciata, che si estese al di l\u00e0 del Mar Baltico e del Mare del Nord fino al Volga e ai monti della Germania. Nel complesso per\u00f2 solo il 10% della Norvegia \u00e8 coperto da materiali detritici; essa fu soprattutto un campo di erosione, come \u00e8 dimostrato dalle immense conche lacustri, dalle profonde incisioni dei fiordi e dal profilo delle valli.\nCoste.\nLa Norvegia \u00e8 costituita da pi\u00f9 di di costa, ma se a esso aggiungiamo la minuta trina di insenature di fiordi e di isole che l'accompagnano per tutta la sua lunghezza si raggiunge un totale di . Si tratta di coste alte, rocciose, straordinariamente frastagliate da profonde, caratteristiche incisioni: i fiordi. Questi, secondo l'opinione corrente, vanno considerati come valli fluviali terziarie, modellate e approfondite dai ghiacciai quaternari e successivamente invase dal mare. Notevoli sono il Varanger Fjord, il Vest Fjord, il Trondheims Fjord, il Sogne Fjord, il pi\u00f9 lungo di tutti (penetra nella terraferma per circa ), l'Hardanger Fjord e quello di Oslo.\nIsole.\nTutta la costa \u00e8 accompagnata da una serie di isole alte e rocciose; le pi\u00f9 grandi si riuniscono nei due gruppi delle Lofoten e delle Vester\u00e5len. La costa a fiordi \u00e8 molto adatta allo sviluppo della vita marinara; in fondo ai fiordi o al riparo delle isole si trovano ottimi porti: Troms\u00f8, Trondheim, Bergen, Stavanger.\nClima.\nDal punto di vista climatico fortissimo \u00e8 il contrasto fra il clima oceanico prevalente a ovest, sull'Atlantico, e quello di tipo continentale che domina sul versante orientale. La Norvegia \u00e8 lambita da un ramo della Corrente del Golfo, ancora tiepida ( in gennaio, in luglio), che d\u00e0 alla costa un clima marittimo con inverni miti ed estati fresche (quindi senza grandi contrasti) e con piogge abbondanti, specie d'inverno. L'isoterma annua di passa a nord delle isole Lofoten. Inoltre la forma del litorale norvegese contribuisce in larga misura al riscaldamento delle regioni interne; la piattaforma continentale che si estende ampiamente al largo delle coste norvegesi impedisce il passaggio alle acque di profondit\u00e0, pi\u00f9 fredde, lasciando passare solo lo strato superficiale, pi\u00f9 tiepido. I fiordi poi costituiscono bacini di acqua calda dispersi lungo la costa. Per tale ragione la costa occidentale della Scandinavia ha un clima pi\u00f9 dolce di quella orientale. Ne consegue che, mentre nel Mar Baltico meridionale la navigazione \u00e8 impedita dai ghiacci per un periodo non inferiore ai due mesi e superiore ai cinque nel golfo di Botnia, la costa norvegese resta tutto l'anno accessibile, anche a estreme latitudini. Il beneficio si riflette anche sulla vegetazione (il limite polare di coltivazione dei cereali \u00e8 circa al 70\u00b0 di latitudine nord) e sulla vita animale, specie quella marittima con migrazioni in massa di pesci verso le acque litoranee calde e poco profonde.\nIdrografia.\nAlla spiccata dissimmetria orografica tra il versante atlantico, ripido e angusto, e il versante baltico, accline e pi\u00f9 esteso, della Scandinavia, corrisponde un diverso comportamento dei fiumi. Nell'Atlantico, poich\u00e9 le alteterre scendono ripidissime sul mare, si versano solo brevi corsi d'acqua che precipitano in cascata. I principali fiumi della Norvegia scorrono perci\u00f2 sul versante orientale della catena montuosa e si dirigono al Baltico, ove la maggiore distanza delle foci dalle sorgenti determina di regola una minore pendenza. La Norvegia meridionale \u00e8 attraversata da numerosi corsi d'acqua assai brevi, che scorrono parallelamente tra di loro con direzione nord-sud. In complesso solo su un piccolo numero di essi \u00e8 possibile la navigazione, poich\u00e9 le rapide e le cascate intralciano notevolmente i trasporti per via acquea. Anche i fiumi maggiori possono essere utilizzati per un brevissimo tratto.\nFiumi.\nTra i principali corsi d'acqua della Norvegia ricordiamo il Glomma (lungo ), il maggiore fiume della penisola scandinava, che nasce dal Dovrefjell, a , e si getta nello Skagerrak. La sua valle (\u00d8sterdal) \u00e8 la migliore via di comunicazione tra Oslo e l'Atlantico. Il Gudbrand, tributario del Glomma e lungo , costituisce anch'esso un'ottima via di penetrazione tra l'Atlantico e lo Skager Rak.\nLaghi.\nI laghi sono numerosi e corrispondono in genere ai punti di maggiore depressione prodotti nei fondi vallivi dall'erosione glaciale. Sono lunghi, profondi, ma di non troppo larghi, assomigliano piuttosto ad aree di espansione dei fiumi. Il maggiore \u00e8 il Mj\u00f8sa, che ha una superficie di ."}
{"id": "329353", "revid": "399", "url": "https://it.wikipedia.org/wiki?curid=329353", "title": "Colfrancui", "text": "Colfrancui \u00e8 una frazione del comune di Oderzo (TV). Conta circa 1800 abitanti, di cui quattrocento residenti in territorio di Fontanelle, ai margini della borgata di Santa Maria del Pal\u00f9.\nQuesta frazione sorge dove il canale Navisego, poi denominato Piavon, si dirama dal fiume Lia, il cui corso in questa zona fa da confine naturale tra i due comuni.\nA unire le due parti del paese \u00e8 un piccolo ponticello di et\u00e0 romana, ancora utilizzato.\nOnomastica.\nIl paese prende il nome probabilmente da un antico proprietario terriero, tale Francuio, che possedeva degli appezzamenti nella zona dove ora sorge il paese.\nLuoghi d'interesse.\nChiesa parrocchiale.\nLa prima citazione dell'attuale chiesa parrocchiale risale al 1185.\nLa chiesa, dedicata al patrono san Giacomo Apostolo, risale all'XI secolo e ha subito un importante restauro nel 1926 su progetto dell'architetto Luigi Candiani.\n\"Mutera\".\nDi notevole interesse storico \u00e8 la \"Mutera\", una piccola collina artificiale di epoca paleoveneta che fungeva da punto di osservazione astronomico, da tomba o da avamposto militare: nel 1982 Ammerman, Bonardi e Tonon effettuarono una campagna di scavo archeologico: fu trovato lo scheletro di un cavallo in buono stato e frammenti di un vaso decorato. Nel 1982 il geofisico Sandro Veronese realizz\u00f2 un'indagine magnetica sulla Mutera, indagine che port\u00f2 all'individuazione al centro della \"collinetta\" di un'estesa ed intensa anomalia magnetica che lo scavo successivo dimostr\u00f2 essere prodotta dalla presenza di una fornace romana.\nManifestazioni popolari.\nLa sagra dell'Immacolata si svolgeva a inizio dicembre.\nDa ricordare anche la \"Colfranculana\", maratona non competitiva con pi\u00f9 di quarant'anni di storia."}
{"id": "329354", "revid": "125148017", "url": "https://it.wikipedia.org/wiki?curid=329354", "title": "Fa\u00e8 (Oderzo)", "text": "Fa\u00e8 \u00e8 una frazione del comune di Oderzo (TV). Al 31 dicembre 2002 contava 854 abitanti.\nToponomastica.\nIl toponimo deriva dal latino \"faetum\", ovvero \"faggeto\". In epoca romana e medievale, infatti, la zona si caratterizzava per la presenza di boschi.\nLa prima citazione scritta \u00e8 in un documento del 1314 dove, tra le regole della pieve di Oderzo, \u00e8 citata anche \"Faedo\".\nStoria e cultura.\nIn epoca romana, in localit\u00e0 Tre Piere, passava la congiunzione di tre strade romane, tra cui la Postumia, importante arteria edificata nel 148 a.C. che partiva da Genova per giungere ad Aquileia dopo aver attraversato tutta la Pianura Padana\nLa prima citazione del paese risale al 1314 quando tra le regole della pieve di Oderzo \u00e8 citata anche l'antica Faedo; Fa\u00e8 viene eretta a parrocchia il 26 settembre 1612 dal vescovo di Ceneda Leonardo Mocenigo.\nLa chiesa parrocchiale, risalente al 1954, sostituisce nelle funzioni religiose un edificio preesistente e adiacente; all'interno della nuova \u00e8 conservato un tabernacolo in marmo di Carrara del 1700, opera del maestro veneziano Paolo Rusteghello.\nDa notare per la sua rilevanza artistica \u00e8 il basamento del crocifisso della nuova chiesa, posto dietro l'altar maggiore (FIG1), il quale \u00e8 risalente al 1500 ed era l'antico basamento dell'altare di sant'Antonio della vecchia chiesa.\nL'antica chiesa \u00e8 ormai compromessa a livello artistico, gli affreschi e le decorazioni che vi erano all'interno, sono state coperte e rovinate. \nLa chiesa \u00e8 adoperata per feste paesane.\nIl campanile, pi\u00f9 antico, \u00e8 crollato l'11 gennaio 1977 per le conseguenze del terremoto in Friuli del 6 maggio 1976, e non pi\u00f9 ricostruito per mancanza di fondi. In sostituzione ora c\u2019\u00e8 un altoparlante sul tetto della chiesa che simula le campane.\nFeste popolari.\nLa sagra paesana si tiene intorno al 3 luglio, in prossimit\u00e0 della festa del patrono, san Tommaso apostolo.\nQuesto \u00e8 il sito ufficiale della Sagra San Tomaso di Fa\u00e8: https://parrocchiadifae.wixsite.com/sagrasantomaso\nAd agosto, il primo weekend del mese, si svolge un'altra sagra detta \"del Ponte\", in onore della ricostruzione del nuovo Ponte stradale che attraversa il canale Bidoggia.\nBibliografia.\nArturo Benvenuti, \"Fa\u00e8, una parrocchia\", Vittorio Veneto, edizione fuori commercio, 1989."}
{"id": "329356", "revid": "118070669", "url": "https://it.wikipedia.org/wiki?curid=329356", "title": "Rustign\u00e8", "text": "Rustign\u00e8 \u00e8 la pi\u00f9 piccola delle sei frazioni del comune di Oderzo (TV). Al 31 dicembre 2002 contava 526 abitanti.\nStoria.\nPer secoli Rustign\u00e8 rappresent\u00f2 una borgata piccolissima, abitata da un'esigua popolazione. Solo tra il Tre e il Quattrocento fu edificata un oratorio intitolato a Santa Margherita di Antiochia, alla quale un anonimo benefattore lasci\u00f2 alcuni campi che dessero sufficienti rendite.\nLa chiesetta and\u00f2 distrutta nel Cinquecento da un'alluvione del Piave, ma fu ricostruita pi\u00f9 grande e adatta al culto. Tuttavia si dovette aspettare il 1762 per avere un cappellano residente (anche perch\u00e9 mancava la canonica); di conseguenza, il luogo di culto si dot\u00f2 di un tabernacolo e di un fonte battesimale.\nL'origine del nome.\nIl paese era in origine noto come \"Cambolpo\". Secondo l'Agnoletti, questo antico toponimo deriva da \"cani e volpi\" o \"campo delle volpi\", in riferimento all'abbondante selvaggina; Dante Olivieri lo avvicina a \"campus\" e al nome personale \"Vulpius\", con il significato di \"campo di Volpio\".\nL'attuale toponimo (anticamente \"Rustignetum\") si \u00e8 fissato sul finire del XV secolo. Sempre per l'Agnoletti, deriverebbe dal termine dialettare \"rust\" cio\u00e8 \"rusco\", \"pungitopo\", legato forse alla vicina Selva Fetontea, vasta foresta che anticamente si estendeva lungo la costa veneto-friulana.\nMonumenti e luoghi d'interesse.\nChiesa parrocchiale.\nLa chiesa parrocchiale attuale \u00e8 stata ristrutturata dopo il 1882, anno in cui \u00e8 stata realizzata la facciata attuale e restaurata la chiesa pi\u00f9 antica, edificata alla fine del XV secolo.\nVilla Ottoboni-Mercante.\nDi origini cinquecentesche, ha subito ricostruzioni e ampliamenti nel 1611 e nel Settecento. Proprietari ne erano i veneziani Ottoboni e vi trascorse l'infanzia Pietro Vito Ottoboni, futuro papa Alessandro VIII, e per lunghi periodi fu abitata dal nipote di questi, il principe Antonio Ottoboni.\nVa citata la chiesetta di San Gaetano Thiene, innalzata dal cardinale Pietro Ottoboni nel 1732 per essere adibita ad oratorio pubblico.\nCultura.\nEventi.\nLa \"Sagra dee castagne e del vin novo\" si svolge ad inizio ottobre: \u00e8 organizzata dal GRSC Rustign\u00e9.\nDurante il mese di gennaio si svolge anche l\u2019antica tradizione del Panevin dell\u2019Ottavario.\nLa famosa \u201cMarcia dea Tornaressa\u201d si svolge ogni anno a cavallo fra i mesi di gennaio e febbraio, la marcia si svolge sin dal 1985 e conta ogni anno migliaia di partecipanti.\nInfrastrutture e trasporti.\nLa piccola frazione era servita di una fermata lungo la vecchia ferrovia Treviso-Portogruaro. Nel 1966 la linea \u00e8 stata dismessa per i danni dovuti ad un'alluvione. La fermata non \u00e8 stata ripristinata quando la ferrovia \u00e8 tornata in funzione sul finire degli anni novanta."}
{"id": "329359", "revid": "519091", "url": "https://it.wikipedia.org/wiki?curid=329359", "title": "Karl-Heinz Rummenigge", "text": "Fratello del calciatore Michael Rummenigge, era soprannominato \"Kalle\", ha legato il suo nome a quello del Bayern Monaco, nel quale ha militato dal 1974 al 1984. Con la maglia dei bavaresi ha collezionato in totale 422 presenze e 217 reti, vincendo due campionati tedeschi, due Coppe nazionali, due Coppe dei Campioni e una Coppa Intercontinentale. Nel 1984 viene acquistato dall'Inter, dove rimane fino al 1987. Ha chiuso la carriera nel 1989 tra le file del Servette. Capocannoniere della Bundesliga e della Coppa dei Campioni, rispettivamente per tre e una volta, ha vinto il Pallone d'oro per due anni consecutivi (nel 1980 e nel 1981).\nConvocato in nazionale dal 1975 al 1986, ha partecipato a tre edizioni del campionato mondiale (, e ) e a due del campionato europeo ( e ), vincendo l'Europeo 1980. In nazionale ha giocato complessivamente 95 partite, segnando 45 reti.\nDopo il ritiro dall'attivit\u00e0 agonistica, \u00e8 tornato al Bayern Monaco per intraprendere la carriera dirigenziale dapprima in veste di vicepresidente (dal 1991 al 2002) e in seguito in quella di amministratore delegato (fino al 2021). \u00c8 stato presidente dell'associazione dei club europei (ECA) dal 2008 al 2017 per poi diventarne il presidente onorario.\nCaratteristiche tecniche.\nConsiderato \u00abil pi\u00f9 forte attaccante del mondo\u00bb nella prima met\u00e0 degli anni 1980, era dotato di grande potenza fisica e abilit\u00e0 nel gioco aereo. Capace di tirare con entrambi i piedi, nel corso della sua carriera si \u00e8 inoltre distinto per correttezza e sportivit\u00e0.\nCarriera.\nGiocatore.\nClub.\nA 8 anni entr\u00f2 nella scuola calcio della squadra della sua citt\u00e0 natale, il Borussia Lippstadt, e percorse tutta la trafila delle giovanili, fino alla prima squadra. Nel 1974 passa al Bayern Monaco. Utilizzato all'inizio come trequartista, il tecnico Pal Csernai, giunto nel 1979 ad allenare la squadra bavarese, lo avanz\u00f2 fino al ruolo di centravanti. Nella stagione 1979-1980 vinse la classifica marcatori della Bundesliga con 26 gol, performance che ripet\u00e9 nelle stagioni 1980-1981 (29) e 1983-1984 (di nuovo 26). Nel suo primo anno al Bayern Monaco Rummenigge gioc\u00f2 spesso nella Coppa dei Campioni 1974-1975, seppur non venne schierato in finale (poi vinta) contro il Leeds United.\nL'anno successivo, con il Bayern Monaco di nuovo in finale, questa volta contro i francesi del Saint-\u00c9tienne, Rummenigge gioca e la sua squadra vince per 1-0. Si tratt\u00f2 della seconda Coppa consecutiva per Rummenigge, terza consecutiva per la squadra. Alla fine del 1976 arriv\u00f2 anche la vittoria nella Coppa Intercontinentale nella doppia sfida contro i campioni del Sud America del Cruzeiro. Del 1980 fu il primo scudetto tedesco, bissato subito dopo nel 1981. Rummenigge fu capocannoniere della Coppa dei Campioni 1980-1981 (6 gol) e ne raggiunse la finale l'anno successivo, anche se in quell'occasione il Bayern la perse per 1-0 contro l'Aston Villa.\nRicevette il premio di miglior calciatore tedesco dell'anno nel 1980 e vinse due Palloni d'oro consecutivi, nel 1980 e nel 1981. Nella sua decennale militanza al Bayern Monaco, oltre ai trofei citati, Rummenigge vinse anche due Coppe di Germania (1981-1982 e 1983-1984).\nNell'estate 1984 fu acquistato dall' per circa 8,5 miliardi di lire, andando a comporre un \"tandem\" d'attacco ben assortito con Alessandro Altobelli; il presidente del club Ernesto Pellegrini ne aveva annunciato l'acquisto gi\u00e0 in primavera. Esord\u00ec il 22 agosto, con un gol alla in Coppa Italia. Il 23 settembre debutt\u00f2 in Serie A, nella partita vinta 2-1 contro l'; il 3 ottobre, in Coppa UEFA, segn\u00f2 il 2-0 contro lo grazie al quale i nerazzurri ribaltarono il punteggio dell'andata (1-0) qualificandosi per il turno seguente. I primi gol nel campionato italiano arrivarono l'11 novembre, nel derby d'Italia con la che i lombardi vinsero 4-0. Nel ritorno dei quarti di finale contro il contribu\u00ec con una doppietta al 3-1 e alla qualificazione in semifinale, in cui l'Inter verr\u00e0 sconfitta dal .\nAl termine del campionato seguente, con 13 reti, fu secondo nella classifica marcatori: meglio di lui fece solo Roberto Pruzzo, con 19 gol. L'annata successiva, tuttavia, fu caratterizzata da numerosi problemi fisici, e Rummenigge non and\u00f2 oltre i 3 gol in campionato, chiudendo anticipatamente la stagione dopo un infortunio patito contro il il 1\u00ba febbraio 1987. Questa fu l'ultima presenza con i nerazzurri, poich\u00e9 a settembre venne ceduto al , con cui, nel 1989, termin\u00f2 la carriera vincendo il titolo di miglior marcatore del campionato elvetico.\nNazionale.\nFu lanciato in nazionale nel 1976, per poi partecipare al con 3 reti. Vinto il titolo europeo nel 1980, segn\u00f2 5 gol al : nella finale contro l', frenato da acciacchi fisici e ben marcato dal diciottenne Bergomi, non riusc\u00ec a incidere e la sua squadra perse 3-1.\nConquist\u00f2 la medaglia d'argento anche al , dove segn\u00f2 all' nella finalissima: i tedeschi vennero sconfitti con il risultato di 3-2. Il gol ai sudamericani fu il 45\u00ba e ultimo in nazionale, poich\u00e9 dopo l'incontro Rummenigge non vest\u00ec pi\u00f9 la maglia tedesca, con cui aveva assommato 95 presenze.\nDirigente sportivo.\nDopo il ritiro dall'attivit\u00e0 agonistica, Rummenigge lavor\u00f2 dal 1990 al 1994 per l'ARD, il primo canale TV tedesco, come commentatore degli incontri della nazionale. Il 25 novembre 1991 lui e Franz Beckenbauer furono invitati dalla dirigenza del Bayern Monaco ad assumere la carica di vicepresidenti del club.\nQuando Beckenbauer divenne presidente, Rummenigge rimase vicepresidente unico, rimanendo in carica fino al 14 febbraio 2002, quando fu istituita la nuova divisione calcio del club, della quale divenne amministratore delegato. Il suo compito fu quello di responsabile stampa e pubbliche relazioni, dei rapporti con gli altri club e di rappresentanza in seno alle istituzioni calcistiche nazionali e internazionali; tra le altre cariche svolte c'\u00e8 anche quella di presidente dell'ECA, l'European Club Association.\nL'8 settembre 2015 \u00e8 stato eletto, insieme ad Andrea Agnelli, membro del comitato esecutivo del UEFA.\nNel 2017 Agnelli lo sostituisce alla presidenza dell'ECA, ma vi resta come presidente onorario. Il 20 aprile 2021, in seguito alle dimissioni dello stesso Agnelli da presidente dell'ECA per via del progetto di una Superlega calcistica europea, viene indicato per prenderne il posto nel comitato esecutivo della UEFA fino al 2025. \nNel giugno dello stesso anno Rummenigge anticipa di sei mesi il suo addio al Bayern Monaco dopo quasi 20 anni, lasciando il posto all\u2019ex portiere Oliver Kahn. In tutto da dirigente ha vinto due \"treble\", 14 campionati e 10 coppe di Germania, e il giro di affari \u00e8 passato da 176 a 679 milioni di euro."}
{"id": "329361", "revid": "1149807", "url": "https://it.wikipedia.org/wiki?curid=329361", "title": "Tengu", "text": "I sono un tipo di creature fantastiche dell'iconografia popolare giapponese, a volte considerati kami e a volte y\u014dkai. Sono spesso associati ad altri y\u014dkai, gli oni.\nAspetto e varianti.\nI tengu assumono varie forme, ma generalmente sono rappresentati come uomini-uccello, dotati di un lungo naso prominente o addirittura di becco, con ali sulla testa e capelli spesso rossi. Quelli meno potenti, , o sono ritratti come pi\u00f9 simili agli uccelli. La faccia pu\u00f2 essere rossa, verde o nera, e le loro orecchie e capelli sono generalmente umani. Sono dotati di ali che battono rapidamente come quelle di un colibr\u00ec. Ali e coda sono piumate, e talvolta lo \u00e8 tutto il corpo. Possono portare un pastorale buddhista con anelli in cima detto \"shakujo\", che serve a combattere o a difendersi dalla magia oscura.\nGli , o \"daitengu\" sono pi\u00f9 umani dei loro cugini \"karasu\": sono alti con pelle e faccia rossa, ma hanno un naso incredibilmente lungo. Spesso sono usati nelle storie per parodiare il buddhismo. Portano un bastone (\"b\u014d\") o un martellino. Anche loro talvolta hanno caratteristiche aviarie, come ali o un mantello di piume. Secondo alcune leggende hanno dei ventagli \"hauchiwa\", fatti con piume o foglie di \"Aralia japonica\", e li usano per controllare la lunghezza del naso o scatenare fortissime raffiche di vento.\nDei tengu atipici sono lo shibatengu, simile a un cane, e il guhin, simile a un kappa.\nI tengu possono trasformarsi in animali (uccello, volpe, o cane procione; nota che questi ultimi due sono a loro volta capaci di fare lo stesso (vedi kitsune e tanuki)), o esseri umani, anche se generalmente mantengono alcune caratteristiche del loro aspetto, come un naso particolarmente lungo o una costituzione simile ad un uccello.\nI tengu sono quasi sempre ritratti vestiti come eremiti di montagna (\"yamabushi\"), monaci buddhisti o sacerdoti shintoisti. Anche se sono dotati di ali e possono volare, generalmente sono anche in grado di teletrasportarsi magicamente.\nAbitudini.\nI tengu abitano le montagne del Giappone, e preferiscono fitte foreste di pini e crittomerie. Sono specialmente associati ai monti Takao e Kurama. La terra dei tengu \u00e8 anche chiamata \"Tengud\u014d\", che pu\u00f2 corrispondere ad una locazione geografica, una parte di un regno demoniaco, o semplicemente un nome per ogni accampamento di tengu.\nLe leggende spesso descrivono la societ\u00e0 dei tengu come gerarchica: i \"karasu\" fungono da servi e messaggeri degli \"yamabushi\", e in capo a tutti c'\u00e8 un re dai capelli bianchi, S\u014dj\u014db\u014d, che vivrebbe sul monte Kurama. Inoltre, molte aree del Giappone si dicono infestate da tengu con altri nomi, spesso anche venerati nei templi. Sebbene siano sempre raffigurati come maschi, i tengu depongono uova.\nI konoha-tengu sono associati a Sarutahiko, il dio Shint\u014d degli incroci, dei sentieri e del superamento degli ostacoli. L'associazione nasce probabilmente dal lungo naso del dio simile ad una proboscide. Secondo altri studiosi per\u00f2 i tengu deriverebbero dal dio Susanoo. Le loro caratteristiche aviarie li avvicinano inoltre anche ai garu\u1e0da della mitologia buddhista.\nI tengu sono creature capricciose, e le leggende li descrivono a volte benevoli e a volte malvagi. Talvolta si divertono a giocare scherzi pesanti, come appiccare fuochi a foreste o porte di templi, o addirittura mangiare le persone (molto raro). I tengu amano camuffarsi da viandanti umani, assumendo forme amichevoli, come eremiti itineranti. Dopo aver guadagnato la fiducia della vittima (nelle leggende spesso monaci buddhisti), i tengu ci giocano, ad esempio facendola volare o immergendola in un'illusione, che sono esperti a creare. Oppure, i tengu la rapiscono, pratica nota come \"kami kakushi\" o \"tengu kakushi\", rapimento divino o da tengu. Le vittime spesso si svegliano molto lontano senza alcuna memoria del tempo trascorso. Le sparizioni di bambini sono spesso attribuite ai tengu, soprattutto se sono poi ritrovati in stato confusionale. I tengu possono anche comunicare con gli umani per telepatia, e sono talvolta accusati di possessione demoniaca o controllo della mente. Grazie ai loro scherzi malvagi, la gente talvolta lascia loro delle offerte, generalmente riso o pasta di fagioli, per ingraziarseli.\nI tengu sono orgogliosi, vendicativi, facili all'ira, particolarmente intolleranti verso gli arroganti, i blasfemi, coloro che abusano del loro potere e della loro conoscenza per tornaconto personale, e coloro che arrecano danno alle foreste in cui essi abitano. Questa particolarit\u00e0 li spinge a provocare monaci e sacerdoti, e in epoca antica samurai: secondo alcune tradizioni gli arroganti si reincarnano in tengu. Talvolta gli si attribuisce un istinto politico, e si immischiano negli affari dell'umanit\u00e0 per impedirle di diventare troppo potente o pericolosa. Nonostante la loro intolleranza verso questo attributo, i tengu sono noti per essere egoisti, da cui la locuzione \"tengu ni naru\" (\"diventare un tengu\"), cio\u00e8 fare il vanitoso. In almeno una leggenda si afferma che i tengu che si comportano altruisticamente possono reincarnarsi in esseri umani.\nI tengu non sono immortali, ma un tengu gravemente ferito pu\u00f2 trasformarsi in un uccello, spesso corvo o rapace, e volare via. I tengu sono esperti di arti marziali, tattica, e ottimi armaioli: talvolta insegnano parte del loro sapere ad esseri umani, ad esempio l'eroe Minamoto no Yoshitsune impar\u00f2 il \"kenjutsu\" (tirar di scherma con la katana) dal re dei tengu, S\u014dj\u014db\u014d. In realt\u00e0 non \u00e8 necessario che lo studente incontri il tengu di persona, perch\u00e9 il tengu pu\u00f2 insegnare nei sogni. La maschera nera indossata dai ninja \u00e8 chiamata \"tengu-gui\" proprio per l'associazione dei tengu con il combattimento.\nOrigini.\nIl mito dei tengu \u00e8 stato probabilmente importato dalla Cina: il loro nome \u00e8 scritto con gli stessi kanji del cinese Tiangou (), il nome di Sirio nell'astrologia cinese, e forse il nome dato a una meteora dalla coda di cane che precipit\u00f2 in Cina nel VI secolo a.C. Di fatto, in Cina si svilupp\u00f2 un'intera classe di demoni di montagna chiamati \"tiangou\", molto simili ai tengu giapponesi nel loro comportamento maligno. Questi \"tiangou\" furono probabilmente introdotti in Giappone dai primi buddhisti nel VI-VII secolo, e l\u00ec si fusero con gli spiriti indigeni dello Shinto. Le prime leggende di tengu parlano solo dei \"karasu\", quasi invariabilmente maligni. Diventano sempre pi\u00f9 umanoidi col passare del tempo, e anche meno malvagi. I tengu simili a monaci sono quelli pi\u00f9 spesso rappresentati nell'arte, ma questa \u00e8 una delle varianti pi\u00f9 recenti, probabilmente nata dalla fusione di storie di \"yamabushi\" dotati di poteri magici e di tengu di montagna.\nDurante l'epoca feudale giapponese, la corruzione dilag\u00f2 tra il clero buddhista. Fu durante questo periodo che i tengu cominciarono a punire i blasfemi, e questa associazione li rese i protagonisti ideali per gli autori del periodo Kamakura che volevano criticare in sicurezza i vizi del clero. I monaci di montagna (\"yamabushi\") erano visti dal popolo come un baluardo alla corruzione, e questo spiega come i tengu assunsero il loro attuale aspetto \"yamabushi\".\nDurante il periodo Edo, i mercanti olandesi erano gli unici europei a cui era consentito entrare in Giappone, ed \u00e8 stato suggerito che i tengu \"yamabushi\", con occhi grandi e nasi lunghi, possano aver avuto origine dai contadini che pensavano che quegli stranieri dall'aspetto inconsueto fossero mostri travestiti. Alla fine dell'epoca Edo, ufficiali governativi affiggevano avvisi in cui intimavano ai tengu di lasciare la zona prima di ogni visita dello sh\u014dgun.\nUna favola molto nota parla di due tengu seduti in cima ad una montagna che possono estendere il loro naso a grandi distanze, seguendo gli allettanti odori provenienti dal villaggio sottostante. Un gran numero di storie prevede un ventaglio, ricevuto in dono o comprato da un tengu, sventolando il quale \u00e8 possibile cambiare la lunghezza del proprio o dell'altrui naso, magicamente ma non permanentemente.\nTengu nella cultura di massa.\nA causa della loro ambigua moralit\u00e0 nei racconti giapponesi, i tengu sono rappresentati sia come cattivi che come buoni nei media giapponesi e in lavori occidentali ivi ambientati."}
{"id": "329362", "revid": "3082", "url": "https://it.wikipedia.org/wiki?curid=329362", "title": "Jerba", "text": ""}
{"id": "329363", "revid": "2324313", "url": "https://it.wikipedia.org/wiki?curid=329363", "title": "Yacine Kateb", "text": ""}
{"id": "329364", "revid": "78273", "url": "https://it.wikipedia.org/wiki?curid=329364", "title": "Girba", "text": ""}
{"id": "329365", "revid": "62748", "url": "https://it.wikipedia.org/wiki?curid=329365", "title": "Sojuz 2A", "text": "Sojuz 2A \u00e8 la denominazione non ufficiale di una missione nello spazio della navicella spaziale Sojuz che \u00e8 stata cancellata. La stessa originariamente era programmata per essere eseguita contemporaneamente con la Sojuz 1, ma venne disdetta poco prima del lancio a causa di numerosi problemi di carattere tecnico. Tale decisione unitamente alle pessime condizioni meteo presenti al momento del lancio programmato, che lo resero impossibile, di fatto salvarono la vita dei tre componenti dell'equipaggio.\nFu solito, per i programmi di esplorazione dello spazio sovietici numerare progressivamente solo le missioni eseguite e portate a termine con un certo successo; questa missione cancellata non ebbe mai una numerazione di questo tipo e la denominazione Sojuz 2 verr\u00e0 usata per un successivo volo di una capsula priva di equipaggio che doveva fungere da obbiettivo per un aggancio nello spazio con la Sojuz 3 - missione eseguita ad ottobre del 1968.\nSituazione d'origine.\nA pi\u00f9 di due anni dall'ultima missione nello spazio equipaggiata sovietica (Voschod 2), si pens\u00f2 di inaugurare la nuova navicella spaziale Sojuz con uno spettacolare volo di coppia della stessa. I programmi originari infatti prevedevano un doppio lancio, un aggancio nello spazio ed il passaggio di cosmonauti da una navicella verso l'altra. Un nuovo spettacolare primato a favore dell'Unione Sovietica. La progettazione della capsula per\u00f2 si trov\u00f2 in evidente ritardo e la stessa mostrava ancora notevoli carenze tecniche da superare; pi\u00f9 lanci di prototipi e navicelle spaziali identiche prive di equipaggio le avevano chiaramente evidenziate ed un insuccesso dietro l'altro dovette essere registrato dai responsabili. Ci\u00f2 nonostante fu particolarmente la pressione politica il motivo per la programmazione e fissazione della data di lancio per la primavera del 1967. Gli statunitensi avevano concluso con successo il programma Gemini ma la tragedia dell'Apollo 1 aveva temporaneamente bloccato tutta la programmazione del programma Apollo. Cos\u00ec i politici sovietici intravedevano la possibilit\u00e0 di riconquistare il primato nella \"corsa verso lo spazio\" con l'esecuzione della programmata spettacolare missione.\nEquipaggio.\nCome gi\u00e0 successo per le missioni del programma Voschod, la nomina degli equipaggi divenne oggetto di forti discussioni e polemiche tra diversi responsabili; da una parte vi fu il direttore del Centro di addestramento cosmonauti Nikolaj Petrovi\u010d Kamanin, dall'altra il direttore del Centro di costruzione veicoli spaziali sovietici (OKB-1) Vasilij Pavlovi\u010d Mi\u0161in entrambi con la pretesa di decidere sulle nomine.\nA partire dall'autunno del 1965, Kamanin inizi\u00f2 ad addestrare otto cosmonauti per il pilotaggio della navicella spaziale Sojuz. Quattro di loro erano gi\u00e0 volati nello spazio: Jurij Alekseevi\u010d Gagarin, Andrijan Grigor'evi\u010d Nikolaev, Valerij F\u00ebdorovi\u010d Bykovskij e Vladimir Michajlovi\u010d Komarov. Due cosmonauti privi di precedenti esperienze nello spazio (Viktor Vasil'evi\u010d Gorbatko e Evgenij Vasil'evi\u010d Chrunov) erano dal 1960 nel gruppo dei cosmonauti, mentre due ulteriori cosmonauti (Anatolij Voronov e P\u00ebtr Kolodin) dal 1963.\nMishin tent\u00f2 di far addestrare da cosmonauti gli ingegneri da lui ritenuti idonei, per successivamente pretendere che venissero nominati quali membri degli equipaggi per le missioni del programma Sojuz. Ci\u00f2 si riferiva particolarmente a Sergej Nikolaevi\u010d Anochin, Aleksej Stanislavovi\u010d Eliseev e Valerij Nikolaevi\u010d Kubasov, assunti a maggio del 1966 insieme ad ulteriori cinque ingegneri nel gruppo dei cosmonauti sovietici.\nUn ulteriore candidato per la nomina di comandante della Sojuz fu Georgij Timofeevi\u010d Beregovoj che, nel 1964, fu inserito nel gruppo dei cosmonauti grazie all'intervento del Generale di corpo d'armata Rudenko. Beregovoj era uno straordinario pilota di collaudo, ma di statura e di peso notevolmente superiore in confronto agli altri cosmonauti. Inoltre era di et\u00e0 superiore all'originario limite massimo.\nLe nomine degli equipaggi variarono in continuazione. Pure il fatto che per un eventuale nomina di Anochin non esisteva un'apposita tuta spaziale non fu di particolare rilievo durante questa fase. In fondo venivano lasciate aperte tutte le possibili composizioni degli equipaggi, indipendentemente dalle singole necessit\u00e0 per gli eventuali cosmonauti.\nAd agosto del 1966 venne deciso che la Sojuz 1 e la Sojuz 2 sarebbero state comandate da Komarov e da Bykovskij, con Gagarin e Nikolaev quali comandanti di riserva. Gli ulteriori due membri d'equipaggio dovevano essere scelti dal gruppo composto da Anochin, Eliseev, Chrunov e Gorbatko.\nTale decisione comunque non fu definitiva, tanto che l'incarico della nomina degli equipaggio divenne addirittura una questione da decidersi internamente al Comitato Centrale del Partito. Cos\u00ec, a partire da novembre del 1966, i preparativi della missione vennero effettuati considerando la seguente composizione degli equipaggi:\nSojuz 1 doveva essere equipaggiata esclusivamente da Komarov, con Gagarin nel ruolo di riserva. Per Sojuz 2 venne previsto Bykovskij con riserva Nikolaev. Pertanto per Beregovoj non venne prevista una missione nello spazio prima del volo della Sojuz 3. I due cosmonauti incaricati di effettuare il passaggio dalla Sojuz 2 verso la Sojuz 1 furono Chrunov e Eliseev con Gorbatko e Kubasov nel ruolo di riserve. Pertanto tre posti furono riservati per cosmonauti relativamente esperti, mentre il quarto era previsto per un ingegnere. Chrunov era gi\u00e0 in precedenza stato riserva di Aleksej Archipovi\u010d Leonov, il cosmonauta che svolse la prima attivit\u00e0 extraveicolare sovietica che contemporaneamente fu anche la prima della storia dell'esplorazione umana dello spazio.\nLa tragedia della Sojuz 1.\nIl lancio della Sojuz 1 equipaggiata da Vladimir Michajlovi\u010d Komarov venne eseguito il 23 aprile 1967. Il lancio della Sojuz 2 era previsto per il giorno successivo. Entrambe le navicelle spaziali erano programmate a rimanere nello spazio per quattro giorni interi.\nRaggiunta la traiettoria d'orbita della Sojuz 1, iniziarono notevoli problemi. In particolare uno dei due pannelli solari non si era aperto come previsto e pertanto non poteva essere garantita l'alimentazione d'energia per la capsula. Quest'ultima non si fece stabilizzare e posizionare nell'assettaggio corretto. Cos\u00ec si pens\u00f2 di modificare i piani originari di volo incaricando l'equipaggio della Sojuz 2 di estrarre manualmente il pannello solare incastrato. Il lancio programmato non pot\u00e9 essere eseguito a causa delle pessime situazioni meteo.\nAllora venne deciso di interrompere la missione della Sojuz 1 e Komarov tent\u00f2 di atterrare. Il tentativo sembr\u00f2 riuscire fino a quando i paracadute della capsula non si aprirono correttamente. La capsula si schiant\u00f2 al suolo violentemente e per Komarov non vi furono speranze.\nDurante le successive indagini sulla causa dell'incidente venne accertato che lo stesso errore nell'assemblaggio dei paracadute della Sojuz 1 era avvenuto anche per la Sojuz 2; se la missione fosse effettivamente stata lanciata, anche i cosmonauti Bykovskij, Eliseev e Chrunov avrebbero perso la vita.\nEffetti.\nLa tragedia della Sojuz 1 con la morte di Komarov blocc\u00f2 il programma sovietico di esplorazione umana dello spazio per 18 mesi. Solo ad ottobre del 1968 verr\u00e0 eseguita la successiva missione equipaggiata Sojuz 3 per la quale venne nominato il cosmonauta Beregovoj.\nMentre Chrunov e Eliseev continuavano a prepararsi per l'uscita dalla navicella spaziale nell'orbita terrestre, attivit\u00e0 che effettivamente verr\u00e0 eseguita a gennaio del 1969, il cosmonauta Bykovskij inizi\u00f2 ad allenarsi per una missione equipaggiata verso la Luna che per\u00f2 non verr\u00e0 mai realizzata."}
{"id": "329368", "revid": "1442080", "url": "https://it.wikipedia.org/wiki?curid=329368", "title": "Macronaria", "text": "Con il termine Macronaria si indica un gruppo di dinosauri sauropodi dalle caratteristiche piuttosto evolute, apparsi nel Giurassico ma diversificatisi nel corso del Cretaceo.\nCode corte e denti a cucchiaio.\nI macronaria rappresentano uno dei due grandi gruppi di sauropodi specializzati (l'altro \u00e8 quello dei diplodocoidi). In generale, questi dinosauri non erano dotati di code lunghissime, ma alcune forme svilupparono i loro colli in maniera eccezionale (es. \"Sauroposeidon\"). Il cranio, di solito, era compatto e corto, e spesso le aperture nasali erano davvero grandi (da qui il nome \"macronaria\"). Queste aperture, probabilmente, ospitavano camere di risonanza. I denti, al contrario di quelli dei diplodocidi a forma di \"matita\", erano pi\u00f9 robusti e a forma di \"cucchiaio\". Il sottogruppo dei titanosauri, tuttavia, mostra una certa convergenza evolutiva sotto questo aspetto con i diplodocidi. Evidentemente i denti relativamente robusti servivano per strappare foglie pi\u00f9 dure.\nQuattro gruppi.\nAl contrario dei diplodocidi e dei loro parenti, i membri di questo gruppo svilupparono lunghe zampe e acquisirono un profilo elevato (in particolare i brachiosauridi e \"Isisaurus\"). \nQuesto gruppo \u00e8 composto da quattro gruppi principali: i camarasauridi, i brachiosauridi, gli euelopodidi e i titanosauri. I primi sono una famiglia basale che, indipendentemente da altri gruppi di sauropodi, svilupp\u00f2 spine neurali bifide. Nei brachiosauridi, invece, le spine neurali delle vertebre cervicali non erano divise in due, e la loro caratteristica principale risiedea nell'estremo allungameto delle zampe anteriori. Gli euelopodidi sono un gruppo asiatico simile per certi versi ai camarasauridi, ma per altri precursori dei titanosauri. I titanosauri, infine, erano caratterizzati da un osso sacro rinforzato per meglio sostenere il peso dell'animale. I denti dei titanosauri erano vagamente simili a quelli dei diplodocidi, con reminiscenze di quelli dei brachiosauridi, e anche per questo motivo i titanosauri furono in passato spesso avvicinati ai diplodocidi.\nTassonomia.\nInfraordine Sauropoda"}
{"id": "329369", "revid": "729019", "url": "https://it.wikipedia.org/wiki?curid=329369", "title": "Stefano Fiore", "text": " Con la nazionale italiana fu vicecampione d'Europa nel 2000.\nIn Serie A conta 321 presenze e 48 reti, nelle coppe europee 62 presenze e 9 reti, mentre in nazionale conta 38 presenze e 2 reti.\nCaratteristiche tecniche.\nHa iniziato la carriera da centrocampista centrale, poi utilizzato prevalentemente come mezzala e successivamente come esterno destro (qualche presenza anche da trequartista e sulla fascia sinistra). Calciatore tecnico, abile con entrambi i piedi, ha fornito numerosi assist ai compagni soprattutto grazie ai cross dal fondo. Si faceva apprezzare per la precisione dei tiri dalla distanza. Per le sue caratteristiche va considerato un precursore del centrocampista moderno.\nCarriera.\nClub.\nLe due Coppe UEFA con il Parma.\nIl suo esordio nel campionato di Serie A avviene a poco pi\u00f9 di diciannove anni con la maglia del in -Parma (0-0) giocata l'11 dicembre 1994. Alla trentunesima giornata, il 13 maggio 1995, arriva anche il primo gol in Serie A che vale la vittoria per 1-0 in Parma-. In quella stagione il Parma conquista ai danni della la Coppa UEFA e il giovane Fiore ha cos\u00ec modo di fare la sua prima esperienza internazionale, accanto a giocatori come Gianfranco Zola, Fernando Couto e Dino Baggio: nella finale di ritorno disputata a Milano (la Juventus scelse di giocare a San Siro per dissidi con il comune di Torino, all'epoca gestore dell'impianto del Delle Alpi, sulla gestione degli spazi pubblicitari), e conclusasi 1-1, l'allenatore Nevio Scala lo schiera titolare.\nViene poi mandato in prestito per un anno al e l'anno seguente passa al nella serie cadetta.\nTorna a vestire la maglia del Parma per altre due stagioni (1997-1998 e 1998-1999) diventando un titolare della formazione ducale. Quest'ultima stagione \u00e8 la migliore della storia del Parma: i gialloblu si aggiudicano la Coppa Italia ai danni della e per la seconda volta la Coppa UEFA battendo in finale a Mosca l' per 3-0. Fiore, con 10 presenze e 2 reti, risulta essere uno dei protagonisti gialloblu della manifestazione europea.\nUdinese e Lazio.\nViene acquistato al termine della stagione 1998-1999 a titolo definitivo dall'. A Udine sotto la guida di Luigi De Canio nelle stagioni 1999-2000 e 2000-2001 (fino alla 24\u00aa giornata, quando subentrer\u00e0 Luciano Spalletti), Fiore \u00e8 un titolare inamovibile: 33 presenze nel primo anno in bianconero e 34 nel secondo, con un totale di 18 reti.\nCon la maglia bianconera approda in nazionale.\nGi\u00e0 dall'estate del 2000 la si assicura, dalla squadra friulana, le prestazioni sportive di Fiore assieme a quelle di Giuliano Giannichedda, rimasti in prestito per una stagione ai \"bianconeri\". A Roma ritrova come allenatore Dino Zoff, tecnico con il quale Fiore aveva giocato in Nazionale agli Europei del 2000. Nel primo anno colleziona 30 presenze e 3 reti in campionato e vive il cambio di allenatore: gi\u00e0 dalla quarta giornata la squadra viene affidata ad Alberto Zaccheroni che non riesce a impiegarlo con efficacia. La situazione cambia con l'avvento sulla panchina laziale di Roberto Mancini, allenatore emergente che riesce a trovare per Fiore pi\u00f9 spazio. Nelle due stagioni sotto la guida del tecnico di Jesi, nel 2002-2003 la Lazio arriva alla semifinale di Coppa UEFA e al quarto posto in campionato al quale Fiore contribuisce con 33 presenze e 6 marcature, risultando, cos\u00ec, determinante nella conquista del diritto a disputare i preliminari di Champions League della stagione seguente. In questa stagione (2003-2004) i \"biancocelesti\" si classificano al sesto posto in campionato e Fiore, oltre a collezionare 32 presenze e 8 reti in campionato, li trascina alla vittoria della Coppa Italia: nella finale di andata che si disputa a Roma, la Lazio batte la per 2-0 e Fiore realizza entrambe le reti del successo, con il suo nome che entra nel tabellino dei marcatori anche nella finale di ritorno a Torino poich\u00e9 fissa il punteggio sul 2-2 completando cos\u00ec la rimonta (da 0-2) della sua squadra ai danni della compagine di Marcello Lippi. Con 7 presenze e 6 reti risulta essere un protagonista della manifestazione laureandosi capocannoniere del torneo.\nIl Valencia e il ritorno in Italia.\nNell'estate del 2004 lascia Roma per andare al . In Spagna si ritrova in una squadra con molti connazionali, difatti sono presenti nella rosa Amedeo Carboni, Emiliano Moretti, Bernardo Corradi e Marco Di Vaio, e il tecnico \u00e8 Claudio Ranieri.\nIl 27 agosto 2004 il Valencia conquista la Supercoppa UEFA ai danni del vincitore dell'ultima Champions League.\nNella stagione 2005-2006 Fiore viene ceduto dagli iberici in prestito in Italia, ingaggiato dalla . In \"viola\" disputa tutte le 38 partite e mettendo a segno 6 reti; al termine della stagione il Valencia non riesce a trovare l'accordo per cederlo definitivamente.\nFiore torna cos\u00ec in Spagna, restando ai margini della squadra: l'ultimo giorno del calciomercato 2006 viene ceduto in prestito al . Dopo 19 presenze ed un gol in maglia granata, il 31 gennaio 2007 si trasferisce al in prestito fino alla fine della stagione.\nIl 22 agosto 2007, dopo essersi svincolato dal Valencia, ha firmato un contratto della durata di un anno con il che milita in Serie B. La sua annata con i virgiliani si conclude con 24 presenze e 3 reti.\nNell'estate 2008 si ritrova senza contratto, e il 12 luglio 2009 si aggrega a Tarvisio al ritiro del , che si appresta a giocare in Serie B.\nCosenza.\nIl 7 settembre 2009 firma per la squadra della sua citt\u00e0 natale e dalla quale aveva iniziato la carriera calcistica, il , appena promosso in Prima divisione. Esordisce con i rossoblu nella gara contro il , terminata 1-1, mentre firma il suo primo gol sette giorni dopo nel pareggio esterno (1-1) contro la . A fine stagione sono 4 i suoi sigilli in 20 presenze di campionato, di cui uno molto bello realizzato alla che dedica a sua figlia Cloe appena nata.\nGli viene affidata la fascia di capitano in un'annata che diventa inaspettatamente tribolata per i problemi societari. Esordisce in questa stagione nella gara interna contro la dove, fra l'altro, realizza il gol su rigore del 2-1 finale. Si ripete poi, nella trasferta contro il (2-2) segnando il gol del momentaneo 1-1 rossoblu, nella trasferta contro il (3-1) segnando il gol del provvisorio vantaggio dei Lupi, in casa nella vittoria contro il (2-0) firmando l'1-0 iniziale e sette giorni dopo a Lanciano sbloccando lo 0-0 iniziale che diede il via alla vittoria finale (0-2) della sua squadra. In totale disputa 24 partite di campionato (26 se si contano anche le due sfide dei play-out contro il Viareggio) e realizza 5 gol che per\u00f2 non bastano a salvare il Cosenza (penalizzato di 6 punti) dalla retrocessione in Seconda Divisione.\nNazionale.\nConta 8 presenze nella Under-21 e 3 presenze nella Under-23 con cui ha vinto i Giochi del Mediterraneo 1997.\nEsordisce in nazionale maggiore il 23 febbraio 2000, con il commissario tecnico Dino Zoff, prendendo parte ad un'amichevole giocata a Palermo contro la . Si inserisce subito nel gruppo degli \"azzurri\" e viene convocato per gli Europei 2000, in cui segna il suo primo gol in nazionale nella seconda gara del girone contro il (2-0), e giocando tutte le partite della manifestazione compresa la finale persa al golden gol contro la .\nCon il c.t. Giovanni Trapattoni continua a far parte del gruppo e trova ancora spazio, tanto da segnare il suo secondo gol in nazionale il 28 febbraio 2001 contro l' in un'amichevole disputata allo Stadio Olimpico di Roma; tuttavia non viene convocato per il Mondiale 2002.\nRientra nel gruppo della nazionale nel 2003, e viene convocato per gli Europei 2004, dove viene impiegato nelle 3 partite disputate dall'Italia, che viene eliminata al primo turno.\nNel 2004, dopo gli Europei, gioca alcune partite col nuovo c.t. Marcello Lippi. Si ritira dalla nazionale nello stesso anno.\nDopo il ritiro.\nNell'estate del 2011 lavora con il Cosenza in Serie D come responsabile dell'area tecnica.\nNel settembre 2012 inizia il corso da direttore sportivo a Coverciano.\nIl 4 febbraio 2013 si dimette dalla carica di direttore sportivo del .. Le dimissioni vengono respinte dalla societ\u00e0 e lo stesso Fiore decide di mettere da parte le divergenze con gli altri dirigenti fino alla fine della stagione per dare serenit\u00e0 all'ambiente e alla squadra, in lotta per la promozione.\nDalla stagione 2014-2015 diventa opinionista televisivo per Mediaset Premium.\nIl 2 agosto 2017 viene ammesso al corso da \u201cAllenatore Professionista di 1\u00aa categoria - UEFA PRO\u201d che si svolge a Coverciano da settembre e il 3 ottobre 2018 ottiene l'abilitazione.\nDal luglio 2019 \u00e8 collaboratore atletico nello staff di Massimo Oddo al Pescara Calcio.\nVita privata.\nIl 21 aprile 2017, in seguito ad un incidente automobilistico avvenuto cinque giorni prima (nel giorno di Pasqua) a Roma, sulla SS 3, nel quale \u00e8 morto un ragazzo di 22 anni, viene indagato per omicidio colposo e lesioni gravi, in quanto avrebbe causato il tamponamento che ha coinvolto complessivamente cinque macchine e ha provocato il ferimento di 12 persone. Il 10 ottobre 2018 ha patteggiato avanti il Giudice per l'Udienza preliminare del Tribunale di Roma una condanna alla pena detentiva di un anno ed undici mesi (con sospensione condizionale della pena)."}
{"id": "329372", "revid": "486946", "url": "https://it.wikipedia.org/wiki?curid=329372", "title": "Macromedia flash", "text": ""}
{"id": "329378", "revid": "198326", "url": "https://it.wikipedia.org/wiki?curid=329378", "title": "Ban", "text": ""}
{"id": "329379", "revid": "123200002", "url": "https://it.wikipedia.org/wiki?curid=329379", "title": "L'ombra dello scorpione", "text": "L'ombra dello scorpione (\"The Stand\") \u00e8 un romanzo post apocalittico scritto da Stephen King pubblicato nel 1978.\nIl romanzo sviluppa l'ambientazione gi\u00e0 presente nel racconto \"Risacca notturna\" e presenta per la prima volta l'antagonista per eccellenza di King, Randall Flagg, che apparir\u00e0 anche in \"Gli occhi del drago\" e nella saga della Torre Nera.\nNel 1990 ne \u00e8 stata pubblicata una \"Edizione integrale\" (\"The Stand: The Complete &amp; Uncut Edition\"), datata febbraio 1975 - dicembre 1988.\nTrama.\nIl libro \u00e8 diviso in tre parti. La storia inizia con la morte di quasi tutta la popolazione dell'America settentrionale (e, presumibilmente, del mondo) in seguito alla dispersione di un'arma batteriologica sfuggita al controllo dell'uomo dai laboratori del governo statunitense: un virus conosciuto con il nome formale di Progetto Azzurro (e in gergo come \"Captain Trips\"), mutazione letale dell'agente eziologico dell'influenza, caratterizzato da un tasso di infettivit\u00e0 del 99,4% ed un tasso di mortalit\u00e0 per gli infetti del 100%. La prima sezione del libro, intitolata appunto \"Capitan Trips\", si svolge in un lasso di tempo di 19 giorni e racconta del quasi totale sterminio della specie umana ad opera del virus stesso: causa la morte della quasi totalit\u00e0 degli USA, ma l'autore lascia intendere che esso si propaghi, tramite focolai, in tutto il mondo. L'influenza ha un elevatissimo tasso di mortalit\u00e0 perch\u00e9 \u00e8 diverso dai comuni tipi di influenza: l'influenza muta normalmente circa ogni paio d'anni, ma il Progetto Azzurro \u00e8 un virus \"in costante mutamento-antigene\". Ci\u00f2 significa che l'influenza cambia ogni volta che il sistema immunitario di una persona arriva ad una posizione di difesa. Per lo stesso motivo, \u00e8 impossibile creare un vaccino. Il corpo umano non pu\u00f2 produrre gli anticorpi necessari per fermare il virus, perch\u00e9 ogni volta che il corpo produce l'anticorpo giusto, il virus \u00e8 gi\u00e0 mutato, annullando l'effetto dei nuovi anticorpi. Il risultato, inevitabilmente, \u00e8 la morte.\nL'edizione completa del libro inizia con un prologo intitolato \"Il cerchio si apre\" che spiega come la super influenza sia sfuggita dal laboratorio in cui era stata creata.\nIl libro continua nella seconda parte con un continuo intrecciarsi delle odissee dei pochi sopravvissuti, tra cui una studentessa universitaria incinta (Frannie Goldsmith), uno studente insicuro e rancoroso (Harold Lauder) innamorato di Frannie, un tecnico che lavora in un'azienda del Texas che produce calcolatrici (Stuart Redman), un musicista pop che subito prima dell'arrivo di Captain Trips era diventato improvvisamente famoso (Larry Underwood), un sordomuto (Nick Andros), un ragazzo selvaggio smemorato e telepatico (Joe/Leo Rockway), un anziano professore di sociologia (Glen Bateman), un'insegnante vergine con un oscuro segreto (Nadine Cross), un panciuto e gioviale agricoltore (Ralph Brentner), ed un uomo ritardato ma di buon cuore (Tom Cullen). Sono tenuti insieme da un sogno condiviso in cui una centottenne nera di Hemingford Home (Nebraska) si propone come un rifugio per l'umanit\u00e0 sopravvissuta. Questa donna, Abagail Freemantle (nota anche come 'Mother Abagail'), diventa la leader spirituale di questo gruppo di sopravvissuti, che tenta di ricreare una societ\u00e0 democratica nella citt\u00e0 di Boulder in Colorado (la zona libera).\nNel frattempo un altro gruppo di sopravvissuti, fra cui un ex delinquente (Lloyd Henreid), un pazzo piromane (Donald Merwin Elbert, meglio conosciuto come \"Pattumiera\" o \"Quello delle Pattumiere\"), un ex cuoco dell'esercito (Whitney Horgan), una teenager ninfomane e sensuale (Julie Lawry), e l'ex capo della polizia di Santa Monica in California (Barry Dorgan) vengono guidati a Las Vegas, Nevada da un'altra entit\u00e0, un demonio con poteri soprannaturali conosciuto come Randall Flagg, l'Uomo che cammina. Le leggi di Flagg sono tiranniche, punisce coloro che non le seguono con crocifissione ed altri tormenti.\nNella terza parte del libro l'ambiente \u00e8 pronto per il confronto finale quando i due campi profughi vengono a conoscenza l'uno dell'altro, e ognuno vede nell'altro un pericolo per la propria sopravvivenza. Mentre Las Vegas si arma per distruggere la zona libera dopo l'inverno, la Zona libera si organizza democraticamente per affrontare la minaccia proveniente da Ovest. Entrambi i gruppi sentono di essere al centro di un conflitto di stampo apocalittico tra Bene e Male, impersonati dai loro leader: Mother Abagail afferma infatti di essere guidata dal Dio cristiano, mentre Flagg viene ritenuto essere mandato dal Diavolo (o essere lui stesso il Diavolo in persona).\nIn un crescendo di tensioni, paure e tradimenti, Mother Abagail, dopo essere sparita per giorni nel deserto, come i profeti della Bibbia, torna morente dai suoi e affida a Glen, Stuart, Larry e Ralph, membri del governo della Zona Libera e, a suo dire, scelti da Dio, la missione di incamminarsi, a piedi e disarmati, verso il territorio di Flagg a Ovest, e di affrontarlo ed abbatterlo seguendo il volere del Signore. Pur non del tutto persuasi, i quattro, credendo a tutto ci\u00f2 che dice Mother dopo i sogni che hanno avuto, si incamminano. Arrivati a Las Vegas, dopo un lungo viaggio a piedi, vengono intercettati e arrestati. Flagg vorrebbe giustiziarli pubblicamente, ma il loro arrivo (e il loro arresto) \u00e8 la goccia che destabilizza completamente il \"governo\" di Flagg: la gente, che gi\u00e0 aveva cominciato a guardare criticamente Flagg, poco prima dell'esecuzione del gruppo protesta apertamente. Flagg mostra allora tutto il suo potere per tenere sotto controllo la folla, ed emette una soprannaturale \"sfera di energia\" dalla mano. Ma quando il folle Pattumiera arriva in mezzo alla confusione con un carrello con una bomba atomica sopra, che era suo desiderio offrire in dono all'Uomo Nero, la situazione precipita. La sfera bluastra, sfuggita al controllo di Flagg, diventa a forma di mano (probabilmente la mano di Dio) e lo colpisce in pieno, facendo per\u00f2 esplodere la bomba atomica. Stuart Redman e Tom Cullen (mandato a spiare in precedenza insieme ad altri due che per\u00f2 sono stati uccisi), sono gli unici due testimoni dell'esplosione che cancella i loro amici, Las Vegas e (apparentemente) Flagg dalla faccia della Terra. Saranno gli unici a far ritorno alla Zona Libera e ad informare gli altri sulla fine dell'incubo dell'Uomo Nero.\nVerso la fine del romanzo nasce un bambino concepito prima dello scoppio dell'epidemia, e quindi da un genitore immune e da uno non immune. Viene colpito dalla superinfluenza, facendo precipitare nell'incubo di un ritorno dell'epidemia gli abitanti della comunit\u00e0 creatasi dalla chiamata di \"Mamma Abigail\", ma il bambino riesce a debellare il virus e diventa immune a sua volta.\nIl libro si chiude con Stu e Fran, diventata madre e sua compagna, che lasciano una zona libera ormai ingrandita e avviata a diventare una societ\u00e0 moderna e autosufficiente. Le ultime battute riguardano una domanda sinistra, gi\u00e0 aleggiata in altre parti del libro, che si pongono i due protagonisti sopravvissuti riguardo al fatto che la razza umana possa imparare dai propri errori: domanda alla quale la risposta \u00e8 un ambiguo e ripetuto \"Non lo so\".\nNell'edizione integrale \u00e8 presente anche un breve epilogo intitolato \"Il cerchio si chiude\". Questo capitolo finale rivela quello che \u00e8 successo a Randall Flagg dopo la battaglia finale di Las Vegas e fa riferimento al Ka, argomento ampiamente trattato da King nella saga della Torre Nera. Si rimanda al capitolo intitolato \"Il laccio\" del volume conclusivo \"La torre nera\" per ulteriori approfondimenti sulla fine di Flagg.\nDedica.\nIl romanzo \u00e8 dedicato dall'autore alla moglie: \u00abA Tabby questo cupo scrigno di prodigi.\u00bb\nGenesi dell'opera.\n\"L'ombra dello scorpione\" \u00e8 il libro di King che richiese pi\u00f9 tempo per la prima stesura, sedici mesi. Per quanto la storia e i personaggi gli piacessero, lo scrittore giunse ad un punto morto e probabilmente avrebbe abbandonato il progetto, se non avesse gi\u00e0 scritto cinquecento pagine e non fosse stato convinto che il romanzo fosse buono e avrebbe rimpianto per sempre di averlo mollato. Una volta sbloccatosi, grazie a un lampo improvviso che mise ogni elemento al suo posto, concluse la stesura nel giro di nove settimane. A posteriori, spieg\u00f2 il blocco con l'aver intuito inconsciamente che i buoni e i cattivi della storia si stavano assomigliando troppo e la risoluzione del problema gli serv\u00ec per mettere a fuoco il tema centrale, la violenza intessuta nella natura umana, e per evidenziarlo nella seconda stesura.\nEdizione integrale.\nNella prefazione dell'edizione integrale, l'autore avverte i lettori: \u00abquesto \"non \u00e8\" un nuovo romanzo [...] non \u00e8 una versione totalmente nuova, completamente diversa de \"L'ombra dello scorpione\". [...] \u00e8 un\"espansione\" del romanzo originale. [...] non troverete vecchi personaggi che si comportano in modi strani, nuovi, ma scoprirete che quasi \"tutti\" i personaggi, nella versione integrale del libro, fanno \"pi\u00f9\" cose; e se non fossi stato convinto che alcune di queste cose erano interessanti - forse persino illuminanti - non avrei mai dato il mio assenso a questo progetto.\u00bb\n\u00c8 consapevole che molti critici avevano gi\u00e0 giudicato il romanzo eccessivamente lungo e che qualcuno considerer\u00e0 questa versione ampliata \u00abla manifestazione del narcisismo di un autore, che pu\u00f2 permetterselo grazie al successo delle sue opere\u00bb, ma ha proposto questa versione integrale perch\u00e9 convinto che le parti eliminate arricchiscano la storia e soprattutto perch\u00e9 la stesura finale fu tagliata di circa quattrocento pagine per motivi commerciali (il prezzo di copertina), non editoriali.\nL'edizione integrale ha spostato il periodo d'ambientazione dagli anni ottanta ai novanta, producendo tanti piccoli anacronismi, dovuti forse a mancanza d'attenzione durante la riscrittura, tra cui una macchina contenente un motore Studebaker modificato, una persona che spende un dollaro per una mattinata di babysitting, l'affitto di una casa sulla spiaggia di Malib\u00f9 per 1000 dollari al mese e TV a colori descritte come insolite.\nAdattamenti.\n\"L'ombra dello scorpione\" \u00e8 una delle poche opere di King a non aver avuto una trasposizione cinematografica ma ne \u00e8 stata annunciata una a cui parteciper\u00e0 Stephen King stesso. King accett\u00f2 una versione di George Romero, ma il progetto divenne ingestibile e fu abbandonato.\nNe \u00e8 stata tuttavia tratta una miniserie televisiva con l'omonimo titolo, trasmessa nel 1994 e divisa in quattro puntate: scritta dallo stesso King che vi appare anche in un cameo, \u00e8 interpretata da Molly Ringwald, Laura San Giacomo, Rob Lowe, Gary Sinise, Ruby Dee, Ossie Davis, Jamey Sheridan, Ray Walston, Miguel Ferrer, e Adam Storke e con ospiti speciali quali Ed Harris, Kathy Bates e l'ex stella NBA Kareem Abdul-Jabbar.\nA partire dal 2010 \u00e8 stata creata una versione a fumetti, curata dalla Marvel come nella serie della Torre Nera, editi dalla Bompiani: Captain Trips, Incubi Americani, I Sopravvissuti, Mele Marce, Terra di Nessuno e Verr\u00e0 la notte.\nNel 2020 la CBS ne ha tratto una nuova miniserie televisiva intitolata \"The Stand\", in programmazione negli Stati Uniti dal 17 dicembre, interpretata da James Marsden, Amber Heard, Greg Kinnear e Whoopi Goldberg.\nLegami con altri lavori di King.\n\"L'ombra dello scorpione\" \u00e8 legata ad altri lavori di Stephen King, principalmente con la saga della Torre Nera, in cui appaiono Flagg ed altri elementi."}
{"id": "329380", "revid": "287204", "url": "https://it.wikipedia.org/wiki?curid=329380", "title": "Pete Brown", "text": "Collabor\u00f2 anche col chitarrista Chris Spedding nel gruppo \"Battered Ornaments\", e form\u00f2 un suo gruppo (\"Piblokto\").\nBiografia.\nTrasferitosi da giovane a Londra, Pete Brown partecip\u00f2 a numerosi reading di poesia e suonando su gruppi jazz. Fu in questo periodo che incontr\u00f2 Graham Bond, con cui fond\u00f2 il duo Bond &amp; Brown, con cui realizz\u00f2 l'album \"Two Heads are Better Than One\".\nBrown inizi\u00f2 la sua collaborazione coi Cream nella scrittura dei brani col batterista Ginger Baker, ma ben presto il gruppo si rese conto che lavorava meglio in coppia con Jack Bruce. In seguito Bruce raccont\u00f2: \"Ginger e Pete erano a casa mia e lavoravano ad una canzone che non voleva venire. Mia moglie Janet allora cominci\u00f2 a lavorare con Ginger ed i due scrissero 'Sweet Wine', mentre io iniziai a lavorare con Pete.\"\nInsieme Brown e Bruce scrissero la maggior parte del repertorio dei Cream, inclusi \"I Feel Free\", \"White Room\" e (con la collaborazione di Clapton) \"Sunshine of Your Love\"\nDopo lo scioglimento dei Cream, Bruce e Brown continuarono la loro collaborazione scrivendo brani per la carriera solista di Bruce."}
{"id": "329381", "revid": "77358", "url": "https://it.wikipedia.org/wiki?curid=329381", "title": "Contea raguseo-narentina", "text": ""}
{"id": "329382", "revid": "1632387", "url": "https://it.wikipedia.org/wiki?curid=329382", "title": "Trainspotting (romanzo)", "text": "Trainspotting \u00e8 il primo e pi\u00f9 fortunato libro dello scrittore scozzese Irvine Welsh: narra delle grottesche vicissitudini dei componenti di un gruppo di tossicodipendenti nella Edimburgo di fine anni ottanta.\nDa questo romanzo \u00e8 stato tratto l'omonimo film di Danny Boyle. Welsh ha successivamente redatto anche un prequel, intitolato \"Skagboys\", e due sequel, \"Porno\" (da cui poi \u00e8 stato liberamente tratto un altro film a vent'anni esatti dal primo, diretto sempre da Boyle ed interpretato in buona parte dagli stessi attori protagonisti) e \"Morto che cammina\".\nSignificato del titolo.\nIl titolo si riferisce all'episodio del paragrafo \"Guardando i treni alla stazione centrale di Leith\" (in originale, \"Trainspotting at Leith Central Station\"), dove Renton e Begbie vengono avvicinati da un vecchio barbone mentre stanno urinando nell'ormai dismessa stazione centrale di Leith: costui chiede loro se stanno facendo del \"trainspotting\", ossia se fossero dei disoccupati che per ingannare il tempo osservano i treni in arrivo ed in partenza dalla stazione. Renton rimane interdetto perch\u00e9 Begbie non risponde in malo modo n\u00e9 malmena il barbone, come ci si potrebbe aspettare, anzi sembra addirittura in imbarazzo: solo mentre si allontanano si rende conto che l'ubriacone \u00e8 il padre dell'amico.\nTrama.\nIl romanzo \u00e8 caratterizzato da una struttura narrativa non lineare (la storia si compone essenzialmente di racconti e brevi frammenti apparentemente slegati tra loro, seppur accomunati da stesse ambientazione e personaggi vari, e fortemente asimmetrici nell'impostazione temporale, con il personaggio narrante mai ben specificato all'inizio di ogni segmento del libro) e si divide in sette parti: le prime sei sono composte da capitoli di varia lunghezza, ognuno narrato da un personaggio differente attraverso un personalissimo e distintivo flusso di coscienza, incentrato su un determinato avvenimento ed indipendente dagli altri, il che fa sembrare Trainspotting, pi\u00f9 che un romanzo, una raccolta di storie brevi.\nCiascun personaggio, come detto prima, ha un suo peculiare stile narrativo, che lo contraddistingue nel lungo periodo (si potranno, ad esempio, riconoscere le tribolazioni di Spud, pieni di virgole ed intercalari - \"non per dire\", \"capito\" -, da quelle di Begbie, nervosi e dominati dall'onnipresenza di turpiloqui, come la parola \"cazzo\"; Sick Boy, dal canto suo, parla di s\u00e9 stesso in terza persona, elogiando le sue qualit\u00e0, spesso aiutato dalla presenza del dialogo interiore di Sean Connery). Quando nei dialoghi sono coinvolte pi\u00f9 azioni o personaggi, il narratore diventa esterno ed onnisciente e parla in terza persona. \nViene descritta la vita ai limiti della legalit\u00e0 di un gruppo di giovani edimburghesi di periferia, ognuno dei quali ha una propria dipendenza: si va dall'eroina di Spud, Sick Boy e Renton all'alcolismo ed alla violenza insensata di Begbie.\nRenton, il protagonista e voce narrante principale del romanzo, dopo numerosi tentativi falliti d'intraprendere un serio percorso di disintossicazione, vedendo molti suoi amici morire per l'AIDS cerca di rifarsi una vita a Londra, dove ha varie conoscenze ed un giro di affari basato sulle truffe all'ufficio di collocamento. \u00c8 per\u00f2 costretto a tornare a Leith per assistere al funerale del suo amico Matty. In seguito, tornato a Londra per vivere con Kelly, abbandona di nuovo la capitale perch\u00e9 si sente risucchiato dal vortice della monotonia. Tornato a casa, visita tutti i vecchi amici, finch\u00e9 non gli viene proposto la grande occasione: vendere 2\u00a0kg di eroina a Londra. Ma quando il colpo \u00e8 stato fatto e sono state incassate 16.000 sterline, Renton decide di tradire i suoi amici ed allontanarsi con tutti i soldi verso i Paesi Bassi, che conosce avendo un tempo lavorato come steward.\nPersonaggi.\nTrainspotting, nella sua struttura, \u00e8 ricco di personaggi, dei quali molti compaiono solo il tempo di raccontare una loro storia (o vederla raccontare in terza persona da un narratore onnisciente), mentre altri sono presenze fisse.\nI personaggi principali del libro sono fondamentalmente:\nPossono essere considerati personaggi principali anche Davie Mitchell (Davo) e Thomas Lawrence (Tommy).\nIl libro \u00e8 poi ricco di una serie di personaggi secondari, che in alcuni casi diventano protagonisti poich\u00e9 narrano il libro in prima persona. Fra questi ricordiamo:\nPremi.\nIl libro ebbe un successo immediato, che ne valse la candidatura con quasi certezza di vittoria al Premio Booker: fu per\u00f2 scartato per \u00abaver offeso la sensibilit\u00e0 femminile di due dei giudici\u00bb."}
{"id": "329383", "revid": "287204", "url": "https://it.wikipedia.org/wiki?curid=329383", "title": "Thibarine", "text": "Il Thibarine () \u00e8 un liquore di origine tunisina a base di datteri aromatizzato o meno con erbe varie. Il procedimento di produzione prevede la distillazione nella fase finale di preparazione.\nOrigini.\nLa ricetta originale venne elaborata in Svizzera dai frati domenicani che verso la fine del XIX secolo stabilirono un monastero nella regione di Thibar in Tunisia. Da qui il nome \"Thibarine\".\nCaratteristiche.\nSi presenta di colore scuro con gradazione alcolica di circa il 40%.\nDegustazione.\nViene servito sia come aperitivo che digestivo ma viene anche utilizzato in alcuni cocktail, tra i quali il \"soviva\" (con thibarine, boukha, succo d'arancia e granatina)."}
{"id": "329384", "revid": "124833392", "url": "https://it.wikipedia.org/wiki?curid=329384", "title": "Ottavio Bottecchia", "text": "Fu il primo ciclista italiano a vincere il Tour de France, nel 1924; nella circostanza fu inoltre il primo ad indossare la maglia gialla ininterrottamente dalla prima all'ultima tappa. Rivinse il Tour anche nel 1925.\nBiografia.\nOttavo degli otto figli di Francesco Bottecchia, ortolano e carrettiere, ed Elena Torres, crebbe in povert\u00e0; in giovent\u00f9 lavor\u00f2 prima come muratore e poi come carrettiere di legnami. Proprio l'attivit\u00e0 di muratore gli varr\u00e0, negli anni di attivit\u00e0 ciclistica, e pur essendo lui veneto di San Martino di Colle Umberto, il soprannome di \"Muratore del Friuli\". Chiamato alle armi per la prima guerra mondiale, venne inquadrato come caporale nel 6\u00ba battaglione bersaglieri ciclisti (matr. n. 35418).\nDurante il conflitto combatt\u00e9 sul Carso, con alterne fortune (contrasse la malaria, respir\u00f2 gas tossici e fu anche fatto per tre volte prigioniero dagli austriaci, riuscendo per\u00f2 sempre a scappare), ma avvicinandosi all'uso della bicicletta, grazie al ruolo di \"esploratore d'assalto\", e appassionandosene. Si distinse anche nelle fasi della resistenza sul Piave, nel giugno e nell'ottobre 1917, con atti di eroismo, a Lestans di Sequals, che al termine della Guerra gli valsero la decorazione con la Medaglia di bronzo al valor militare.\nFinita la Guerra, nel 1920, pur continuando con i precedenti mestieri, cominci\u00f2 a gareggiare con l'Unione Sportiva Pordenonese in alcune corse ciclistiche per dilettanti. Durante una di queste gare fu notato da emissari di Luigi Ganna, primo vincitore del Giro d'Italia, che lo volle nella sua formazione, la Ganna-Dunlop: Bottecchia divenne cos\u00ec ciclista professionista nel 1922, a 27 anni di et\u00e0, e nel novembre di quell'anno concluse ottavo al Giro di Lombardia. Nel 1923 partecip\u00f2 alla Milano-Sanremo, giungendo nono, mentre al Giro d'Italia di quell'anno giunse quinto, vincendo la classifica isolati, dal momento che gareggiava senza il supporto della sua squadra, e quella \"iuniores\".\nPoche settimane dopo il Giro 1923 fu ingaggiato dalla formazione francese Automoto su segnalazione di un \"reclutatore\", un giornalista italiano, tal Borella, per partecipare al Tour de France. In quella \"Grande Boucle\", nonostante partisse come gregario, Bottecchia indoss\u00f2 la maglia gialla del primato per sei tappe (primo italiano a riuscirvi) e termin\u00f2 secondo nella classifica generale, battuto solo dal compagno di squadra Henri P\u00e9lissier. Concluse la stagione con il quarto posto al Giro di Lombardia.\nFu la svolta: nel biennio seguente \"Botesci\u00e0\", come lo chiamavano i francesi, si afferm\u00f2 come forte fondista, scalatore e passista. Vinse da dominatore sia l'edizione 1924 del Tour de France, sia quella del 1925, divenendo un eroe in Francia. Nel 1924 vest\u00ec di giallo per quindici tappe, dalla prima all'ultima (primo a riuscirvi), vincendone quattro, e prevalendo infine di pi\u00f9 di mezz'ora su Nicolas Frantz; l'anno dopo fece sue quattro frazioni della corsa, vest\u00ec il simbolo del primato per tredici tappe e si impose in classifica con quasi un'ora di vantaggio sul secondo, Lucien Buysse.\nCon questi risultati conobbe una notevole fama sia in Italia che in Francia; arrivarono anche importanti premi \u2014 tra cui quello della sottoscrizione popolare lanciata dalla \"Gazzetta dello Sport\" che raccolse lire \u2014 che gli consentirono di garantirsi una vita pi\u00f9 agiata, comprare una casa a San Martino e, in seguito, avviare anche un'officina per la costruzione di biciclette.\nNel biennio seguente ottenne risultati meno rilevanti. Nel 1926 al Tour de France fu costretto al ritiro al termine della decima tappa, sui Pirenei; in quella stagione concluse inoltre secondo al Giro dei Paesi Baschi, con un successo di tappa, e quarto al Giro di Lombardia. Non colse invece vittorie di rilievo nel 1927.\nLa morte.\nIl 3 giugno 1927 Bottecchia fu trovato a terra agonizzante, in stato di semincoscienza, lungo una strada tra Cornino e Peonis, frazione di Trasaghis, nella zona dove era solito allenarsi. Dopo aver ricevuto l'estrema unzione dal parroco di Peonis, don Dante Nigris, venne ricoverato all'ospedale di Gemona del Friuli, dove gli furono riscontrate fratture alla volta e alla base cranica, e alla clavicola destra. Mor\u00ec dopo dodici giorni, il 15 giugno, senza aver mai ripreso del tutto conoscenza. Il funerale si svolse il 17 giugno a Gemona, con la bara avvolta dal tricolore, scortata dalle guardie municipali e salutata da un'imponente folla.\nTra i colleghi ciclisti, presenziarono alla cerimonia gli amici Alfonso Piccin e Adriano Zanaga e alcuni campioni francesi e belgi giunti dall'estero, tra i quali Henri P\u00e9lissier; fece invece notizia l'assenza dei pi\u00f9 forti ciclisti italiani del tempo, tra cui Alfredo Binda, Costante Girardengo, Giovanni Brunero e Gaetano Belloni. Dopo il funerale la salma venne traslata nel piccolo cimitero di San Martino di Colle Umberto, luogo di nascita del campione, per l'inumazione. La morte di Bottecchia ebbe, data la fama da lui raggiunta in quegli anni, grande risalto sui giornali italiani e francesi, sportivi e non.\nPochi giorni dopo la scomparsa del campione, in un'intervista alla \"Gazzetta dello Sport\" la vedova Caterina afferm\u00f2 di come il marito, in punto di morte, avesse accennato a un \u00abmalore\u00bb, portandola a pensare subito a un incidente in bicicletta. Le indagini ufficiali conclusero per la morte accidentale, e questo consent\u00ec alla vedova di accedere a un premio assicurativo di 500.000 lire, investiti nell'acquisto di case e terreni.\nLa tesi dell'incidente verr\u00e0 confermata anche nell'iscrizione (\u00ab\"colpito da letale malore\"\u00bb) posta sul monumento eretto dal Comune di Trasaghis in memoria di Bottecchia nel punto in cui il campione fu trovato a terra. Nel 1974, inoltre, il giornalista Giorgio Garatti riport\u00f2 le dichiarazioni della nipote di Bottecchia, Elena, e dell'infermiera che aveva accompagnato il ciclista agonizzante fino a Gemona, le quali affermarono come, nei rari momenti di lucidit\u00e0, il ciclista avesse pronunciato pi\u00f9 volte la parola \u00abmalore\u00bb.\nIntorno alle cause della morte vennero per\u00f2 da subito formulate varie altre ipotesi, dall'omicidio per motivi politici o legato alle scommesse, all'aggressione per futili motivi, sino a una vendetta per motivi sentimentali da parte della famiglia della moglie. L'ipotesi del delitto per motivi politici fu rilanciata in Francia gi\u00e0 nel dopoguerra da un articolo del giornalista Albert Londres per il ventennale della morte. La tesi fu ripresa nel 1978 anche dal giornalista Giulio Crosti, il quale pot\u00e9 accertare un'evidente volont\u00e0 delle autorit\u00e0 dell'epoca di scoraggiare le indagini sul caso, e alcuni anni pi\u00f9 tardi anche dallo studioso Enrico Spitaleri, autore nel 1987 e nel 2008 di due libri sul tema.\nSpitaleri parl\u00f2 di un'aggressione fascista avvenuta a Cornino, citando l'allora parroco di Peonis, don Dante Nigris, che nel 1973, in punto di morte, aveva rivelato al suo successore di come Bottecchia avesse avuto la peggio in una rissa scoppiata \u00abper i suoi ideali antifascisti\u00bb. A parziale sostegno di tale ipotesi resta il fatto che al funerale di Bottecchia mancarono i grandi campioni italiani dell'epoca, tanto che il giornalista Gianni Mura anni dopo comment\u00f2: \u00abPer i nostri, forse, era un morto scomodo\u00bb. Altri autori, come Elio Bartolini e Paolo Facchinetti, conclusero invece come, alla luce degli elementi disponibili, nessuna versione potesse ricevere maggior credito.\nSupposizioni di vario tipo, anch'esse non confermate, si susseguirono per decenni. Vent'anni dopo i fatti di Peonis un contadino friulano, emigrato in Francia e ormai in punto di morte, sostenne di aver picchiato a morte Bottecchia con un bastone perch\u00e9 gli stava rubando dell'uva (altre versioni parlarono di un sasso e di ciliegie, o di fichi). Il fatto fu confermato da un compagno di squadra. Pochi anni dopo un emigrante italiano negli Stati Uniti, tal Berto Olinas, raccont\u00f2, anch'egli sul letto di morte, di aver ucciso su commissione mafiosa sia Ottavio Bottecchia sia il fratello Giovanni, morto poco tempo prima (era stato investito da un'automobile il 23 maggio 1927), per motivi legati al racket delle scommesse.\nAlla storia di Ottavio Bottecchia, e alla sua misteriosa morte, \u00e8 stata dedicata una puntata de \"La storia in Giallo\", programma radiofonico ideato e condotto da Antonella Ferrera e trasmesso il 7 dicembre 2005 da Rai Radio 3. Al mistero della sua morte fu dedicato il documentario di Gloria De Antoni \"Bottecchia, l'ultima pedalata\", prodotto dalla Cineteca del Friuli, girato tra Friuli e Veneto nel luglio 2007, in occasione dell'80\u00ba anniversario della morte di Ottavio Bottecchia, e trasmesso nel 2008 su RaiSportPi\u00f9 e su RaiDue.\nAttivit\u00e0 imprenditoriale.\nNel 1926, in collaborazione con Teodoro Carnielli, Bottecchia inizi\u00f2 l'attivit\u00e0 di fabbricante di biciclette, utilizzando il proprio cognome come marchio. Dopo la sua morte, l'attivit\u00e0 continu\u00f2 ad espandersi grazie alla famiglia Carnielli, e il marchio Bottecchia divenne progressivamente uno dei pi\u00f9 importanti nel settore delle bici da passeggio, mountain bike e da corsa."}
{"id": "329385", "revid": "6923", "url": "https://it.wikipedia.org/wiki?curid=329385", "title": "Daniela Modigliani", "text": ""}
{"id": "329388", "revid": "77358", "url": "https://it.wikipedia.org/wiki?curid=329388", "title": "Museo Van Gogh", "text": ""}
{"id": "329391", "revid": "1080859", "url": "https://it.wikipedia.org/wiki?curid=329391", "title": "Pittura paesaggistica", "text": "La pittura paesaggistica o pittura di paesaggio \u00e8 un genere che ha come soggetto ambienti all'aperto, ritratti dal vero, o inventati, o idealmente ricostruiti.\nStoria.\nLe Bibbie nel Medioevo erano decorate con miniature che rappresentavano anche luoghi e personaggi. Molti episodi raccontati erano rappresentati all'aperto, come Adamo e Eva nei giardini dell'Eden, l'arca di No\u00e8, il passaggio del Mar Rosso e, nel Vangelo, la fuga in Egitto, il discorso della montagna, il battesimo di Cristo, la sua crocifissione. Il paesaggio era quindi accennato in queste icone, ma con posizione ancillare, rispetto ai personaggi. Immagini sacre erano anche nelle basiliche delle citt\u00e0 imperiali Costantinopoli e Ravenna, che erano decorate di mosaici composti con tessere di vetro colorato o dorato. Nel catino della basilica di Sant'Apollinare in Classe il santo accoglie i dodici apostoli, visti come agnelli migranti verso la Croce centrale, sopra un tappeto di fiori e di cespugli che simboleggiano il Creato.\nGli scismi che allontanarono la Chiesa occidentale da quella ortodossa ebbero come effetto anche di cristallizzare in Oriente la rappresentazione iconica, che rimase fedele alle forme ieratiche e ferme bizantine; mentre in Occidente l'arte seguiva l'evolversi della storia e la sensibilit\u00e0 degli artisti.\nUn nuovo modo di intendere il paesaggio si present\u00f2 a Giotto, impegnato nel racconto delle \"Storie di San Francesco\", nella basilica superiore di Assisi. Nella \"Predica agli uccelli\", in particolare, Giotto dipinse san Francesco immerso nel verde della natura, come parte integrante di essa: il paesaggio accoglieva nel suo seno il santo.\nTra i primi esempi di paesaggio, come soggetto indipendente, sono il \"Paesaggio con fiume\" di Leonardo da Vinci (1473) e alcuni acquerelli di Albrecht D\u00fcrer \u2013 per le opere grafiche \u2013 e il \"Paesaggio con un ponte\" di Albrecht Altdorfer (1518 circa) in pittura, se si eccettua una discussa tavoletta alla Pinacoteca nazionale di Siena, (riferita ora ai fratelli Lorenzetti, ora a una maestro del primo Quattrocento come Giovanni di Paolo) quasi certamente un frammento di una composizione pi\u00f9 ampia. Questi primi esempi fanno pensare ancora a uno studio o a una timida prova per qualcos'altro, sebbene sia innegabile che anche nei soggetti tradizionali il paesaggio iniziasse a ricevere, a partire dal XV secolo, un'attenzione nuova. Sia nelle vedute cittadine di sfondo alle Madonne fiamminghe, sia nelle dolci aperture collinari delle tavole italiane, si cerca ormai di dare una sensazione dello spazio aperto e dell'atmosfera, che culminer\u00e0 con l'applicazione della prospettiva aerea di Leonardo da Vinci, che tanto seguito ebbe soprattutto a Venezia.\nLa scuola danubiana, in Germania, fece da apripista per rappresentazioni dei temi religiosi o storici, dove il fulcro della scena veniva via via relegato in spazi sempre pi\u00f9 marginali, trasformando lo sfondo nel protagonista, come fece magnificamente Bruegel il Vecchio.\nSeicento.\nIn Italia, all'inizio del Seicento si assistette a qualcosa di simile, sebbene pervaso da uno spirito pi\u00f9 idealizzato e meno inquieto, nelle lunette di palazzo Doria-Pamphili, in particolare nella \"Fuga in Egitto\" di Annibale Carracci (1602-1604) dove, pur rifacendosi a esempi antecedenti, la sacra Famiglia sembra quasi ormai un pretesto per la rappresentazione di una luminosa veduta fluviale all'alba.\nIl definitivo affrancamento della pittura di paesaggio come genere a s\u00e9 stante si ebbe comunque solo nel corso del Secolo d'oro, in Olanda: qui il venir meno della committenza religiosa, per ragioni storico-politiche, port\u00f2 al clamoroso fiorire di una nuova pittura borghese, con il trionfo di tutti i generi fino ad allora ritenuti minori, compresa la veduta paesaggistica. Ora cittadina, ora campestre, ora marina, ora centrata all'interno di edifici, la veduta va esplorando tutti i generi possibili, attraverso botteghe specializzate che garantiscono una produzione costante e diffusa, non pi\u00f9 episodica e circoscritta alle particolari esigenze di un committente.\nSettecento.\nNel Settecento il paesaggio si espresse nelle forme idealizzate, di ispirazione classica. Il \"sentimento del luogo\" settecentesco ha creato una variet\u00e0 di invenzioni, di \"capricci\", di ricostruzioni sceniche, di vedute ideate, in cui l'artista si appagava e si commuoveva. La corrente estetica del vedutismo artificioso sollecitava l'immaginario e coincideva con il gusto dello spettacolo in s\u00e9: cogliere dal vero quanto serve a trasferire l'immagine nel sentire interiore. I pittori neoclassici, attratti dalla bellezza e perfezione degli artisti dell'antichit\u00e0, imitavano la natura secondo precise regole codificate. Essi reagivano al \"disordine\" irrazionale della pittura rococ\u00f2. I principi del \"bello ideale\", rigidamente accettati, finirono per soffocare il neoclassicismo.\nJohann Heinrich F\u00fcssli, pur nel solco del paesaggio neoclassico, lascia sfuggire il tormento di visioni notturne e da incubo, un curioso inferno interiore, carico di inquietanti tensioni e di fantasmi psicologici.\nMarco Ricci - considerato il fondatore del vedutismo veneziano - si distingue per i paesaggi boscosi e tormentati. Quando rappresenta i Fori romani li arricchisce di motivi architettonici della Roma antica, ma ricomposti in piena libert\u00e0, secondo il gusto del \"rovinismo\", poi caro ai paesaggisti rococ\u00f2.\nGiovanni Battista Piranesi, che ebbe influenza sulla pittura, nelle sue \"Carceri d'invenzione\" rappresenta le rovine come cupe allusioni di morte e di disperazione.\nOttocento.\nNell'Ottocento, il secolo borghese, il paesaggio riprese quella fecondit\u00e0 e indipendenza, come in Olanda due secoli prima. L'inconscio e l'istinto hanno caratterizzato parte della pittura romantica. Il fenomeno della luce e la genesi dei colori interessarono i pittori impressionisti e i macchiaioli. L'allucinazione e la dilatazione notturna, delle forme pi\u00f9 varie, fece il suo ingresso nei paesaggi dei simbolisti. Il vedutismo incontr\u00f2 poi il divisionismo che frantum\u00f2 il paesaggio in sottili e minuti frammenti di luce. Le pitture giapponesi, indiane e persiane, che arrivano in gran copia in Occidente a fine Ottocento, sotto forma di riproduzioni a stampa, suggeriscono che lo spazio nel dipinto pu\u00f2 anche non essere naturalistico, ma esprimersi in due sole dimensioni: quindi \u00e8 superabile il bisogno della prospettiva.\nWilliam Turner, nelle sue libere, inquiete e aeree sperimentazioni di pitture paesaggistiche sfocate, con le sue esaltazioni cromatiche, sfugge a ogni classificazione.\nGiacinto Gigante, per la fantasia, per la luminosit\u00e0 e la trasparenza pittorica del suo paesaggio napoletano, fu definito da Emilio Cecchi \"impressionista argenteo\".\nNovecento.\nIl Novecento ha visto il paesaggio rappresentato nelle forme pi\u00f9 varie, fino all'intuizione di paesaggio nell'astrattismo. Il post-impressionismo ha meditato sugli affreschi di Piero della Francesca e sulla essenzialit\u00e0 di Paolo Uccello."}
{"id": "329392", "revid": "466539", "url": "https://it.wikipedia.org/wiki?curid=329392", "title": "Ivy League", "text": "Ivy League (o Ancient Eight) \u00e8 un titolo che accomuna le otto pi\u00f9 prestigiose ed elitarie universit\u00e0 private degli Stati Uniti d'America. Nonostante siano sorte anche in funzione della fede religiosa (anglicana, puritana, quacchera, battista, presbiteriana, episcopale) dei loro fondatori, questo gruppo di universit\u00e0 \u00e8 attualmente rigorosamente non confessionale.\nStoria.\nIl termine divenne ufficiale, specialmente nella terminologia sportiva, dopo la formazione della NCAA nel 1954, che contribu\u00ec ad avvicinare buona parte della nazione alla squadra del proprio college preferito.\nOggigiorno l'utilizzo del termine non \u00e8 pi\u00f9 limitato alle sole attivit\u00e0 sportive e rappresenta una filosofia educazionale legata alle pi\u00f9 antiche universit\u00e0 della nazione.\nLe universit\u00e0 della \"Ivy League\" vengono annoverate tra le pi\u00f9 prestigiose a livello mondiale, infatti raggiungono spesso i primi posti delle classifiche dei migliori college al mondo.\nCaratteristiche.\nTutte le universit\u00e0 della \"Ivy League\" sono posizionate in cima alla classifica pubblicata annualmente dal \"U.S. News &amp; World Report\" sui college e le universit\u00e0 statunitensi; sono anche tra le prime per quanto riguarda la situazione finanziaria. Sette su otto furono fondate durante il periodo delle tredici colonie americane; l'eccezione \u00e8 la Cornell University, che venne fondata nel 1865. Le istituzioni della \"Ivy League\", quindi, contano sette dei nove college coloniali fondati prima della guerra d'indipendenza americana. Le \"ivies\" (come vengono soprannominate) si trovano tutte nella regione nord-est degli Stati Uniti. Tutte e otto le universit\u00e0 ricevono diversi milioni di dollari da parte dei governi statali e federale in sussidi e finanziamenti alla ricerca.\nIl reclutamento degli studenti tra le universit\u00e0 della \"Ivy League\" si aggira tra i 4 000 e i 14 000, pi\u00f9 di un tipico college privato e meno di un tipico pubblico. Il patrimonio delle universit\u00e0 della \"Ivy League\" varia dai 2,01 miliardi di dollari della Brown ai 28,8 miliardi di dollari di Harvard.\nCronologia di affiliazione delle Universit\u00e0.\nDi seguito si riporta una breve cronologia delle universit\u00e0 aderenti. Le date di fondazione e le affiliazioni religiose sono confermate dagli stessi istituti.\nMolti di essi hanno storie complesse nei loro primi anni e le storie delle loro origini possono essere soggette a interpretazione. Per dettagli vedasi le note a pi\u00e8 di pagina.\nLe \"affiliazioni religiose\" si riferiscono a sponsorizzazioni finanziarie, associazioni formali e promozione da parte di una religione."}
{"id": "329395", "revid": "81484", "url": "https://it.wikipedia.org/wiki?curid=329395", "title": "RedHat", "text": ""}
{"id": "329396", "revid": "2108263", "url": "https://it.wikipedia.org/wiki?curid=329396", "title": "Re Pescatore", "text": "Il Re Pescatore o Re Ferito \u00e8 un personaggio che appare in alcune opere del ciclo arturiano come ultimo discendente della stirpe dei Re del Graal, custodi della preziosa reliquia. Viene caratterizzato in modi anche molto diversi da diversi autori; in ogni caso, ha una menomazione alle gambe o ai genitali, e ha difficolt\u00e0 a muoversi. La sua menomazione si ripercuote sul suo regno, che si \u00e8 trasformato in un luogo deserto e devastato, \"La terra desolata\", la \"terre guaste\" (\"Waste Land\"). Il Re passa il suo tempo pescando in un fiume nei pressi del suo castello di Corbenic. Molti cavalieri erranti si recano dal Re Pescatore per guarirlo, ma questo sar\u00e0 possibile solo al prescelto destinato a trovare il Graal (nelle storie pi\u00f9 antiche Parsifal; in seguito anche Galahad e Bors).\nLa ferita del Re Pescatore ha in generale la connotazione di una punizione per peccati commessi in passato; alcune opere sviluppano questo tema stabilendo un'analogia fra la ferita del Re Pescatore e la ferita al costato subita da Cristo sulla Croce; l'arma risulta essere la stessa in entrambi i casi, la leggendaria Lancia del Destino.\nMolte opere ritraggono \"due\" re feriti, padre e figlio (o nonno e nipote): il pi\u00f9 anziano \u00e8 relegato dalla malattia nel suo castello, tenuto in vita dal Graal; il pi\u00f9 giovane, anch'egli menomato, riesce invece a incontrare gli ospiti e andare a pesca. Nelle sezioni successive, laddove sia necessario distinguere queste due figure, esse verranno chiamate rispettivamente \"Re Ferito\" e \"Re Pescatore\".\nPossibili significati del nome.\nLa scelta del nome \"Re Pescatore\" pu\u00f2 essere legata a una serie di possibili implicazioni:\nOrigini del personaggio.\nIl Re Pescatore di Chr\u00e9tien de Troyes.\nIl Re Pescatore appare per la prima volta nell'opera di Chr\u00e9tien de Troyes \"Le Roman de Perceval ou le conte du Graal\", dove Parsifal incontra \"due\" re feriti. Scopre troppo tardi che entrambi sarebbero guariti se avesse chiesto loro del Graal (dopo aver perso questa occasione perch\u00e9 il suo maestro lo aveva ammonito di non fare troppe domande). Parsifal scopre anche di essere discendente dei Re del Graal, essendo sua madre figlia del Re Ferito; il poema, incompiuto, si interrompe prima che Parsifal torni al castello dei due re.\n\u00c8 opportuno osservare che l'apparizione del Re Pescatore nell'opera di de Troyes coincide anche con l'introduzione nel ciclo arturiano del tema della ricerca del Graal. Nell'opera di de Troyes non vi \u00e8 alcuna connessione fra il Graal e la figura di Cristo; l'interpretazione del Graal come calice dell'Ultima Cena \u00e8 infatti notoriamente successiva, e dichiarata esplicitamente per la prima volta nell'opera di Robert de Boron. Nella tradizione a cui de Troyes si riferisce, il termine \"Graal\" indicava genericamente una coppa o un contenitore magico, dotato del potere di guarire e allungare la vita. Il Re Pescatore si pu\u00f2 quindi ricondurre a figure tradizionali della mitologia celtica, come Br\u00e2n il Benedetto del \"Mabinogion\", che possedeva un calderone magico che poteva risanare. Fu ferito al piede (o alla gamba) in guerra, e il calderone and\u00f2 distrutto.\nFonti medioevali successive.\nIl Re Pescatore appare nuovamente nel \"Giuseppe di Arimatea\" di Robert de Boron, in cui il Graal viene per la prima volta associato a Cristo. Nell'opera di de Boron, il \"Ricco Pescatore\" si chiama \"Bron\" (un'altra possibile eco della figura di Bran) ed \u00e8 cognato di Giuseppe di Arimatea, primo custode del calice di Cristo. Giuseppe fonda una comunit\u00e0 religiosa che arriva fino in Bretagna, e affida il Graal a Bron. Il nome \"Ricco Pescatore\" diventa \"Re Pescatore\" in alcune opere che si ritiene siano basate su un'opera perduta di Robert de Boron.\nWolfram von Eschenbach riprende e amplia la storia di de Troyes nel suo poema epico \"Parzival\". Tra l'altro elabora i significati del Graal, e attribuisce un nome ai due re (il Re Ferito diventa \"Titurel\" e il Re Pescatore \"Anfortas\").\nIl Colpo Doloroso.\nIl \"corpus\" di opere noto come \"Lancillotto in prosa\" introduce nuovi elementi della storia dei Re del Graal. Risulta che molti membri di questa discendenza furono feriti e menomati, come punizione per i loro fallimenti. Il Re Ferito (che acquisisce il nome di Pellam o Pellehan) e il Re Pescatore (Pelles) sono gli ultimi sopravvissuti della dinastia. Al fine di procurarsi un successore, Pelles trama affinch\u00e9 Lancillotto giaccia con sua figlia Elena, generando Galahad (predestinato a ottenere il Graal e riportare la vita nella Terra Desolata).\nNel ciclo della Post-Vulgata e in \"Le morte d'Arthur\" di Thomas Malory, si viene a sapere che la ferita del Re Pescatore si deve a un \"colpo doloroso\" (\"dolorous stroke\") inflittogli da Balin. Il tema del \"colpo doloroso\" e dei suoi legami con la vicenda del Graal \u00e8 uno dei temi minori che ripercorrono parte del ciclo arturiano. L'arma usata fu la Lancia del Destino, la stessa arma che fer\u00ec Cristo sulla Croce; e infatti il chiaroveggente Merlino prevede la ferita del Re Pescatore chiamandola \"il \"secondo\" colpo doloroso\". Il \"colpo doloroso\" viene normalmente descritto come una ferita alla \"coscia\" del Re, espressione che pu\u00f2 essere per\u00f2 letta come un eufemismo per i genitali (proprio ai genitali risulta essere ferito Anfortas di von Eschenbach). La ferita ai genitali, a sua volta, \u00e8 in rapporto simbolico con la \"sterilit\u00e0\" della Terra Desolata.\nI Re Feriti di Malory.\nL'opera di Malory rende l'idea di quanto gi\u00e0 in questo periodo le varianti della storia del Re Pescatore stessero diventando molte e difficilmente conciliabili. Ci sono buoni motivi per supporre che l'intento di Malory fosse quello di rappresentare \"un\" \"Re Menomato\" (\"Maimed King\"), ferito da Balin e guarito dal nipote Galahad. Tuttavia, probabilmente a causa di una non accurata integrazione delle sue fonti, egli finisce per rappresentare almeno quattro figure non del tutto sovrapponibili:\nInterpretazioni moderne.\nLe apparizioni del Re Pescatore nella letteratura, nel cinema e nella cultura moderna sono piuttosto numerose."}
{"id": "329397", "revid": "30129", "url": "https://it.wikipedia.org/wiki?curid=329397", "title": "Wharton School", "text": ""}
{"id": "329398", "revid": "300067", "url": "https://it.wikipedia.org/wiki?curid=329398", "title": "Trajan Langdon", "text": "Carriera.\nSpecializzato nel tiro da tre, cosa che gli ha valso il soprannome \"l'assassino dell'Alaska\", Langdon nella NCAA gioc\u00f2 con la Duke University; oltre a far registrare il record per il maggior numero di tiri da 3 realizzati, fu determinante nella cavalcata che port\u00f2 la squadra di Duke, i Blue Devils, fino alla finale NCAA, persa contro UConn. Prima dell'approdo in NBA, partecip\u00f2 con la nazionale degli USA ai mondiali del 1998, conclusi al terzo posto.\nDal 1999, per tre stagioni, milit\u00f2 nei Cleveland Cavaliers, squadra che lo aveva scelto al draft di quell'anno con l'undicesima chiamata assoluta. In seguito approd\u00f2 in Europa, dapprima, in Italia, alla Benetton Treviso, dove nella stagione 2002-03 vinse la Supercoppa italiana, la Coppa Italia e il campionato. L'anno successivo and\u00f2 a giocare in Turchia, all'Efes Pilsen Istanbul, dove, anche l\u00ec, vinse il campionato.\nSi trasferisce poi in Russia per la stagione 2004-05, nelle file della MBK Dinamo Mosca, prima di passare, l'anno dopo, all'altra squadra di Mosca, il CSKA di Ettore Messina. Con l'ex squadra dell'armata rossa realizza il \"grande slam\", vincendo campionato, coppa nazionale russa ed anche l'Eurolega, battendo in finale il Maccabi Tel Aviv per 73-69; Langdon contribu\u00ec alla vittoria con 11 punti, frutto di tre delle sue micidiali \"triple\" e di due tiri liberi. Il 7 ottobre 2006 con 17 punti \u00e8 stato il miglior marcatore dell'amichevole che il CSKA ha giocato e vinto contro i Los Angeles Clippers.\nIl CSKA vince ancora l'Eurolega nel 2008: Langdon viene insignito del premio di miglior giocatore della finale."}
{"id": "329400", "revid": "1305772", "url": "https://it.wikipedia.org/wiki?curid=329400", "title": "For Those About to Rock We Salute You", "text": "For Those About to Rock We Salute You \u00e8 l'ottavo album in studio del gruppo musicale australiano AC/DC, pubblicato il 23 novembre 1981 dalla Atlantic Records.\nDescrizione.\nIl titolo riprende la frase latina che tradizionalmente si ritiene i gladiatori indirizzassero all'imperatore prima dell'inizio dei giochi nell'arena, ovvero \"Morituri te salutant\". La frase, tradotta in inglese con \"\"For those about to DIE we salute you\", \u00e8 stata trasformata dagli AC/DC in \"For those about to rock - we salute you\" e si traduce in italiano con \"A coloro che stanno per fare rock - noi vi salutiamo\"\". La \"title track\" \u00e8 famosa per i cannoni che sparano nella canzone e che nei concerti formano delle scenografie spettacolari.\nL'album raggiunse la prima posizione nella Billboard 200 per tre settimane, la terza in Australia, la quinta in Italia, la sesta in Norvegia e Nuova Zelanda, la settima in Austria e la nona in Svezia."}
{"id": "329401", "revid": "339392", "url": "https://it.wikipedia.org/wiki?curid=329401", "title": "Ting-Ling", "text": ""}
{"id": "329411", "revid": "1318658", "url": "https://it.wikipedia.org/wiki?curid=329411", "title": "La zona morta", "text": ""}
{"id": "329417", "revid": "1632387", "url": "https://it.wikipedia.org/wiki?curid=329417", "title": "Ansia", "text": "L'ansia \u00e8 uno stato psichico di un individuo, prevalentemente cosciente, caratterizzato da una sensazione di intensa preoccupazione o paura, relativa a uno stimolo ambientale specifico, associato a una mancata risposta di adattamento da parte dell'organismo in una determinata situazione che si esprime sotto forma di stress per l'individuo stesso.\nLa sua forma patologica costituisce i disturbi d\u2019ansia.\nCaratteristiche.\nL'ansia \u00e8 una complessa combinazione di emozioni che includono paura, apprensione e preoccupazione, ed \u00e8 spesso accompagnata da sensazioni fisiche come palpitazioni, dolori al petto e/o respiro corto, nausea, tremore interno. Pu\u00f2 esistere come disturbo cerebrale primario oppure pu\u00f2 essere associata ad altri problemi medici, inclusi altri disturbi psichiatrici. I segni somatici sono dunque un'iperattivit\u00e0 del sistema nervoso autonomo e in generale della classica risposta del sistema simpatico di tipo \"combatti o fuggi\".\nSi distingue dalla paura vera e propria per il fatto di essere aspecifica, vaga o derivata da un conflitto interiore.\nLa distinzione con il termine angoscia appartiene solo alle lingue di origine latina, infatti in tedesco un termine usato sia per ansia, che per angoscia o paura \u00e8 \"Angst\".\nComponenti.\nL'ansia sembra avere varie componenti di cui una \"cognitiva\", una \"somatica\", una \"emotiva\", una \"comportamentale\".\nFunzioni e disturbi.\nSi pensa che i circuiti neurali che coinvolgono l'amigdala e l'ippocampo soggiacciano all'ansia. Quando i soggetti vengono sottoposti a stimoli spiacevoli e potenzialmente dannosi come odori o gusti ripugnanti, le scansioni PET eseguite su di loro mostrano flussi sanguigni aumentati nell'amigdala. In questi studi, i partecipanti riportarono anche un'ansia moderata. Questo potrebbe indicare che l'ansia sia un meccanismo protettivo progettato per prevenire comportamenti potenzialmente dannosi per l'organismo come nutrirsi di cibo avariato.\nSe invece l'ansia ricorre cronicamente e ha un forte impatto sulla vita di una persona si pu\u00f2 allora diagnosticare un disturbo d'ansia. I pi\u00f9 comuni sono il disturbo d'ansia generalizzata (DAG), il disturbo di panico (DP), la fobia sociale, le fobie specifiche, il disturbo ossessivo-compulsivo (DOC) e il disturbo post traumatico da stress (DPTS).\nInterpretazione psicoanalitica classica.\nSecondo l'interpretazione psicoanalitica classica di stampo pulsionalista, l'ansia viene definita un \"sintomo-segnale\", intorno al quale si struttura il conflitto nevrotico caratterizzato dalla presenza di pulsioni e affetti che vorrebbero essere soddisfatti, ma che sono contrastati dai meccanismi di difesa dell'Io. Le pulsioni sono vissute come proibite e quindi ritenute pericolose. L'ansia \u00e8 il segnale di pericolo avvertito dall'Io, e i sintomi equivalgono sia al tentativo di rinnegamento del desiderio proibito sia a un suo mascherato progetto di realizzazione. Il soggetto spesso ignora il contenuto delle pulsioni rimosse, ed \u00e8 quindi indotto a trasferire fuori dal suo S\u00e9 psichico, e quindi nel mondo esterno o nel corpo fisico, ci\u00f2 che invece investe il suo mondo psichico."}
{"id": "329423", "revid": "2057018", "url": "https://it.wikipedia.org/wiki?curid=329423", "title": "Angelo Massimino", "text": " \u00c8 soprannominato \"il Presidentissimo\", avendo ricoperto la carica di massimo dirigente del Calcio Catania in tre periodi diversi della storia del club rossoazzurro, dal 1969 al 1973, dal 1974 al 1987 e dal 1992 al 1996, anno della sua morte.\nBiografia.\nNacque a Catania il 16 gennaio 1927 da Alfio, costruttore edile (1895-1967), e da Santa Leone (1900-1996), di cui era il terzo di sette figli. Nel 1949 emigr\u00f2 in Argentina, dove visse per due anni e svolse il lavoro di muratore. Fece ritorno nella sua citt\u00e0 nat\u00eca nel 1951, e con il denaro accumulato nel periodo in cui visse nel paese latinoamericano si diede all'attivit\u00e0 di imprenditore edile, come il padre e i suoi fratelli. Massimino inizi\u00f2 la sua attivit\u00e0 con l'acquisto di terreni e l'edificazione di molti palazzi nel capoluogo etneo, che nell'immediato dopoguerra fu particolarmente interessato dalla speculazione edilizia.\nDivenne ben presto uno dei maggiori imprenditori edili catanesi, ma acquis\u00ec maggiore popolarit\u00e0 quando si avvicin\u00f2 al mondo del calcio sul finire degli anni cinquanta. In occasione delle elezioni comunali catanesi del 1975 si candid\u00f2 con la Democrazia Cristiana, venendo eletto consigliere con 4.126 preferenze. Un'indagine pubblicata negli anni ottanta dal quotidiano economico \"Il Sole 24 ORE\" attribu\u00ec a Massimino un ingente patrimonio costituito da tremila appartamenti di propriet\u00e0. \nMor\u00ec il 4 marzo 1996, all'et\u00e0 di 69 anni, a causa di un incidente stradale di cui fu vittima sulla A19 Palermo-Catania, all'altezza del bivio per Scillato, in provincia di Palermo, in localit\u00e0 Tre Monzelli, mentre si trovava a bordo dell'auto guidata dal genero, l'ingegner Giuseppe Inzalaco. Inzalaco rimase illeso, mentre Massimino venne sbalzato fuori dalla vettura, cadendo pesantemente sul terreno e mor\u00ec sul colpo. Inutili furono i soccorsi chiamati dal genero, dato che le volanti della Polizia Stradale di Buonfornello accorse nel luogo dell'incidente, dovettero constatare la morte dell'imprenditore catanese, il cui cadavere fu trasportato all'obitorio del cimitero di Termini Imerese, dove il medico legale accert\u00f2 la morte ed effettu\u00f2 l'autopsia, dalla quale emerse il danneggiamento della parte parietale destra e la rottura di due femori. Le cause della morte furono probabilmente l'alta velocit\u00e0 della vettura guidata da Inzalaco e la mancata messa delle cinture di sicurezza, che forse avrebbero potuto salvare la sua vita.\nMassimino era padre di tre figlie avute dalla moglie Grazia Codiglione, e di altri due figli avuti da relazioni extraconiugali. Personalit\u00e0 vulcanica, pittoresca e genuina, era particolarmente noto al pubblico per i suoi errori linguistici e le sue sfuriate davanti a microfoni e telecamere, in occasione delle interviste.\nAttivit\u00e0 nel calcio.\nDa giovane Massimino tent\u00f2, senza successo, la carriera di calciatore, e il suo ingresso nel mondo del calcio risale al 1959, quando rilev\u00f2 la societ\u00e0 dilettantistica SCAT, militante in Prima Divisione, dove giocavano i dipendenti dell'omonima azienda di trasporti della citt\u00e0 etnea, e che ribattezz\u00f2 con il nome di Associazione Sportiva Calcio Massiminiana SCAT. Della neocostuita societ\u00e0 calcistica catanese, Massimino fu il primo presidente assieme al fratello Salvatore, e nel suo consiglio direttivo sedevano gli altri fratelli Giuseppe, Gaetano e Alfredo; la guida tecnica fu affidata a Nicol\u00f2 Nicolosi.\nAlla sua prima stagione ufficiale, nel 1959-60, la Massiminiana si piazz\u00f2 seconda nel girone B di Prima Categoria alle spalle del Milazzo. La stagione seguente, la formazione giallorossa si piazz\u00f2 in testa al girone a pari punti con i mamertini, che sconfissero nello spareggio per accedere alla finale regionale contro l'Alcamo, da cui per\u00f2 fu sconfitta; ma la societ\u00e0 rossobl\u00f9 present\u00f2 reclamo alla Lega Sicula, in cui accus\u00f2 quella etnea della famiglia Massimino di aver operato un tentativo di corruzione nella partita contro l'Odeon Siracusa. Secondo la denuncia fatta dai dirigenti del Milazzo, i fratelli Angelo e Salvatore Massimino incaricarono il catanese Leonardi dell'Odeon a convincere il suo compagno di squadra Spatafora, ad agevolare la vittoria della Massiminiana, nella partita contro la loro squadra: la sentenza della commissione giudicante della Lega Sicula diede ragione al Milazzo, e pun\u00ec la Massiminiana con l'esclusione al campionato successivo, ed il suo presidente a due anni di squalifica. La sentenza emessa dalla Lega Sicula fu parzialmente ribaltata dalla Commissione d'Appello Federale, presso cui la societ\u00e0 etnea present\u00f2 ricorso, con l'assoluzione di Massimino e il reintegro della squadra nel campionato di pertinenza con 10 punti di penalizzazione. Massimino lasci\u00f2 la presidenza della societ\u00e0 al fratello Salvatore nella stagione 1963-64, in cui la Massiminiana vinse il proprio girone ed otterr\u00e0 la prima storica promozione in Serie D. \nMassimino rimase comunque nell'organico del club di famiglia come vicepresidente, ma nel giugno 1969, fece ingresso nella maggiore societ\u00e0 calcistica della citt\u00e0 etnea, il Calcio Catania, che militava in Serie B, presieduto da Ignazio Marcoccio, di cui divenne membro del consiglio direttivo. Un mese pi\u00f9 tardi, Marcoccio rassegn\u00f2 le proprie dimissioni da presidente della societ\u00e0 rossoazzurra, e perci\u00f2 fu creato un comitato di reggenza a sei, di cui fece parte lo stesso Massimino, che nel frattempo usciva dal club di famiglia. Il consiglio di amministrazione del Calcio Catania tenutosi il 23 settembre, e l'assemblea dei soci riunitasi il 25 ottobre per nominare i nuovi dirigenti ed eleggere i membri del consiglio di amministrazione, elessero all'unanimit\u00e0 Massimino per la carica di presidente della societ\u00e0 rossoazzurra, affiancato da Michele Giuffrida come vicepresidente e da Salvatore Costa come amministratore delegato. Alla prima stagione sotto la presidenza Massimino, il Catania nella stagione 1969-70, allenato da Egizio Rubino, si piazz\u00f2 al terzo posto nella classifica del torneo cadetto ed ottenne la promozione in Serie A.\nLa stagione 1970-71 in Serie A del Catania, la prima con Massimino presidente, si concluse con un ritorno immediato tra i cadetti, avendo la squadra rossoazzurra concluso il torneo all'ultimo posto in classifica con 21 punti. I deludenti risultati conseguiti nelle successive due stagioni in Serie B del Catania, e il malcontento dei tifosi rossoazzurri, spinsero Massimino a rassegnare le dimissioni dalla presidenza della societ\u00e0 nel 1973. Al termine della stagione 1973-74, il Catania si piazz\u00f2 ultimo in classifica e retrocedette in Serie C, e su sollecito del Sindaco di Catania, nell'estate 1974 torn\u00f2 a ricoprire la carica di massimo dirigente rossoazzurro, e della societ\u00e0 divenne pure azionista di maggioranza. Nella stagione 1974-75, conquist\u00f2 subito un'altra promozione con Rubino in panchina, ma da quel momento inizi\u00f2 un lungo saliscendi: retrocessione in Serie C nel 1977-78, promozione in Serie B nel 1979-80, la seconda promozione in Serie A (1982-83), con l'allenatore Gianni Di Marzio, e seguente ritorno in B (1983-84). L'ultima retrocessione in Serie C1 (1986-87) gli fu fatale: ancora una volta i tifosi lo costrinsero a cedere la societ\u00e0.\nNell'agosto 1987, Massimino rassegn\u00f2 le proprie dimissioni da presidente del Catania, e successivamente cedette il pacchetto di maggioranza da lui detenuto nella societ\u00e0 rossoazzurra ad una cordata di imprenditori e professionisti locali rappresentata da Angelo Attaguile e Franco Proto. Il fallimento sportivo della squadra sotto la presidenza Attaguile, con cinque stagioni anonime in Serie C1, comport\u00f2 anche la crisi finanziaria della societ\u00e0 - di cui azionisti di maggioranza erano diventati il fratello Turi e il nipote Alfio Luciano Massimino con il 51% delle quote - per la quale nel 1992 la FIGC aveva chiesto la sua liquidazione, scongiurata grazie all'intervento economico di Massimino, che dapprima aveva pagato 200 milioni di lire per impedire che sei dei dieci giocatori che avevano messo in mora la societ\u00e0 durante la stagione 1991-92, potessero essere svincolati, e poi rilev\u00f2 il 73,5% delle azioni del Catania. Il salvataggio della societ\u00e0 rossoazzurra, di cui Massimino tornava ad essere proprietario e presidente, fu sancito con la revoca della sua messa in liquidazione fatta dalla FIGC da parte del Tribunale di Catania, che accolse l'istanza presentata dalla medesima.\nAl termine della stagione 1992-93, conclusa con un ottavo posto, la societ\u00e0 rossazzurra fu esclusa dal proprio campionato di appartenenza per un ritardo nel pagamento di una fideiussione. La lunga battaglia giudiziaria che segu\u00ec, passata alla storia come il secondo caso Catania, lo port\u00f2 ad ottenere l'ammissione della societ\u00e0 in Eccellenza. Nell'arco di due stagioni, il Catania raggiunse la Serie C2, ma durante la stagione 1995-96, ai primi di marzo, Massimino perse la vita in un incidente automobilistico sull'autostrada Catania-Palermo. Il presidente rossoazzurro era di ritorno da Palermo, in cui si era recato per incontrare l'allora vicepresidente della Lega di Serie C, Mario Macalli, per risolvere un contenzioso con la Federcalcio. Dopo la morte, la presidenza della societ\u00e0 rossoazzurra verr\u00e0 assunta dalla vedova, mentre la sua gestione dal nipote l'ingegner Angelo Russo in qualit\u00e0 di amministratore delegato. \nIl 20 giugno 2002, sei anni dopo la sua tragica morte, in suo onore fu intitolato lo Stadio Cibali di Catania. In sua memoria anche il trofeo \"Memorial Angelo Massimino\", disputato per sette edizioni, la prima si svolse nel dicembre 1996, le successive nelle estati dal 2000 al 2002 e dal 2004 al 2005, l'ultima nel gennaio 2018.\nNel luglio 2015 il periodico \"Guerin Sportivo\" ha inserito Angelo Massimino al sessantaquattresimo posto della speciale classifica dei 100 presidenti migliori di sempre."}
{"id": "329424", "revid": "486946", "url": "https://it.wikipedia.org/wiki?curid=329424", "title": "Ommin", "text": ""}
{"id": "329425", "revid": "125725981", "url": "https://it.wikipedia.org/wiki?curid=329425", "title": "Marina Occhiena", "text": "Biografia.\nEsordi.\nL'esordio nel mondo della canzone avviene a quindici anni: Marina incide la sua prima canzone (usando il solo nome di battesimo), intitolata \"A poco a poco\", per la Dischi Ricordi; il brano viene inserito in un Q-Disc, intitolato \"I ragazzi del Juke-Box\", assieme ad altre tre tracce, interpretate da altri giovani della casa discografica (Marcello Fattorini, Mary Di Pietro e Kiko Fusco). Qualche mese dopo, sempre la Ricordi, pubblica il primo 45 giri della cantante, contenente le canzoni \"Insegnami ad amare\" e \"Bastian contrario\", entrambe arrangiate dal maestro Iller Pattacini.\nRicchi e Poveri.\nNel 1967, la Occhiena entra a far parte del gruppo dei Ricchi e Poveri, quartetto composto assieme ad Angelo Sotgiu, Franco Gatti e Angela Brambati, con i quali riesce a farsi conoscere dal grande pubblico. Insieme a loro, interpreter\u00e0 diversi brani di successo, specie all'inizio della carriera, calcando varie volte il palco dell'Ariston in occasione del Festival di Sanremo. Il debutto con il gruppo avviene in realt\u00e0 al Cantagiro 1968, con \"L'ultimo amore\". Due anni dopo, i quattro sono appunto per la prima volta a Sanremo, dove arriveranno secondi per due anni di seguito, in quello stesso 1970 e nel 1971, rispettivamente con le canzoni \"La prima cosa bella\" e \"Che sar\u00e0\" (quest'ultima rappresenta il pi\u00f9 grande successo del gruppo come quartetto).\nAl XXVI Festival di Sanremo i Ricchi e Poveri presentano invece \"Due storie dei musicanti\", dall'album \"I musicanti\". Nel 1977 esce il singolo \"Una donna cambiata\", che non gode di alcuna promozione. Il gruppo decide poi di omaggiare la Liguria, in particolare la citt\u00e0 di Genova, incidendo due singoli in dialetto genovese: \"Ma se ghe penso\", famosa canzone tradizionale genovese, e \"Chanson de Cheullia\" (composta da Margutti) il cui lato B \u00e8 costituito da \"Scigoa\" (scritta da Augusto Martelli e Franco Franchi). Nel 1978, rappresentano l'Italia all'Eurovision Song Contest, quell'anno tenutosi a Parigi, con \"Questo amore\", tratta dall'omonimo 33 giri e uscita anche in Francia, mentre l'ultimo album nella formazione originaria a quattro membri, pubblicato nel 1980, esce anche nell'edizione spagnola, con quattro brani in lingua, segu\u00ecto, poco dopo, da una raccolta di successi in italiano, sempre per i paesi latini.\nNel 1981 Marina (che, nel frattempo, aveva contribuito al gruppo anche in veste di autrice, nonch\u00e9 di adattatrice di testi in lingua straniera - nel 1979, la canzone \"Mama\", composta proprio dalla Occhiena, assieme ad Angelo Sotgiu e Franco, era la sigla del programma TV \u00abJet Quiz\u00bb), alla vigilia della sua esibizione con il gruppo a Sanremo, dove avrebbero dovuto presentare insieme, come quartetto, il brano \"Sar\u00e0 perch\u00e9 ti amo\" (poi diventato famoso nel mondo, nell'interpretazione del gruppo in qualit\u00e0 di trio), decide, dopo 15 anni, di abbandonare la formazione dei Ricchi e Poveri. Vi rientrer\u00e0 solo nel 2020, in occasione del 70\u00ba Festival di Sanremo.\nCarriera da solista.\nSuccessivamente all'uscita dal gruppo, Marina pubblica alcuni singoli non ottenendo per\u00f2 il successo sperato. Degna di nota la partecipazione della Occhiena al Festivalbar 1985 con il brano \"Videosogni\". Altri brani che ebbero un discreto successo furono, all'inizio degli anni ottanta, \"Serenata\" (con cui ha partecipato al Festivalbar 1982) e \"Talismano\" (scritta per lei da Cristiano Malgioglio nel 1981).\nEsperienze teatrali e cinematografiche.\nMarina \u00e8 anche attrice, sia per il cinema che per il teatro. Per il cinema, nel 1984, partecipa alla pellicola \"Chewingum\", per la regia di Biagio Proietti, mentre, nel 1993, recita nella pellicola \"Abbronzatissimi 2 - Un anno dopo\", di Bruno Gaburro. Nel 2015 partecipa al film \"Camminando nel cielo\" di Angelo Antonucci, evento speciale al Giffoni Film Festival.\nA partire dal 1987 scrive vari soggetti per cinema, teatro e televisione. In teatro interpreta, nel ruolo di co-protagonista, la commedia musicale \"Gianburrasca\", \"Listrata\" e \"Baciami, stupido\". Nel 2004 \u00e8 protagonista in \"Salom\u00e8\" di Gianni De Feo, nel 2005 in \"Se stasera sono qui\" di Lino Procacci.\nIn televisione \u00e8 protagonista e autrice di \"Le mele marce\" di Pasquale Festa Campanile, \u00e8 conduttrice di \"Girocantando\" per il canale nazionale Odeon TV e partecipa alla serie \"Incantesimo 7\", in onda su Rai 2. Prende parte, inoltre, allo spot televisivo Sao Caff\u00e8.\nAttivit\u00e0 recenti.\nNell'autunno del 2006 ha partecipato al reality show \"L'isola dei famosi\", andato in onda su Rai 2, arrivando in finale e classificandosi al terzo posto.\nNel 2008 la cantante ha intrapreso un giro di concerti nelle maggiori piazze italiane accompagnata dalla Grande Orchestra Spettacolo \u201cLe Canzonissime\u201d.\nQuindi Marina lavora con la band Parafunky, con la quale nel 2009 ha eseguito un tour estivo.\nNel 2014 incide il brano \"Hai parlato a Lui di me\" cantato in duetto con Fra Marco Palmerani, dedicato a Giovanni Paolo II, racchiuso nella compilation \"Santo Papa Wojtyla\" (su etichetta \"Idyllium\").\nNel febbraio 2020, in occasione del 70\u00ba Festival di Sanremo, essa e Franco Gatti ritornano a far parte dei Ricchi e Poveri in occasione della reunion per i 50 anni di carriera.\nVita privata.\nMarina Occhiena ha avuto una storia d'amore con Franco Califano, all'inizio della carriera dei Ricchi e Poveri. Successivamente ha allacciato altre relazioni, una delle quali con il paroliere Cristiano Minellono.\nHa sposato il ginecologo Giuseppe Giordano e nel 1997 ha avuto un figlio."}
{"id": "329426", "revid": "436907", "url": "https://it.wikipedia.org/wiki?curid=329426", "title": "Flick of the Switch", "text": "Flick of the Switch \u00e8 il nono album in studio del gruppo musicale australiano AC/DC, pubblicato il 15 agosto 1983 dalla Atlantic Records.\nDescrizione.\nNonostante i grandi successi ottenuti gli anni precedenti, Angus e Malcolm Young decisero di dare una sferzata alla situazione che si era creata; licenziarono praticamente quasi tutto lo staff, il manager e il produttore Robert John \"Mutt\" Lange a cui era imputato il cambio del sound ed un leggero ammorbidimento del suono. L'album \u00e8 stato inoltre l'ultimo registrato con il batterista Phil Rudd, il quale lasci\u00f2 la formazione e fu rimpiazzato da Simon Wright. Rudd si sarebbe riunito agli AC/DC nel 1994 per registrare l'album \"Ballbreaker\".\nDecisero di autoprodurre l'album, il risultato fu un parziale insuccesso: infatti l'album fu distribuito peggio rispetto agli album precedenti e non ottenne il successo che forse meritava. Inoltre durante il tour che segu\u00ec l'uscita dell'album non furono incluse tracce attese come \"Bedlam in Belgium\"."}
{"id": "329428", "revid": "712828", "url": "https://it.wikipedia.org/wiki?curid=329428", "title": "Halagad Ventor", "text": ""}
{"id": "329429", "revid": "123627840", "url": "https://it.wikipedia.org/wiki?curid=329429", "title": "L'incendiaria", "text": "L'incendiaria \u00e8 un romanzo di Stephen King pubblicato nel 1980. Fu edito in episodi sulla rivista Omni prima di essere pubblicato.\nTrama.\nIl personaggio principale, \"l'incendiaria\", \u00e8 Charlene \"Charlie\" McGee, una bambina con capacit\u00e0 pirocinetiche - l'abilit\u00e0 di creare il fuoco e manipolarlo a suo piacimento col solo potere della mente. Charlie \u00e8 una mutante: deve i suoi poteri ai genitori, che insieme ad altri otto volontari hanno preso parte ad un esperimento governativo del composto \"Lot-six\", somministrato secondo il metodo del doppio cieco. Il padre, Andy, ha acquisito il potere di far agire le persone secondo la sua volont\u00e0 e ad influenzare le loro percezioni, ma tale potere \u00e8 minimo se confrontato con gli effetti distruttivi del fuoco che la figlia sa generare.\nI McGee sono controllati dalla \"Bottega\", l'organizzazione federale nascosta dietro gli esperimenti. Gli sperimentatori della Bottega vorrebbero studiare e fare esperimenti su Charlie, essendo essa il risultato imprevisto dell'unione di due persone trattate con il Lot-six. A tal fine gli agenti della Bottega uccidono la madre di Charlie, e lei ed il padre corrono a New York in un disperato tentativo di fuggire. Trovano un rifugio temporaneo in un villino posseduto dal padre di Charlie sul lago nel nord dello Stato, ma vengono comunque catturati da John Rainbird, un assassino nativo americano che arrampicatosi su un albero, spara a distanza ad entrambi usando due proiettili sonniferi, cos\u00ec da poterli portare nei laboratori in Virginia.\nImprigionati in due appartamenti separati, Charlie deve trovare un modo per riunirsi al padre, mentre impara a controllare il proprio potere. All'inizio \u00e8 impaurita dalla prospettiva di usarlo senza saperlo controllare. I suoi stessi genitori le hanno sempre proibito di usarlo, ma pian piano viene convinta dagli inganni e dalle promesse degli scienziati e di Rainbird. Gli scienziati le mentono sulla promessa che una volta conclusi i test potr\u00e0 rivedere suo padre, e oltretutto ignora il fatto che La Bottega abbia intenzione di ucciderla dopo aver completato la serie d'esperimenti. Progressivamente col passare dei giorni Charlie impara con i test a padroneggiare il suo potere. Al tempo stesso Rainbird, che soffre anche di disturbi mentali e psicopatici, spiega a Charlie che pu\u00f2 minacciare gli altri col suo potere se questi cominciassero a destare sospetti. Charlie, prendendo una maggiore consapevolezza sulle proprie capacit\u00e0, arriva davvero a minacciarli: se questi non le avessero prima o poi fatto reincontrare suo padre lei avrebbe dato fuoco a tutto e a tutti. Gli scienziati arrivano a rendersi conto che il potere di Charlie \u00e8 pressoch\u00e9 illimitato e che non \u00e8 possibile prendere sopravvento su di lei. Presi dal panico, ordinano che venga soppressa al pi\u00f9 presto.\nMa il padre Andy McGee alla fine riesce a sfruttare il proprio potere per convincere il capo della struttura ad aiutare lui e la figlia a fuggire. I due si incontrano, ma prima di lasciare il complesso, Rainbird spara ad Andy. Prima che egli muoia, dice alla figlia di \"dare fuoco a tutto\", e lei non esita a farlo, sfogando la sua rabbia e la sua vendetta in un inferno di fiamme che poco a poco fa fuori praticamente tutti i residenti e riduce in cenere anche il laboratorio.\nIl libro termina con Charlie che offre la sua storia alla rivista \"Rolling Stone\". Spera che rivelando la storia eviter\u00e0 che in futuro La Bottega rapisca ed uccida altre persone.\nDedica.\nIl romanzo \u00e8 preceduto dalla seguente dedica: \u00abIn ricordo di Shirley Jackson, che non ha mai avuto bisogno di alzare la voce\u00bb.\nRiferimenti letterari.\nIl romanzo \u00e8 aperto da una breve citazione da \"Fahrenheit 451\" di Ray Bradbury: \u00abBruciare era un piacere.\u00bb\nAdattamenti.\nSu questo romanzo nel 1984 \u00e8 stato prodotto un film, diretto da Mark L. Lester e interpretato da Drew Barrymore nel ruolo di Charlie, David Keith nel ruolo di Andy, e George C. Scott nel ruolo di Rainbird. Al film hanno preso parte anche Heather Locklear e Martin Sheen.\nIn Italia \u00e8 stato distribuito col titolo \"Fenomeni paranormali incontrollabili\".\nUna miniserie TV, \"L'incendiaria\" (\"\"), \u00e8 stata prodotta negli Stati Uniti nel 2002. Vedeva Marguerite Moreau nel ruolo di una Charlie un po' cresciuta e Malcolm McDowell nella parte di Rainbird.\n\u00c8 stata annunciata la produzione di un remake del film del 1984, che sar\u00e0 prodotto da diverse case di produzione tra cui Universal Pictures e diretto da Keith Thomas. Nell'ottobre 2021 \u00e8 entrato in fase di post-produzione."}
{"id": "329430", "revid": "884", "url": "https://it.wikipedia.org/wiki?curid=329430", "title": "Valle Brembana", "text": ""}
{"id": "329431", "revid": "57816", "url": "https://it.wikipedia.org/wiki?curid=329431", "title": "Parco Adda Nord", "text": ""}
{"id": "329432", "revid": "884", "url": "https://it.wikipedia.org/wiki?curid=329432", "title": "Riserva naturale valle del freddo", "text": ""}
{"id": "329434", "revid": "103483", "url": "https://it.wikipedia.org/wiki?curid=329434", "title": "\u017bydowska Organizacja Bojowa", "text": "La \u017bydowska Organizacja Bojowa (\"\u017bOB\", termine polacco per \"Organizzazione ebraica di combattimento\"; in yiddish: \u05d9\u05d9\u05b4\u05d3\u05d9\u05e9\u05e2 \u05e7\u05d0\u05b7\u05de\u05e3 \u05d0\u05b8\u05e8\u05d2\u05d0\u05b7\u05e0\u05d9\u05d6\u05d0\u05b7\u05e6\u05d9\u05e2 / Yiddishe Kampf Organizatzie) \u00e8 stata un movimento di resistenza ebraica durante la seconda guerra mondiale che ebbe la propria sede nel ghetto di Varsavia. La \"\u017bOB\" era formata principalmente da giovani appartenenti ai movimenti giovanili sionisti di sinistra ed ebbe un ruolo centrale durante l'insurrezione del ghetto di Varsavia. Dopo la liquidazione del ghetto alcuni appartenenti alla \"\u017bOB\" parteciparono, insieme alla resistenza polacca, alla rivolta di Varsavia.\nI movimenti giovanili ebraici.\nIl 22 luglio 1942 le autorit\u00e0 tedesche di occupazione emanarono un decreto con il quale si stabil\u00ec il destino del ghetto: tutti, senza distinzione di et\u00e0 o sesso, dovevano essere \"reinsediati\" nei territori dell'Est. A seguito di questo ordine inizi\u00f2 una massiccia deportazione degli ebrei che prosegu\u00ec fino al 12 settembre 1942 e che vide circa 300.000 persone essere rastrellate e deportate, molte verso il campo di sterminio di Treblinka. Quando questa prima deportazione termin\u00f2 la popolazione ebraica di Varsavia era ridotta a 55.000-60.000 abitanti.\nI movimenti giovanili che successivamente dovevano dare origine alla \"\u017bOB\", avevano gi\u00e0 capito da tempo le intenzioni tedesche di sterminare la popolazione ebraica ed iniziato una campagna educativa e culturale che mirava a propagare la volont\u00e0 di resistere a tutti i costi, con le armi se necessario.\nA differenza delle generazioni pi\u00f9 anziane, i gruppi giovanili capirono quello che stava succedendo e non si fecero illusioni sul futuro. Un documento pubblicato dal movimento giovanile \"Hashomer Hatzair\" tre mesi prima dell'inizio delle deportazioni dichiarava: \"\"Noi conosciamo i sistemi di Hitler, omicidio, persecuzioni e rapine conducono chiaramente ad un finale di morte e alla distruzione della civilt\u00e0 ebraica\".\nVista la loro capacit\u00e0 di vedere la situazione obbiettivamente, diversi gruppi sionisti giovanili di sinistra, come l\"'Hashomer Hatzair\" proposero la creazione di una organizzazione di autodifesa durante un incontro con i leader della comunit\u00e0 ebraica di Varsavia nel marzo 1942. La proposta venne rifiutata dal \"Bund\" che considerava impossibile un movimento senza l'appoggio della resistenza polacca e da altri movimenti che, invece, non credevano alla volont\u00e0 di sterminio degli ebrei da parte dei tedeschi. Inoltre si ipotizz\u00f2 che ogni movimento di resistenza armato avrebbe provocato dei moti di rappresaglia tedesca contro l'intera comunit\u00e0 ebraica.\nCreazione della \"\u017bOB\".\nI movimenti giovanili e i partiti politici si incontrarono segretamente il 23 luglio 1942 all'interno del ghetto di Varsavia per trovare una linea d'azione comune. La riunione ebbe esito negativo a causa delle diversit\u00e0 di opinione dei partiti politici convenuti. Il 28 luglio 1942 i rappresentanti di tre organizzazioni giovanili ebraiche, \"Hashomer Hatzair\", \"Dror\" e \"Bnei Akiva\" (tutti di ispirazione socialista) si incontrarono senza la presenza dei rappresentanti dei partiti politici e decisero la fondazione della \"\u017bOB\". Icchak Cukierman, uno dei leader della \"\u017bOB\" descrisse cos\u00ec le condizioni che portarono alla creazione del movimento: \"All'incontro i gruppi giovanili decisero di fondare l'Organizzazione ebraica di combattimento. Solo noi, senza l'appoggio di nessun partito politico\"\".\nLa \"\u017bOB\" cerc\u00f2 immediatamente dei contatti con la parte \"ariana\" della citt\u00e0 di Varsavia al fine di procurarsi armi e stabilire contatti con i gruppi di resistenza polacchi come l'\"Armia Krajowa\". Con poche eccezioni, viste le dure condizioni repressive all'interno del ghetto, gli ebrei non potevano garantire di mettere al sicuro le armi e i gruppi polacchi erano riluttanti nello sprecare le loro povere risorse per armare il disorganizzato e poco addestrato gruppo di ebrei. Il generale Rowecki, comandante dell'Armia Krajowa, disse: \"Ebrei di tutti i gruppi [...] vengono da noi e chiedono armi come se i nostri depositi ne fossero pieni\". La questione dell'aiuto alla \u017bOB venne ulteriormente dibattuta dalla resistenza polacca: la \u017bOB era infatti un movimento di sinistra con molti simpatizzanti per l'Unione Sovietica. L\"'Armia Krajowa\" prevedeva che in futuro l'Unione sovietica ed i gruppi comunisti sarebbero stati l'ostacolo all'indipendenza polacca dopo la sconfitta della Germania. Per questo l'ispirazione di sinistra della \u017bOB venne sempre vista con sospetto e gli aiuti furono limitati ed irregolari.\nNonostante la grave carenza di armi inizi\u00f2 la \u017bOB le sue operazioni: il 29 ottobre 1942 riusc\u00ec a colpire il vicecomandante della polizia ebraica del ghetto alla quale fece seguito una massiccia campagna di propaganda diretta contro i collaborazionisti e alle spie dei nazisti. Gli ebrei residenti nel ghetto, infatti, venivano controllati da una speciale polizia ebraica che faceva capo alle autorit\u00e0 tedesche; la \u017bOB eman\u00f2 una serie di proclami che minacciavano di morte chiunque fosse stato trovato a collaborare con i nazisti.\nDurante le successive deportazioni dal ghetto i tedeschi ebbero successo nel catturare molti importanti ufficiali della \"\u017bOB\" lasciando l'organizzazione in preda al caos. L'ordine pot\u00e9 essere ristabilito in parte con l'afflusso di nuove organizzazioni giovanili sioniste come il \"Gordonia\" e lo \"Noar Zioni\" all'interno del movimento. L'evento che rafforz\u00f2 maggiormente la \"\u017bOB\" avvenne quando\nil \"Bund\", i comunisti e altri adulti appartenenti a movimenti sionisti entrarono a far parte delle sue file. Mordechaj Anielewicz, il precedente capo dell\"'Hashomer Hatzair\", divenne il nuovo leader della formazione.\nImmediatamente la \"\u017bOB\" inizi\u00f2 una dura repressione nei confronti di coloro che avevano collaborato con i nazisti per la deportazione: tra questi il dottor Alfred Nossig, un conosciuto uomo della comunit\u00e0 ebraica che era diventato informatore delle autorit\u00e0 tedesche. Nonostante queste esecuzioni fossero motivate da vendetta ebbero anche l'effetto collaterale di impaurire coloro che avevano pensato, per motivi di salvezza personale, di cospirare con le forze nemiche.\nLa resistenza alla seconda deportazione.\nIl 18 gennaio 1943 i tedeschi iniziarono una seconda ondata di deportazioni. Tra i primi ebrei incolonnati erano presenti numerosi combattenti della \"\u017bOB\", infiltratisi intenzionalmente. Comandati da Mordechai Anielewicz essi attesero un segnale concordato per uscire dalle colonne ed iniziare un violento combattimento armato contro le unit\u00e0 di scorta tedesche mentre le colonne di deportati si sparpagliavano e la notizia dei combattimenti si diffondeva velocemente nel ghetto informando gli abitanti delle intenzioni naziste. Durante questa \"piccola\" deportazione i nazisti riuscirono a deportare solo circa 650 ebrei e ucciderne 1.200 durante gli scontri.\nLe deportazioni, contrastate da continui atti di resistenza, proseguirono altri quattro giorni. Quando i tedeschi lasciarono il ghetto, il 22 gennaio 1943, gli ebrei sopravvissuti gridarono alla vittoria. Ci\u00f2 che gli ebrei non sapevano era che non era intenzione dei tedeschi liquidare completamente il ghetto con le deportazioni del gennaio 1943: l'ordine proveniva direttamente da Heinrich Himmler, comandante delle SS, che aveva ordinato di dimezzare la popolazione del ghetto portandola da 40.000 a 26.000 abitanti. I 650 deportati, contro i 24.000 previsti, furono l'unico risultato che le forze tedesche ottennero.\nLa liquidazione del ghetto e la rivolta.\nLa liquidazione del ghetto inizi\u00f2 durante la festa di \"Pesach\", la Pasqua ebraica, il 19 aprile 1943. Le strade del ghetto erano deserte, la maggior parte dei 30.000 abitanti rimasti era nascosta in sotterranei adeguatamente predisposti, molti dotati di elettricit\u00e0 ed acqua corrente ma che non permettevano nessuna via di fuga.\nQuando i tedeschi marciarono dentro il ghetto si scontrarono con la fiera resistenza armata dei combattenti che li attaccarono sparando dalle finestre dei piani superiori dei palazzi. I difensori del ghetto utilizzarono diverse tattiche di guerriglia e disponevano del vantaggio tattico di trovarsi in alto rispetto ai loro avversari; questo vantaggio venne annullato quando i tedeschi iniziarono ad incendiare sistematicamente tutti i palazzi obbligando i difensori a rifugiarsi negli scantinati. Il fuoco consum\u00f2 rapidamente l'ossigeno degli scantinati dei palazzi rendendoli delle soffocanti trappole mortali.\nEntro il 16 maggio 1943, il generale J\u00fcrgen Stroop che aveva ricevuto l'ordine di liquidare il ghetto pot\u00e9 affermare che il compito (chiamato dai tedeschi \"Grossaktion\") era stato portato a termine. Per celebrare il successo egli ordin\u00f2 di radere al suolo la Sinagoga grande di Varsavia. Il ghetto era distrutto e quello che rimaneva della rivolta era stato schiacciato.\nEpilogo.\nAnche dopo la distruzione del ghetto un piccolo numero di ebrei riusc\u00ec a trovare scampo nascondendosi nella zona \"ariana\" della citt\u00e0: durante gli ultimi mesi del ghetto circa 20.000 ebrei, riuscirono a fuggire. Alcuni di questi, componenti delle formazioni giovanili ebraiche come Kazik Ratajzer, Icchak Cukierman e Marek Edelman parteciparono successivamente alla Rivolta di Varsavia del 1944.\nNonostante molti membri e comandanti dei movimenti giovanili ebraici morissero nel ghetto, i movimenti sopravvissero e ancora oggi possono trovare in diverse nazioni. I gruppi di sinistra \"Hashomer Hatzair\" e \"Habonim Dror\" sono attivi in Sudafrica, Gran Bretagna, Argentina, Cile, Italia, Stati Uniti, Israele, Messico ed Australia. Il movimento giovanile di destra \"Betar\" ha largo seguito negli Stati Uniti e nell'Europa occidentale."}
{"id": "329437", "revid": "23390", "url": "https://it.wikipedia.org/wiki?curid=329437", "title": "Aquilea", "text": ""}
{"id": "329438", "revid": "39558", "url": "https://it.wikipedia.org/wiki?curid=329438", "title": "\u017bOB", "text": ""}
{"id": "329442", "revid": "1610933", "url": "https://it.wikipedia.org/wiki?curid=329442", "title": "Pettegola", "text": ""}
{"id": "329443", "revid": "539155", "url": "https://it.wikipedia.org/wiki?curid=329443", "title": "Concerto per pianoforte e orchestra n. 23 (Mozart)", "text": "Il Concerto per pianoforte e orchestra n. 23 in La maggiore K 488 di Wolfgang Amadeus Mozart fu composto per una serata pubblica delle Accademie Viennesi per la stagione di Quaresima del 1786.\nContende al K 466 la palma del pi\u00f9 eseguito tra i concerti di Mozart e appartiene alle opere di rilevante importanza dell'autore.\nStoria.\nNegli anni passati a Vienna fra il 1782 e il 1786 Mozart si era assicurato una grande fama come esecutore; in questo periodo scrisse alcuni fra i suoi pi\u00f9 importanti concerti per pianoforte e orchestra tra cui il Concerto K 466 e il Concerto in La maggiore K 488, quest'ultimo scritto nel pieno della contemporanea composizione di una sua opera lirica; nel luglio 1785 infatti, Lorenzo Da Ponte gli aveva affidato il libretto per \"Le nozze di Figaro\", lavoro che impegn\u00f2 il musicista fino all'inizio dell'anno successivo.\nIl concerto era stato richiesto a Mozart per una delle consuete serate musicali delle Accademie Viennesi che coinvolgevano il compositore sia come autore sia come interprete e che gli permettevano un discreto sostegno economico.\nMozart scrisse il concerto conformando la parte pianistica per se stesso, essendone egli stesso l'esecutore, a tal scopo compose anche la cadenza del primo movimento che solitamente era lasciata all'improvvisazione dell'interprete. Il lavoro venne terminato il 2 marzo 1786, due mesi dopo la conclusione della stesura delle \"Nozze di Figaro\". La prima esecuzione fu a Vienna al Gro\u00dfer Redoutensaal del Burgtheater il 3 aprile 1786.\nAnalisi.\nA differenza dei concerti scritti immediatamente prima, il concerto K 488 si contraddistingue per il carattere pi\u00f9 contenuto, sia dal punto di vista dell'espressione virtuosistica, meno spinta rispetto alle opere precedenti, sia da quello della ricchezza strumentale: l'organico, infatti, si limita solamente agli archi, flauti, clarinetti, fagotti, corni e non comprende trombe e timpani, sostituendo anche gli oboi con i clarinetti; in questo modo Mozart d\u00e0 una connotazione pi\u00f9 suadente e carezzevole alla partitura. L'importanza data ai fiati in questo lavoro \u00e8 legata al particolare colore timbrico di questi strumenti che il musicista utilizza anticipando, quasi con preveggenza, quelle che saranno le intuizioni di Stravinskij ponendoli in parit\u00e0 con il suono del pianoforte. \nIl movimento inziale, \"Allegro\", si presenta in una classica forma-sonata; dopo una complessa introduzione dell'orchestra, il brano si articola in due temi limpidi che si sviluppano con maestria esecutiva conducendo quindi all'importante cadenza scritta dallo stesso Mozart.\nIl secondo movimento \u00e8 un \"Adagio\", come indicato dall'autore in partitura, e non un \"Andante\", sottolineando in tal modo il carattere intimo e accorato che egli volle dare al brano. L'inizio \u00e8 affidato al pianoforte solo che espone un tema in ritmo di siciliana nella tonalit\u00e0 di Fa diesis minore, unico caso in cui Mozart usa questa tonalit\u00e0 in tutta la sua produzione musicale. L\"'Adagio\" espone in modo intenso una melodia accorata, di alto lirismo e dall'ampio fraseggio; la connotazione intima e dolorosa \u00e8 accentuata dal modo minore, cos\u00ec come la risposta orchestrale ugualmente sentita e malinconica. La ripresa del pianoforte solo con la melodia iniziale porta quindi, con modulazioni in La maggiore, all'entrata dell'orchestra che termina con grande eleganza il movimento.\nIl concerto si chiude con un \"Allegro assai\" dalla chiara tonalit\u00e0 in La maggiore ed \u00e8 in forma di rond\u00f2-sonata. Il pezzo \u00e8 costituito da un continuo rincorrersi virtuosistico fra pianoforte e strumenti in un discorso musicale fluido e allegro, quasi giocoso e scherzoso, che presenta per\u00f2 connotazioni vigorose e sostenute."}
{"id": "329449", "revid": "628767", "url": "https://it.wikipedia.org/wiki?curid=329449", "title": "KQML", "text": "Knowledge Query and Manipulation Language o anche (KQML) \u00e8 un linguaggio e protocollo di comunicazione, proposto nel 1993, che ha le proprie basi sullo SGML; \u00e8 usato per scambiare informazioni e conoscenza.\nTim Finin ha svolto il lavoro relativo a KQML presso la University of Maryland Baltimore County, Lab for Advanced Information Technology; il quale \u00e8 parte dell'ARPA Knowledge Sharing Effort.\nIl formato di messaggi e protocollo KQML pu\u00f2 essere usato per interazioni tra sistemi intelligenti, oppure da un programma applicativo, o da altri sistemi intelligenti. KQML \u00e8 stato usato prevalentemente per gestire la comunicazione tra sistema multiagente."}
{"id": "329451", "revid": "2325676", "url": "https://it.wikipedia.org/wiki?curid=329451", "title": "Knowledge Query and Manipulation Language", "text": ""}
{"id": "329454", "revid": "818367", "url": "https://it.wikipedia.org/wiki?curid=329454", "title": "Tringa totanus", "text": "La pettegola (Tringa totanus, Linnaeus 1758) \u00e8 un uccello della famiglia degli Scolopacidi. \u00c8 il corridore sull'acqua italiano pi\u00f9 comune.\nDescrizione.\nLa pettegola pu\u00f2 raggiungere una lunghezza di 30\u00a0cm, cio\u00e8 \u00e8 un po' pi\u00f9 piccolo del suo parente, la pantana (\"Tringa nebularia\"). Ha un'apertura alare di circa 65\u00a0cm e pu\u00f2 arrivare a pesare circa 170 grammi. Il suo becco \u00e8 arancione con la punta nera, la sua parte inferiore \u00e8 bianca e marrone, mentre la parte superiore \u00e8 marrone con macchie nere e grigie. Maschi e femmine hanno gli stessi colori. Le gambe sono di colore arancione. Una pettegola pu\u00f2 arrivare ai 17 anni di et\u00e0 e il suo richiamo assomiglia ad un \"tjuet\".\nQuadro ambientale.\nLa pettegola vive lungo le coste o presso gli specchi d'acqua. I suoi territori preferiti sono le paludi, le zone umide e i bacini. Non \u00e8 raro vederli emigrare verso zone pi\u00f9 calde in inverno.\nNutrimento.\nIl nutrimento preferito delle pettegole sono insetti, vermi, lumache ed altri molluschi. Con il suo lungo becco riesce a infilzare piccoli animali anche a fior d'acqua.\nRiproduzione.\nIl nido delle pettegole viene costruito su un cumulo di terreno a livello del terreno, solitamente nella folta vegetazione. Il periodo di covata va da aprile a luglio e viene fatto nello stesso punto tutti gli anni. La maturit\u00e0 sessuale viene raggiunta dopo il secondo anno di et\u00e0. \nLa covata delle uova (di solito 3 o 5 per covata) dura 4 settimane, a cui entrambi i partner partecipano. I piccoli di solito lasciano il nido dopo tre settimane.\nLa pettegola in Germania viene stimata ad una quantit\u00e0 di 10.00 esemplari, per questo \u00e8 in molte parti considerata una specie a rischio."}
{"id": "329455", "revid": "287204", "url": "https://it.wikipedia.org/wiki?curid=329455", "title": "CUS Catania", "text": "CUS Catania \u00e8 il Centro Universitario Sportivo dell'Ateneo catanese. \u00c8 stato fondato l'8 luglio 1947.\nIl gruppo sportivo universitario etneo inizialmente si occupava solo di atletica, scherma, pallanuoto, rugby e pallacanestro. Tra il 1952 e il 1954 ha ricoperto la carica di presidente Candido Cannav\u00f2, che si sarebbe poi affermato come grande giornalista sportivo.\nNel 1998, in occasione delle celebrazioni per il 50\u00ba anniversario, il CUS ottenne dal CONI la Stella d'Oro al Merito Sportivo.\nNegli anni ha conquistato vari successi, tra cui 13 scudetti nell'hockey, diversi Titoli Italiani e Mondiali nella Scherma, oltre a una Medaglia d'Oro e una di Bronzo all'Olimpiade di Los Angeles nel 1984, e una Medaglia d'Argento all'Olimpiade di Montreal nel 1976, sempre nella Scherma. \nIl CUS Catania \u00e8 affiliato a sedici federazioni sportive.\nAccanto all'attivit\u00e0 agonistica tuttavia il CUS Catania svolge un importante ruolo nella vita sportiva universitaria di studenti provenienti da tutta la Sicilia. Attualmente pi\u00f9 di 6.000 iscritti praticano attivit\u00e0 sportiva nelle nuove strutture della Cittadella Universitaria di Via S. Sofia.\nIl CUS Catania nel corso della sua storia ha organizzato manifestazioni sportive di rilevanza nazionale e internazionale: le Universiadi del 1997, i Campionati Italiani Universitari del 1964 e del 2005 sono sicuramente le pi\u00f9 prestigiose.\nRugby.\nFondata nel 1947, la squadra in passato ha giocato anche in Serie A, ottenendo dei buoni risultati. Nel 2003-04 retrocesse in Serie C. Guidata dal dirigente Nino Puleo e dall'allenatore Ignazio Vittorio, nel 2005-06 il Cus Catania torn\u00f2 in Serie B, ottenendo una sudata, ma quanto mai meritata, salvezza nella stagione 2006/07.\nNell'anno successivo (2007/08) la squadra retrocesse, da questo momento solo piazzamenti per i rosso-azzurri.\nDa sempre il Cus Catania ha sfornato talenti provenienti dal vivaio, soprattutto nel ruolo di Pilone, da questi sono emersi Andrea Lo Cicero, Salvatore Costanzo e Massimiliano Ravalle.\nArrampicata Sportiva.\nLa sezione di arrampicata sportiva al CUS Catania nasce dal grande impegno e la forte volont\u00e0 di Francesco Catalano nel 1995, col supporto, qualche anno dopo, di Clara Maria Cristaudo.\nNel 1997 e nel 1998 il CUS Catania partecipa ed organizza una tappa di un circuito regionale che comprendeva le societ\u00e0 di Siracusa, Ragusa e Catania.\nIl 31 agosto 2003 organizza la prima tappa di Campionato Italiano Giovanissimi in Sicilia, famosa come \"gara sulla spiaggia\", svoltasi al Lido Universitario.\nIl 2 maggio del 2004 il CUS Catania organizza, nella nuova struttura Boulder, la 1\u00aa tappa del Mediterraneo Block.\nNel 2004 e nel 2005 il CUS Catania ha 3 giovani atleti in nazionale: Pistar\u00e0 Eugenia, e i fratelli Valerio e Clara Zaffora.\nNel 2005 viene sviluppata e la messa in opera la \"nuova struttura di difficolt\u00e0\", unica nel sud Italia per dimensioni.\nL'arrampicata \u00e8 ancora protagonista durante i Campionati Universitari di Catania del 2005.\nDal 2003 ad oggi il \"CUS Catania \u00e8 sempre stato primo protagonista\" nell'organizzazione dei circuiti agonistici giovanili regionali e nazionali e soprattutto in prima linea per la divulgazione e la promozione dell'arrampicata sportiva nelle scuole, all'interno di grosse manifestazioni affiancando e supportando sempre la Delegazione F.A.S.I. Sicilia.\nNel 2007 l'atleta cusino Mirto Monaco vince il 1\u00ba posto alla finale nazionale giovanile nella specialit\u00e0 lead, organizzata a L'Aquila.\nNel 2008 viene organizzata per la prima volta in Sicilia la Finale nazionale giovanile U20 e U14 e la Finale di Coppa Italia giovanile con raduno e selezione della Nazionale Giovanile.\nNel 2008 l'atleta di punta Eugenia Pistar\u00e0 a soli 14 anni vince la combinata ai Campionati Italiani Assoluti e il terzo posto nella velocit\u00e0.\nNel 2009 in collaborazione con alcune nuove societ\u00e0 F.A.S.I. siciliane (Ragni dello stretto Messina, Polisportiva Valverte, Ge.Co Ragusa) organizza il circuito agonistico Under-14 e Under-20 per la macro-regione Sud (Calabria e Sicilia).\nSempre nel 2009 la sezione di Arrampicata Sportiva Cus Catania collabora per l'organizzazione della \"Corri Catania\", promuovendo la manifestazione di solidariet\u00e0 alle gare organizzate.\nNel 2009 viene organizzata la 1\u00aa edizione del SiculamenteBlockati in collaborazione con l'azienda Siculamente, boulder contest amatoriale a coppie per tutti.\nLa Sezione di Arrampicata Sportiva Cus Catania a met\u00e0 2009 \u00e8 la 6^ societ\u00e0 d'Italia per tesserati.\nNel 2010 il Cus Catania in collaborazione con la FASI Sicilia e il responsabile montagna (Andrea Sisalli)del Decathlon Catania organizza il 1\u00b0 Climbing Day manifestazioneche riscuote un enorme successo.\nNel 2011 il Cus Catania promuove l'arrampicata sportiva durante la Corri Catania, montando una struttura all'interno del \"Corri Catania Village\"; nello stesso anno riorganizza la seconda edizione del \"Climbing Day\" con l'aggiunta dei primi giochi sportivi studenteschi di arrampicata in Sicilia grazie sempre alla collaborazione con la FASI Sicilia e il responsabile montagna (Andrea Sisalli) del Decathlon Catania, con la partecipazione di numerosissime scuole.\nNello staff figurano:\nAlcuni degli atleti di spicco: Eugenia Pistar\u00e0 (3^ al campionato italiano assoluto velocit\u00e0 2008, 1^ al campionato italiano assoluto 2008 nella combinata, 3^ alla finale nazionale giovanile di velocit\u00e0 2009) Mirto Monaco (campione nazionale giovanile 2007 specialit\u00e0 lead, campione regionale assoluto 2006, 2007, 2010)Andrea Sisalli, Massimiliano Alizzio, Francesco Catalano, Silvia Abate, Bianca Granozzi, Giulio Scalia, Paolo Guardabasso, Alice Marcantonio, Cirelli Teresa, Clara Vinci, Manola Simone, Motta Asja, Andrea Di Guardo, Emilio Granozzi, Zaffora Adriano, Zaffora Valerio, Zaffora Clara, Francesco Di Mauro, Fabio Massi, Paolo Pennisi, Angelo Tambone, Daniele Pennisi.\nHockey.\nStoricamente \u00e8 il settore pi\u00f9 importante del CUS. Quella femminile \u00e8 la squadra con pi\u00f9 vittorie del campionato nazionale dopo H.F. Lorenzoni Bra e Libertas San Saba Roma, con 7 scudetti nell'hockey su prato (cinque consecutivi durante le stagioni 1989-90, 1990-91, 1991-92, 1992-93 e 1993-94 e poi nel 1995-96) 2013-14) e altri 6 nell'hockey indoor (nel 1979-80, nel 1984-85, nel 1987-88, nel 1990-91, nel 1992-93 e nel 1996-97). Ha inoltre conquistato per 5 volte ha conquistato la Coppa Italia su prato: nel 1990, nel 1995, nel 1996, nel 1997 e nel 2003. Alla fine della stagione 2003-04, il CUS ha perso la finale scudetto su prato contro l'H.C. Mori Villafranca. Nel 2005-06 la societ\u00e0 partecipa alla Serie A1 (sia su prato che indoor).\nLa squadra maschile di hockey su prato milita in Serie A2 da alcune stagioni. Le due squadre giocano presso il campo \"Giuseppe Benedetto Dusmet\".\nPallavolo.\nLa squadra di volley maschile inizi\u00f2 ad allenarsi nei primi anni sessanta. Portata avanti da Luciano Abramo, nel 1969-70 partecip\u00f2 alla Serie B. La stagione successiva arriv\u00f2 la promozione in Serie A, con la vittoria di tutte le partite per 3-0. Per tre stagioni il CUS gioc\u00f2 nella massima divisione: nel 1971-72, nel 1974-75 e nel 1976-77. Fino al 1980 disput\u00f2 la Serie A2, poi si dovette accontentare dei campionati minori. Oggi disputa il campionato di Serie B2.\nLa squadra femminile ha partecipato nel 2004 ai campionati nazionali del CUS, ma non ha una squadra di alto livello iscritta alla FIPAV.\nPallacanestro.\nNel 1948 un gruppo di cestisti catanesi, gi\u00e0 protagonisti con il Gruppo Universitario Fascista e il Giglio Bianco, inizia l'attivit\u00e0 con il neonato Centro universitario sportivo etneo. La squadra veste una maglia biancazzurra e vince al primo anno il campionato assoluto siciliano e partecipa poi alla Serie C 1948-1949, qualificandosi per le semifinali e rimanendo esclusa dalla finale per decisione della Commissione tecnica federale. Dopo questa decisione, l'attivit\u00e0 senior \u00e8 sospesa. Nello stesso periodo, anche un gruppo di ragazze si lega alla formazione universitaria, allenate da Domenico Cassisi; partecipano prevalentemente a tornei locali (tra cui la Promozione) e le migliori sono selezionate per la Coppa Sicilia.\nCon la crisi che attanaglia il Cus, bisogna attendere la fine degli anni cinquanta per rivedere una formazione senior maschile, in Promozione. Nel 1962-1963 fa una comparsa in B, ma retrocede subito. Continua poi l'attivit\u00e0 fino al 1972, quando si trasferisce all'Istituto Leonardo da Vinci.\nIntanto, Gianni Di Maria riapre la sezione femminile, basando la squadra sulle migliori cestiste dei campionati studenteschi: per tre anni (1966-1967, 1967-1968 e 1968-1969) il Cus partecipa alla Serie B, ottenendo il miglior risultato il secondo anno, con quattro vittorie e il penultimo posto. Da quel momento, per\u00f2, la femminile non fa pi\u00f9 attivit\u00e0 regolare e si ripresenta solo in Serie C negli anni novanta.\nIl Cus maschile, dopo molti anni di attivit\u00e0 giovanile e Promozione, ritorna alla ribalta nel 1991-1992, con la promozione in Serie D. Due anni di campionato regionale e, con la riforma che porta allo sdoppiamento della Serie C, ottiene un ripescaggio in Serie C1. Per tre anni, dal 1994-1995 al 1996-1997, la formazione si salva con largo anticipo e si avvicina sempre ai play-off, senza per\u00f2 qualificarsi. Nel 1997-1998, con uno sponsor forte e una dirigenza rinnovata (a cui si avvicina Eduardo Capizzi, presidente della Cestistica Barcellona), la squadra si rinforza (con Mario Porto e Alberto Di Mauro, tra gli altri) e tenta il salto di categoria, ottenendolo per\u00f2 solo nel 1998-1999. Riportata la Serie B in citt\u00e0 dopo 25 anni, anche se declassata rispetto a quella affrontata dallo Sport Club Catania, il Cus disputa due stagioni con la necessit\u00e0 di salvarsi, raggiungendo l'obiettivo il primo anno (con \u017deljko Ze\u010devi\u0107 in panchina, subentrato a Gaetano Russo), ma retrocedendo il secondo. Nel 2001-2002, in Serie C1, a un buon avvio corrisponde un disimpegno della dirigenza e lo sfaldamento del roster nel girone di ritorno e alla conseguente retrocessione e cessione del titolo al Cefal\u00f9.\nL'attivit\u00e0 riprende con una forte impronta giovanile attraverso il Cus Catania 2003, che disputa per alcuni anni Promozione e Serie D, torna in C2 e si lega al progetto della Pallacanestro Catania prima e del Basket Acireale poi, continuando comunque a privilegiare l'attivit\u00e0 giovanile.\nPallamano.\nLa sezione pallamano nasce negli anni 90 grazie all'interesse del professor Nino Condorelli che con una selezione di studenti pluripremiati a livello nazionale nei campionati studenteschi inizia le attivit\u00e0 militando nel campionato regionale di serie C. Dopo alcuni anni di militanza in serie C, il collettivo etneo, grazie alla forte coesione del gruppo e alla lunga esperienza insieme ottiene l'importante promozione nel campionato regionale di serie B nell'anno 2000/2001. Grazie all'ingresso nel team di alcuni giocatori di esperienza provenienti da alcune prestigiose societ\u00e0 siciliane, tra tutti Puzzo (C.C. Ortigia Siracusa) e Battiato (Pallamano Haenna), il team disputa degli ottimi tornei in serie B, raggiungendo una storica promozione in serie A2 al termine della stagione sportiva 2005-2006.\nScherma.\nLa scherma \u00e8 un altro fiore all'occhiello del CUS Catania. In passato, due atleti cusini hanno conquistato tre medaglie olimpiche: Angelo Arcidiacono, a Montreal 1976 (argento nella sciabola a squadre) e a Los Angeles 1984 (oro nella sciabola a squadre), e Mino Ferro, a Los Angeles 1984 (bronzo nella spada a squadre). La squadra maschile di spada partecipa da diversi anni al Campionato italiano di serie A1.\nNel corso degli anni inoltre sono state numerose le convocazioni di atleti cusini a Mondiali, Europei, Universiadi e ai Giochi del Mediterraneo, e numerosi sono stati i Titoli Italiani conquistati in tutte le categorie. Nel corso della sessantennale storia cusina si sono fatti luce, in competizioni nazionali e internazionali, Emilio Giardina, Alessandro Attanasio, i fratelli Beritelli, Migneco, Grasso, Russo, Paolo Di Loreto, Domenico Sperlinga. E ancora R. Fiaccavento, F. Russo, M. Cosentino, A. Ferri, S. Manzoni, V. Maugeri, P. Pizzo, A. Pulvirenti, Barbagallo. In seguito si segnala Angelo Arcidiacono (Medaglia d'Argento nella Sciabola a Squadre alle Olimpiadi di Montreal, Medaglia d'oro nella Sciabola a Squadre alle Olimpiadi di Los Angeles), seguito nel corso degli anni da Giuseppe Cirelli, Alessandro Di Bella, Eugenio Russo, Mino Ferro (Medaglia di bronzo nella Spada a Squadre alle Olimpiadi di Los Angeles), Ivan Lombardo (Campione del Mondo Cadetti nel 1989), i fratelli Pennisi, Marco Comelli, Luigi Mazzone e Paolo Pizzo. Anche in campo femminile la crescita delle lame cusine \u00e8 esponenziale, in campo regionale e nazionale: Lidia Patti, Giovanna Ferro, Patrizia D'Antona, Tania Marchese, Stefania Di Loreto, Alberta Santuccio.\nMaestri della Sezione Scherma del Cus Catania.\nPrestigioso il novero dei tecnici che nel corso degli anni hanno allenato nella palestra del CUS, prima nella storica palestra di Piazza Pietro Lupo, e successivamente nella nuova e funzionale struttura della Cittadella Universitaria. Sono succeduti al Maestro Timmonieri, infatti, il Maestro Raffaele Manzoni, i fratelli Domenico e Gianni Sperlinga, ma anche blasonati tecnici stranieri, come lo sciabolatore Andrej Alchan e, dal 1996 al 2006, Victor Putyatin, il plurimedagliato fiorettista dell'URSS negli anni sessanta e settanta. Attualmente, allena la squadra di scherma del Cus la Maestra Giovanna Ferro, pi\u00f9 volte Campionessa mondiale Maestri, coadiuvata dalla Maestra Rosanna Fusco e dall'Istruttore Nazionale Matteo Scamarda.\nAtletica.\nFu fondata agli inizi degli anni cinquanta. L'attivit\u00e0 nel 2006 \u00e8 quasi esclusivamente in ambito giovanile. Tra i principali atleti si ricordano: Martina Milazzo, Lia Iuvara, Ketty Cipria, Giulia Serio, Carlo Tomasello, Dario La Camiola ed il velocissimo Santapaola Salvatore.\nTennistavolo.\nIl CUS Catania nella Stagione 2009/2010 parteciper\u00e0 ai Campionati Italiani a Squadre di Serie C1.\nEcco le formazioni con relativa classifica nazionale aggiornata al 31/01/2010.\nLa formazione di C1 \u00e8 composta da:\nAltri sport.\nLe altre sezioni agonistiche sono l'arrampicata sportiva, la canoa, il canottaggio, la lotta, il tennis, il triathlon e la vela."}
{"id": "329456", "revid": "15756", "url": "https://it.wikipedia.org/wiki?curid=329456", "title": "\u017bydowski Zwi\u0105zek Walki", "text": "Il \u017bydowski Zwi\u0105zek Walki (\"\u017bZW\", termine polacco per \"Unione combattente ebraica\", Yiddish: \u05d9\u05d9\u05b4\u05d3\u05d9\u05e9\u05e2 \u05de\u05d9\u05dc\u05d9\u05d8\u05e2\u05e8\u05d9\u05e9\u05e2 \u05e4\u05d0\u05b8\u05e8\u05d0\u05d9\u05d9\u05e0\u05d9\u05e7\u05d5\u05e0\u05d2 / Yiddishe Militerishe Foreynikung, Ebraico: \u05d0\u05e8\u05d2\u05d5\u05df \u05e6\u05d1\u05d0\u05d9 \u05d9\u05d4\u05d5\u05d3\u05d9) \u00e8 stata una organizzazione clandestina di resistenza ebraica che oper\u00f2 durante il secondo conflitto mondiale nell'area del ghetto di Varsavia e prese parte alle operazioni militari durante la rivolta del ghetto contro le truppe naziste.\nOrganizzazione.\nIl \"\u017bZW\" venne fondata nell'ottobre-novembre 1939 dopo l'invasione tedesca della Polonia da membri dei partiti di destra revisionisti prebellici come il \"Betar\" e l\"'Hatzohar\".\nIl \"\u017bZW\" si occup\u00f2, dalla sua fondazione, del reperimento di armi ed aiutando gli ebrei a fuggire illegalmente dal ghetto. Inoltre mantenne rapporti con la resistenza polacca dell\"'Armia Krajowa\" che spesso la aiut\u00f2 nel reperimento di armi e munizioni ed inoltre organizz\u00f2 diverse fughe di ebrei. In diverse occasioni la \"\u017bZW\", di ispirazione nazionalista, ebbe attriti con un altro movimento clandestino ebraico, la \"\u017bydowska Organizacja Bojowa\" formata principalmente da appartenenti ai movimenti giovanili di ideali socialisti.\nIl comandante dello \"\u017bZW\" fu probabilmente Dawid Wdowi\u0144ski, anche se la mancanza di documenti e fonti ci impedisce di affermarlo con certezza. Il movimento era organizzato in diversi dipartimenti:\nRivolta del ghetto di Varsavia.\nDurante la rivolta del ghetto di Varsavia, pare che lo \"\u017bZW\" avesse circa 400 combattenti bene armati raggruppati in 11 unit\u00e0. Lo \"\u017bZW\" combatt\u00e9 insieme ai militanti dell\"'AK\" in via Muranowska (4 unit\u00e0 sotto Frenkel). Dawid M. Apfelbaum prese posizione in via Mi\u0142a. Il gruppo di Heniek Federbusz organizz\u00f2 una forte sacca di resistenza in una casa vicino a via Zamenhoff. L'unit\u00e0 di Jan Pika prese posizione in via Mi\u0142a, mentre l'unit\u00e0 di Leizer Staniewicz combatt\u00e9 nelle vie Nalewki, Gesia and Franciszkanska. Il gruppo di Dawid Berlinski prese posizione nella seconda parte di via Nalewki. Roman Winsztok comandava il gruppo vicino a via Muranowska, dov'era situato anche il quartier generale dell'Unione (via Muranowska, 7/9)."}
{"id": "329457", "revid": "39558", "url": "https://it.wikipedia.org/wiki?curid=329457", "title": "\u017bZW", "text": ""}
{"id": "329458", "revid": "287204", "url": "https://it.wikipedia.org/wiki?curid=329458", "title": "Captologia", "text": "La captologia \u00e8 lo studio dei computer come tecnologie persuasive. Questa recente area d'indagine esplora lo spazio di confine tra persuasione (influenza, motivazione, cambio di comportamento e cos\u00ec via) e tecnologia del computer.\nCi\u00f2 comprende la progettazione, la ricerca e l'analisi dei prodotti informatici interattivi, come il Web, il software per computer, apparecchi specializzati, etc., creati allo scopo di cambiare gli atteggiamenti o i comportamenti delle persone.\nNascita del termine.\nBrian Jeffrey Fogg (1963), direttore del Laboratorio di Tecnologia Persuasiva della Stanford University, ha coniato il termine \"Captologia\" nel 1996, derivandolo dall'acronimo \"Computers As Persuasive Technologies \" (I computer come tecnologie persuasive). Nel 2005 ha smesso di usare questo termine.\nTeoria.\nNel 2003 ha pubblicato il volume \"Tecnologia della persuasione. Un'introduzione alla captologia, la disciplina che studia l'uso dei computer per influenzare idee e comportamenti\".\nLa captologia studia i computer (le tecnologie) sotto tre punti di vista:\nFogg dedica grande attenzione dedica al concetto di \"credibilit\u00e0\". La credibilit\u00e0 di una tecnologia pu\u00f2 essere:\nLa persuasione ad opera delle tecnologie avviene in base ad un'intenzione persuasiva in fase di progettazione della tecnologia stessa. Data l'importanza dell'intenzione persuasiva, B.J. Fogg dedica nel suo primo testo sulla Captologia uno spazio all'etica che ogni progettista, ogni tecnologia persuasiva dovrebbe avere.\nLa persuasione avviene quando si verificano tre fattori indispensabili: sufficiente motivazione, capacit\u00e0 di eseguire il comportamento proposto, stimolo ad agire. L'utente viene sollecitato dunque sia razionalmente che attraverso esperienze emotive: la \"simpatia\" di una tecnologia persuasiva, o l'\"'autorevolezza\", ecc.\nB.J. Fogg individua 42 principi captologici, per mezzo dei quali le tecnologie attuano la persuasione (a cambiare atteggiamento o comportamento, oppure ad indurre nuovi atteggiamenti e comportamenti).\nComputer come strumenti di persuasione:\nComputer come media persuasivi:\nComputer come attori sociali:\nCredibilit\u00e0:\nCredibilit\u00e0 sul web:\nMobilit\u00e0 e connettivit\u00e0:\nControversie.\nNel 2016 , un suo ex-allievo, Tristan Harris dopo una carriera entro Google si licenzia per denunciare le tecniche persuasive non trasparenti utilizzate dall'industria tecnologica e il loro impatto sulle relazioni umane e la qualit\u00e0 della vita dei cittadini.\nIl nome di B.J.Frogg \u00e8 menzionato in una lettera pubblica dell\"' Associazione degli psicologi americani\" che denuncia i rischi della tecnologia persuasiva sulle menti dei bambini come per le dipendenza digitale."}
{"id": "329464", "revid": "125135948", "url": "https://it.wikipedia.org/wiki?curid=329464", "title": "Gegia", "text": "Biografia.\nCarriera televisiva.\nEsord\u00ec sui teleschermi di Antenna 3 Lombardia come presenza comica all'interno di \"Bingooo\", condotto da Renzo Villa. La grande occasione arriv\u00f2 nel 1981 in Rai, con lo spettacolo \"Sotto le stelle\", per la regia di Gianni Boncompagni; in quell'occasione l'allora autore Giancarlo Magalli invent\u00f2 per lei e per Franco Bracardi la gag della \"provinanda ingenua\", a cui un maestro imbroglione ruba i soldi e le ripete: \"Lo sai che sei? Sei una bomba!\", scenetta che le diede popolarit\u00e0, ripresa anche in un 45 giri.\nIl periodo di maggior popolarit\u00e0 televisiva arriv\u00f2 a met\u00e0 degli anni ottanta, quando partecip\u00f2 a numerosi programmi comici con il ruolo di \"anti-diva\": bassa e un po' goffa, con un volutamente marcato accento salentino, impersonava una parodia delle grandi soubrette \"tutto fare\" quali Raffaella Carr\u00e0 e Loretta Goggi (in \"Grand Hotel\", \"Porto Matto\", ecc.).\nNel 1987 partecipa alla miniserie TV Professione vacanze, che ottiene un grande successo e diventer\u00e0 un cult televisivo.\nDal 1988 al 1991 \u00e8 nel cast della trasmissione per ragazzi \"Big!\", al fianco di Sammy Barbot e Giorgia Passeri.\nNel 2005 vince il reality show di Rai 1 \"Ritorno al presente\": il programma, condotto da Carlo Conti, ebbe uno scarso successo di pubblico, tanto che venne chiuso in anticipo.\nNel 2006 entra nel cast di \"Radio Grem\", una sit-com di venti puntate per Rai Educational, interamente interpretata in inglese.\nDal 2008 conduce il programma di intrattenimento televisivo \"Avanti tutti\", in onda il venerd\u00ec sera in diretta sull'emittente T9 - Sky 877 per la regia di Alberto Gangi Chiodo.\nNel 2010 si assiste al suo ritorno in Rai come opinionista fissa de \"L'isola e poi...\" programma d'approfondimento sulla settima edizione de \"L'isola dei famosi\" condotto da Linda Santaguida. Nell'estate 2010 affianca Valerio Merola e Veridiana Mallmann ne \"Giostra sul 2\" interpretando il polipo Miranda. Nella stagione 2010-2011 entrer\u00e0 a far parte del cast de \"I fatti vostri\".\nA settembre 2015, debutta sugli schermi televisivi di Teleregione Color con \"Avanti Tutti Show\", programma televisivo di ventiquattro puntate per la regia di Ruggiero Polli, scritto insieme all'autore Salvatore Stano e realizzato in collaborazione con i comici pugliesi \"Wurpless\", Elio Angelini de \"I Fratelli Lo Tumolo\", Giuseppe De Biasi e Francesco Spada de \"Ibbernoccolo\", Gigi Distaso, Francesca Cirone, Nico Siciliano, Marisa Romano e Antonio Calia in arte Il CommentaTonio.\nA settembre 2017, ha il ruolo di presidente di giuria nel Concorso Nazionale \"Miss Spettacolo\" di Stefano Madonna, in onda su Gold Tv Italia.\nCarriera cinematografica.\nFece il suo esordio sul grande schermo nel 1979 recitando nuda nel film erotico di Aldo Grimaldi \"Amanti miei\". In seguito ha partecipato a numerosi film del filone comico anni ottanta, accanto a figure come Bud Spencer, Lino Banfi, Jerry Cal\u00e0, Gigi e Andrea, Bombolo, Enzo Cannavale nonch\u00e9 come co-protagonista di uno spot pubblicitario per Lavazza con Nino Manfredi. Pur essendo pugliese, lavora raramente con artisti della propria regione. Fa eccezione nel 1986 con il barese Gianni Ciardo, sul set di due film per la TV, prodotti da Reteitalia per la regia di Sergio Martino, \"Ferragosto OK\" e \"Provare per credere\". Nel 2018 interpreta Suor Assunta nel film \"Io c'\u00e8\" di Alessandro Aronadio.\nAltre attivit\u00e0.\nNegli anni ottanta ha anche posato nuda per le riviste Blitz e Playmen.\nNel 2018 diventa molto conosciuta in Polonia, inizialmente per una campagna pubblicitaria, a seguito della quale le viene offerto di pubblicare un calendario sexy\n\u00c8 presidente dell'associazione culturale \"Tempo di vivere\".\nDa sempre simpatizzante di destra, nel 2016 ha espresso la volont\u00e0 di candidarsi in Puglia, sua terra natale, alle elezioni politiche."}
{"id": "329466", "revid": "287204", "url": "https://it.wikipedia.org/wiki?curid=329466", "title": "Umbone (arma)", "text": "L'umbone era l'elemento centrale sporgente dello scudo (arma da difesa) presso i Romani e gli altri popoli dell'antichit\u00e0. Era in metallo ed inizialmente, essendo in corrispondenza dell'impugnatura, serviva a proteggere la mano da frecce e colpi, in seguito fu usato anche per colpire gli avversari. A volte era decorato. In periodo imperiale il termine era usato per indicare tutto lo scudo. "}
{"id": "329469", "revid": "1876278", "url": "https://it.wikipedia.org/wiki?curid=329469", "title": "Marmo di Carrara", "text": "Il marmo di Carrara (per i Romani \"marmor lunensis\", \"marmo di Luni\") \u00e8 un tipo di marmo che \u00e8 estratto dalle cave delle Alpi Apuane in territorio di Carrara, universalmente noto come uno dei marmi pi\u00f9 pregiati. Con questo marmo sono state realizzate alcune delle pi\u00f9 importanti opere architettoniche e scultoree del mondo.\nStoria.\nLe cave di pietra delle Alpi Apuane erano probabilmente gi\u00e0 utilizzate durante l'et\u00e0 del Ferro dai Liguri di Ameglia (localit\u00e0 Cafaggio, SP). La necropoli di questo sito, a pochi chilometri a sud-ovest della colonia romana di Luna, \u00e8 datata al IV secolo a. C. Il sito \u00e8 caratterizzato da sepolture a incinerazione poste entro cassetta (cista) di lastre di pietra scistosa provenienti dal vicino promontorio del Corvo, ove sono pure presenti giacimenti di marmo bianco. Non a caso, la seconda fase di utilizzo del cimitero (I - II secolo d.C.), presenta cremazioni, ma pure sepolture a inumazione nella nuda terra con una rudimentale cassa di copertura composta da materiali di recupero; fra di essi, appunto, frammenti di marmo. \nL'attivit\u00e0 estrattiva vera e propria si svilupp\u00f2 a partire dall'epoca romana, e conobbe il maggiore sviluppo sotto Giulio Cesare (48-44 a.C.). \n&lt;br&gt;L\u2019esportazione, che avveniva tramite il porto di Luni (ragion per cui il marmo delle Alpi Apuane \u00e8 detto, in archeologia, \"marmo lunense\"), assunse allora un\u2019entit\u00e0 tale da rifornire le maestranze preposte alla costruzione delle maggiori costruzioni pubbliche di Roma e del suo impero e di numerose dimore patrizie. \nDelle cave pi\u00f9 antiche, distribuite nei bacini di Torano, Miseglia e Colonnata, non resta molto, poich\u00e9 l\u2019attivit\u00e0 estrattiva protrattasi nei secoli ha causato la loro progressiva distruzione. In tal modo, cave come quella di Polvaccio e Mandria (Torano) e Canalgrande (Miseglia) sono andate perdute. Sono, invece, ancora integre le cave di La Tagliata (Miseglia) e Fossacava (Colonnata), sebbene scarsamente valorizzate da un punto di vista storico-archeologico e turistico. Un'altra cava di origine certamente antica, \u00e8 la cosiddetta Cava Romana di Forno (Massa), oggetto di diatribe legali per violazioni ambientali e alla quale nel 2017 non \u00e8 stata rinnovata la compatibilit\u00e0 ambientale. \nDal V secolo l'attivit\u00e0 estrattiva sub\u00ec un periodo di stasi a seguito delle invasioni barbariche. Pi\u00f9 tardi, con la maggiore diffusione del cristianesimo, il marmo fu richiesto in grandi quantit\u00e0 per l'edificazione degli edifici religiosi e per il loro arredo interno. &lt;br&gt;La fervente attivit\u00e0 delle cave si dovette soprattutto ai Maestri comacini, a Nicola e a Giovanni Pisano, che lo utilizzarono per le loro opere nell'Italia centrale. \nDurante il Rinascimento fu il marmo utilizzato da Michelangelo, che veniva a scegliere personalmente i blocchi su cui lavorare. \nTra la fine del XVIII e il XIX secolo ci fu un rapido incremento delle cave, che cominciarono a concentrarsi nelle mani di pochi grandi concessionari, e l'\"industrializzazione\" dell'attivit\u00e0 estrattiva, che richiam\u00f2 un gran numero di lavoratori delle comunit\u00e0 montane, spostandoli dalle tradizionali occupazioni agro-pastorali a quelle minerarie. A questo periodo risale la costruzione della Ferrovia Marmifera Privata di Carrara, sulla quale attualmente ci sono progetti di rigenerazione urbana e del Porto di Carrara. Questo processo prosegu\u00ec anche nel XX secolo, con la realizzazione di infrastrutture quali la diramazione della Teleferica del Balzone, nel 1907 e del ramo per Arni della Tranvia della Versilia, inaugurato nel 1923. \nNel XX secolo si fece ampio uso del marmo di Carrara durante il fascismo: .\nNel Dopoguerra, in particolare nel secondo, l'attivit\u00e0 estrattiva \u00e8 cresciuta a dismisura in termini di materiale rimosso, tanto che, la rivista Focus ha affermato che \"negli ultimi 20 anni, qui si \u00e8 scavato pi\u00f9 che in duemila anni di storia\", tuttavia il numero degli occupati diretti nelle cave \u00e8 passato, secondo il Corriere della Sera, dai 16.000 degli anni '50 ai circa 1.000 di oggi. In risposta a tale fenomeno \u00e8 nato il movimento No Cav. \nLe cave.\nLe cave sono luoghi dove da molti secoli avviene l'escavazione e la lavorazione del marmo e possono essere di due tipi: chiuse e a cielo aperto. Per il modo con il quale viene prelevato il marmo, la profondit\u00e0 di prospettiva delle pareti bianche, gli ampi spazi, la precisione simmetrica dei gradoni, i piani di lavorazione, sembrano gradinate di anfiteatri. \nLo status giuridico della propriet\u00e0 di molte cave apuane \u00e8 piuttosto complesso e trae origine dai concetto di \"beni estimati\" e da un editto della contessa Maria Teresa Cybo Malaspina del 1751. Sebbene nel 1995 la Corte Costituzionale avesse disposto che le concessioni delle cave fossero sempre temporanee, nell'ottobre 2016 ha accolto parzialmente il ricorso di alcune societ\u00e0 private, tra le quali Omya, contro la Legge Regionale 35/2015 che avrebbe assimilato le cave tra i beni indisponibili comunali, stabilendo che alcune (le pi\u00f9 \"antiche\") fossero da ritenersi \"private\", altre \"pubbliche\" ed altre ancora con quote variabili dei due regimi, nonostante l'appello di numerosi intellettuali contro la presunta \"\"privatizzazione\". La classificazione dei terreni sui quali insistono le cave \u00e8 stata spesso oggetto di contenziosi legali. La Cassazione ha inoltre escluso nel 2018 che possa essere applicato l'usucapione sugli agri marmiferi. \nAlcune cave site nei comuni di Vagli Sotto e Stazzema (Arni) insistono su terreni \"ad uso civico\", nonostante che su essi sia proibita l'attivit\u00e0 di escavazione, ai sensi della sentenza n. 6132 del 21 Settembre 2021 della Corte di Appello di Roma. \nLa Regione Toscana, in deroga al Codice dei beni culturali e del paesaggio che tutela \"le montagne per la parte eccedente 1.600 metri sul livello del mare per la catena alpina e 1.200 metri sul livello del mare per la catena appenninica e per le isole, i ghiacciai e i circhi glaciali, i parchi e le riserve nazionali o regionali, nonch\u00e9\u2019 i territori di protezione esterna dei parchi\"\" consente l'escavazione anche oltre i 1.200 m s.l.m. e nelle aree del Parco naturale regionale delle Alpi Apuane. Nel 2020 il partito Europa Verde, che si prefigge la chiusura delle cave ricadenti nel parco e l'abrogazione delle deroghe regionali, ha sollevato la questione nelle sedi istituzionali e ha proposto un referendum abrogativo riguardante tali norme regionali.\nEscavazione e lavorazione del marmo.\nL'escavazione del marmo nelle Alpi Apuane risale ad epoche assai remote (I secolo a.C.) e ha subito nel secolo scorso profonde trasformazioni. Anticamente l'escavazione avveniva con metodi ed utensili molto semplici, quali picconi e piccozze, e con gran dispendio di tempo e lavoro per ottenere risultati modesti. Le indagini archeologiche hanno restituito alcuni degli strumenti impiegati nel corso del tempo, oggi conservati in gran parte al Museo del Marmo e dei Beni Culturali della citt\u00e0 di Carrara.Anticamente il lavoro essenzialmente manuale era svolto da una manodopera costituita in gran parte da condannati a lavori di fatica, schiavi e cristiani. I primi cavatori sfruttavano le fratture naturali della roccia nelle quali inserivano dei cunei di legno di fico che poi bagnavano con acqua, la naturale dilatazione provocava il distacco del masso. Per ottenere blocchi di dimensioni stabilite, i Romani ricorsero alla tecnica della \"formella\". Si praticava nel masso prescelto, lungo la linea di taglio, una scanalatura profonda 15\u201320 cm nella quale s'inserivano poi dei cunei di ferro che, percossi ripetutamente e a tempo, determinavano il distacco di blocchi di 2 m di spessore. Tali tecniche estrattive e quelle di lavorazione, come la segatura manuale, rimasero pressoch\u00e9 inalterate anche dopo la scoperta della polvere da sparo, il cui impiego si rivel\u00f2 pi\u00f9 dannoso che utile; infatti il marmo risultava spesso cos\u00ec frantumato da perdere qualsiasi valore commerciale. Solo in seguito con l'utilizzo delle mine con l'operazione chiamata la Varata (evento che lasciava tutti i lavoratori con il fiato sospeso) si pot\u00e9 distaccare una grande quantit\u00e0 di marmo senza danneggiare il prodotto stesso.\nLa vera e grande rivoluzione nella tecnica estrattiva avvenne alla fine dell'Ottocento con le invenzioni del filo elicoidale e della puleggia penetrante. Il filo di acciaio \u00e8 un cavo di 4\u20136\u00a0mm di diametro, ottenuto dalla torsione ad elica di tre fili. Le scanalature cos\u00ec determinate hanno la funzione di trasportare e distribuire, lungo il taglio eseguito dal cavo, l'acqua e la sabbia silicea, originariamente proveniente da Massaciuccoli, che servono all'azione abrasiva. Il filo elicoidale, disposto in circuito su speciali pulegge di rinvio fissate ad appositi paletti detti \"pot\u00f2\", \u00e8 lungo in genere alcune centinaia di metri e si muove ad una velocit\u00e0 di 5\u20136\u00a0m/s, mentre incide il marmo ad un ritmo di 20\u00a0cm l'ora. La puleggia penetrante \u00e8 un disco d'acciaio caratterizzato sulla circonferenza, da una scanalatura e da piccoli denti diamantati.\nMediante questi due geniali accorgimenti tecnici la puleggia, scorrendo su un apposito strumento a cremagliera chiamata \"macchinetta\" che ne consente il regolare e continuo abbassamento, assolve contemporaneamente a due funzioni: mentre penetra nel marmo trascina nella scanalatura il filo elicoidale che provoca il taglio del blocco.\nPrima di cominciare a tagliare a monte e iniziare sul piazzale qualsiasi lavoro, bisognava liberare la montagna da quella parte di roccia resa inservibile dall'alterazione superficiale. Per questo lavoro di agilit\u00e0 e perizia interveniva il \"Tecchiaiolo\" il quale aveva il compito di esaminare da vicino il marmo, liberandolo delle parti pericolanti: per fare questo doveva calarsi, appeso ad una fune, davanti al fronte di cava.\nIl taglio al monte consisteva nell'isolare dal corpo marmoreo che costituisce il giacimento, una gigantesca porzione di roccia, detta bancata, di forma e dimensioni definite in funzione dei blocchi che si vogliono ottenere. Separata la bancata dalla massa rocciosa, i cavatori procedevano al suo ribaltamento sul piazzale di cava. Questa impressionante operazione presentava notevoli difficolt\u00e0 e la sua esecuzione comportava seri rischi. Sul piazzale, intanto, si preparava il cosiddetto \"letto\" costituito da un cumulo di fini detriti di marmo misti alla fanghiglia prodotta da lavorazioni precedenti, per ammortizzare la caduta della bancata e limitarne le rotture. Una volta sul piazzale, la bancata veniva lavata per essere esaminata dai cavatori pi\u00f9 esperti che ne individuano le impurit\u00e0 e segnavano i punti dove effettuare eventuali tagli.\nL'operazione successiva era il ridimensionamento in blocchi di dimensioni commerciali con la tagliatrice a filo diamantato. Un'operazione delicatissima: ogni errore, infatti, rischiava di diminuire la resa dell'intera bancata e produrre blocchi di valore inferiore a quello che la qualit\u00e0 del marmo faceva sperare. Poi entravano in scena i riquadratori, che a suon di subbia e martello, cercavano di dare una forma quadrata al blocco. Era un lavoro difficile, pesante, e quei cavatori dovevano essere forti, pazienti e capaci.\nInfine venne introdotto il filo diamantato, attualmente in uso, la cui introduzione inizialmente cre\u00f2 problemi di sicurezza lavorativa causa la facilit\u00e0 di sganciamento, problematica ora corretta.\nUna volta estratto il blocco di marmo dalla cava, viene segato in lastre (2, 3 cm o pi\u00f9 di spessore). \nNel 2021 il canale televisivo Dmax ha realizzato il programma \"Uomini di Pietra\", distribuito da Discovery+, relativo all'estrazione del marmo sulle Alpi Apuane, e in particolare nelle cave della societ\u00e0 Henraux Spa, suscitando le critiche del mondo ambientalista e del C.A.I., in quanto ritenuto uno spot a favore della \"distruzione della montagna\". \nIl trasporto del marmo nel tempo.\nUna volta riquadrati, i blocchi dovevano scendere a valle fra colate di detriti marmorei chiamati \"ravaneti\". Storicamente la discesa dei blocchi lungo i ripidi pendii rocciosi delle cave ha rappresentato un'impresa non priva di rischi e di problemi tecnici, ed \u00e8 stata portata avanti con metodi via via pi\u00f9 evoluti a mano a mano che le condizioni economiche e sociali della regione si evolvevano.\nIl primo rudimentale metodo di trasporto si chiamava \"abbrivio\" e consisteva nel fare rotolare il masso gi\u00f9 dalle pendici, senza alcun controllo, fino a farlo fermare su un letto di detriti pi\u00f9 fini. Il procedimento, ampiamente praticato nei tempi antichi, era tanto pericoloso che fu vietato per legge quando si afferm\u00f2 il metodo della \"lizzatura\".\nLa lizzatura \u00e8 un metodo tradizionale di trasporto del marmo su slitta, ancora praticato nei primi decenni del XX secolo. Fondamentalmente il blocco di marmo veniva saldamente fissato ad una slitta di legno trattenuta a monte da un sistema di funi scorrevoli. La slitta veniva gradualmente abbassata lungo il pendio da una squadra di uomini che allentava le funi e controllava il percorso della slitta. Alla lizzatura partecipavano dodici uomini: era un lavoro di squadra molto rischioso. Davanti alla slitta si poneva il capo lizza, in genere l'operaio pi\u00f9 esperto della squadra, con il delicato compito di controllare che la discesa procedesse per il meglio. Il capo lizza disponeva i \"parati\" sul terreno davanti alla lizza, e dava il segnale ai mollatori di allentare o stringere i cavi al momento giusto. I \"parati\" erano robuste assi di legno di ciliegio, insaponate dal pi\u00f9 giovane della compagnia, che erano aggiunte anteriormente al carico mano mano che questo procedeva nella discesa, consentendogli di scivolare senza incontrare ostacoli.Un'altra figura molto importante nella \"lizza\" era il \"mollatore\", chiamato anche \"l'uomo del piro\", che aveva il compito di allentare lentamente le corde che trattenevano verso l'alto il blocco, in modo che il carico scendesse lentamente e senza prendere velocit\u00e0. La lizzatura era una delle fasi pi\u00f9 rischiose dell'intero ciclo produttivo: se il carico si liberava dalle corde, e prendeva velocit\u00e0, era frequente che travolgesse uno o pi\u00f9 uomini della squadra, con gravi conseguenze. Il lavoro della lizzatura finiva nel momento in cui il carico arrivava al \"poggio\", che era il luogo dove i blocchi di marmo venivano liberati dalle corde e caricati sui carri trainati dai buoi che avevano il compito di trasportare il marmo ai laboratori, alle segherie o al vicino Porto di Marina di Carrara.\nA partire dagli ultimi decenni del XIX secolo si afferm\u00f2 il trasporto del marmo su rotaia, grazie alla costruzione di un apposito tracciato ferroviario poco dopo l'Unit\u00e0 d'Italia. La Ferrovia Marmifera fu adibita per quasi un secolo al trasporto del marmo in concorrenza con la tradizionale lizzatura, i convogli di carri trainati da buoi e i primi tentativi di trasporto su strada con trattrici e su gomma. Costruita fra il 1876 e il 1890 la ferrovia collegava i principali centri di stoccaggio dei blocchi dei tre bacini marmiferi carraresi - Torano, Miseglia e Colonnata - con le segherie in pianura, il porto di Marina di Carrara e la rete ferroviaria nazionale. La costruzione del tracciato rappresent\u00f2 un'impresa ingegneristica considerevole dati i mezzi dell'epoca: si dovevano superare 450m di dislivello per una lunghezza totale di 22\u00a0km con una pendenza massima del 6 per cento, attraversando un gran numero di ponti e ferrovie.\nLa \"marmifera\" oper\u00f2 a lungo in sostituzione della rete stradale, ma la costruzione di sempre pi\u00f9 numerose strade di arroccamento e la conseguente concorrenza con i moderni mezzi di trasporto su gomma la rese antieconomica. Dopo un breve travaglio la ferrovia cess\u00f2 la sua attivit\u00e0 nel 1964 e il suo tracciato venne in gran parte smantellato. Alcuni tratti vennero trasformati in strade.\nIl trasporto dei marmi su strada inizi\u00f2 ad affermarsi approssimativamente a partire dal 1920, con l'ampliamento e l'ammodernamento delle strade dirette verso i bacini di estrazione. I primi mezzi di trasporto meccanizzati furono \"trattrici\" a combustione interna, tradizionalmente chiamati \"ciabattone\". A partire dal dopoguerra il trasporto su gomma divenne predominante, soprattutto con l'introduzione dei camion di fabbricazione tedesca Magirus-Deutz. Attualmente tutto il marmo escavato dalle cave viene trasportato su gomma fino al porto di Marina di Carrara o smistato ad altre destinazioni.\nDestinazione del marmo estratto dalle cave.\nCirca il 75% dell\u2019estratto nelle cave \u00e8 costituito da marmo in scaglie e polvere, impiegato come carbonato di calcio, destinato a usi industriali, mentre il 25% \u00e8 marmo in blocchi. Una parte minoritaria del marmo estratto in blocchi viene esportato in forma grezza, mentre la maggior parte viene trasformato in lastre di diverso spessore e poi lucidato per essere impiegato nel settore edilizio. Solo lo 0,5% \u00e8 oggi impiegato per usi artistici. Secondo gli stessi industriali, settori promettenti per il futuro delle cave di marmo sarebbero quelli dei riempimenti in mare, scogliere, filtri e tessuti. \nPer effettuare le operazioni di segagione e lucidatura vi sono in attivit\u00e0 nella provincia di Massa-Carrara centinaia di segherie le quali, per attrezzatura e per il grado di specializzazione raggiunto, lavorano marmi e graniti provenienti da tutto il mondo.\nIn ogni segheria funzionano particolari telai dotati di lame d'acciaio intervallate alla distanza corrispondente allo spessore richiesto dalle lastre. Ad ogni telaio \u00e8 impresso un movimento orizzontale ed un continuo abbassamento, mentre le lame, realizzate con una miscela di diamanti e acciaio servono a creare l'azione abrasiva completando il taglio.\nA Carrara ha sede un \"Istituto Professionale di Stato per l'Industria e l'Artigianato del Marmo\", che \u00e8 in grado di conferire una qualificazione specifica ai lavoratori di questo settore.\nMinerali del marmo di Carrara.\nAll'interno delle cavit\u00e0 del marmo sono frequentemente riscontrabili cristalli perfetti e limpidissimi di numerose specie mineralogiche. Nonostante la piccolezza delle cristallizzazioni questi campioni sono particolarmente richiesti dai collezionisti a causa della bellezza e della trasparenza dei cristalli e del pregevole contrasto che si ha tra i cristalli colorati e la matrice bianca. Alcuni minerali trovati nel marmo sono:\nImpatto ambientale e controversie.\n \nL'attivit\u00e0 estrattiva ha tuttavia anche risvolti negativi per la collettivit\u00e0 e per l'ambiente naturale: ha un impatto negativo sugli acquiferi per l\u2019inquinamento delle acque superficiali e profonde derivanti dalla lavorazione del marmo, per la dispersione delle polveri nell\u2019atmosfera, per l\u2019inquinamento e i disagi dovuti all\u2019intensit\u00e0 dei trasporti su strada dei materiali estratti e per la modifica irreversibile della morfologia dei luoghi, con elevatissimo impatto paesaggistico, e talvolta anche dei profili delle montagne pi\u00f9 elevate e significative. Infine, sotto il profilo del dissesto idrogeologico i ravaneti, in particolare quelli recenti, rappresentano aree a forte rischio. Elevati impatti negativi indiretti delle cave che ricadono sul territorio apuano sono il pericolo, l'inquinamento, i disagi e il tumore generati dall\u2019intensit\u00e0 dei trasporti su strada dei materiali estratti, nonch\u00e9 l'usura delle strade stesse. \nIl fatto che circa il 75% dell\u2019estratto nelle cave sia costituito da scaglie successivamente polverizzate per produrre il carbonato di calcio, lavorato da multinazionali quali Omya e destinato a usi industriali, mentre solo il 25% sia pietra impiegata principalmente nel settore edilizio e che solo lo 0,5% sia ancora usato nel campo dell'arte che ha reso celebre il marmo di Carrara, \u00e8 un'altra argomentazione spesso usata a favore della chiusura o della riduzione delle cave. Secondo alcuni osservatori, tra i quali Il Sole 24 Ore, l'impatto economico positivo della filiera del marmo sul territorio \u00e8 sempre pi\u00f9 esiguo. Anche sul fronte dell'occupazione, il settore sarebbe in calo: secondo il Corriere della Sera, il numero degli occupati diretti nelle cave sarebbe passato da 16.000 negli anni '50 a circa 1.000 oggi. La presenza dell'attivit\u00e0 mineraria, per sua natura non rinnovabile e considerata non sostenibile, \u00e8 inoltre considerata un limite ad ogni modello di sviluppo economico alternativo e rinnovabile, che valorizzi le potenzialit\u00e0 turistiche ed agroforestali delle Alpi Apuane. \nNon mancano nemmeno i sospetti di infiltrazione mafiosa nel mondo delle cave carraresi dagli anni '80 al 1992 e la presunta esistenza di \"sistemi mafiosi\" nel mondo delle cave. \nContro l'attivit\u00e0 estrattiva intensiva sulle Alpi Apuane si battono da anni numerose associazioni ambientaliste (Legambiente, Gruppo d\u2019Intervento Giuridico, WWF, Extinction Rebellion e altre ancora) e di tutela del territorio (Italia Nostra e Fondo Ambiente Italiano, Slow Food) comitati, collettivi, gruppi speleologici ed alpinistici tra i quali lo stesso C.A.I. e Mountain Wilderness, talvolta definiti \"\"no cav\". I metodi di lotta includono flash mob, petizioni, azioni dimostrative, cause legali, iniziative politiche, sensibilizzazione dell'opinione pubblica e pressioni sulle aziende. Per quanto riguarda la diffusione internazionale della causa \"no cav\"\", anche importanti giornali stranieri come Newsweek, The Guardian, Le Monde, Le Figaro, Deutsche Welle, TV Svizzera e SwissInfo hanno realizzato inchieste sui danni ambientali delle cave. Nel 2012 un articolo del Der Spiegel ha suscitato grande interesse in Germania .\nSono comparsi numerosi articoli di denuncia della situazione ambientale apuana su quotidiani e riviste. Anche la RAI nel 2014 e 2015 si \u00e8 occupata della \"\"selvaggia escavazione delle Alpi Apuane\" in un servizio del TG1. Il docufilm americano Antropocene inserisce inoltre quello delle Alpi Apuane tra i 43 maggiori disastri ambientali contemporanei. Numerosi intellettuali hanno preso posizione per la tutela delle Alpi Apuane. \nNel 2020 il partito Europa Verde, che si prefigge la chiusura delle cave ricadenti nel parco e l'abrogazione delle deroghe regionali, ha sollevato la questione nelle sedi istituzionali e ha proposto un referendum abrogativo riguardante le norme regionali pi\u00f9 favorevoli alle cave.Ulteriore visibilit\u00e0 internazionale alle cave apuane e ai danni da loro provocati \u00e8 stata data dalla vittoria della serie di fotografie intitolata \"White Gold\" di Luca Locatelli nel \"Sony World Photography Awards\" del 2018. Infatti, questi scatti erano stati pubblicati dal New York Times a corredo di un articolo sul marmo di Carrara che, sebbene non affrontasse direttamente il tema dell'impatto ambientale e paesaggistico dell'escavazione, poneva l'accento sulla massiccia diffusione globale del marmo di Carrara per usi edilizi e non pi\u00f9 artistici.\nPi\u00f9 direttamente connessa alla causa \"no cav\"\" \u00e8 stata data dalla vittoria del \"Wildlife Photographer of the Year\" nel 2020 di una fotografia notturna di lupi nei pressi del Monte Corchia intitolata \"Wolf Mountain\" e realizzata da Lorenzo Shoubridge, artista che in varie interviste si \u00e8 espresso contro le cave, con una fotografia dei lupi nei pressi del Monte Corchia."}
{"id": "329471", "revid": "547034", "url": "https://it.wikipedia.org/wiki?curid=329471", "title": "Invincible (Michael Jackson)", "text": "Invincible \u00e8 il decimo ed ultimo album in studio inciso dal cantante statunitense Michael Jackson, pubblicato dalla Sony Music il 30 ottobre del 2001 negli Stati Uniti e il 26 ottobre in Europa.\nL'album ebbe una lavorazione travagliata a causa della scelta di Jackson di abbandonare la Sony Music che caus\u00f2 una vera e propria battaglia legale tra l'artista e l'etichetta discografica. A causa del lungo processo di lavorazione l'album ebbe degli alti costi di produzione e si stima che sia costato tra i trenta e i quaranta milioni di dollari, il che lo rende l'album pi\u00f9 costoso mai realizzato.\nL'album ha raggiunto la posizione numero uno in tredici paesi del mondo tra cui gli Stati Uniti, il Regno Unito, l'Australia, la Francia, la Germania e la Svizzera. In Italia raggiunse la posizione numero due. Le vendite totali per l'album sono stimate intorno agli oltre 13 milioni di copie vendute.\n\"Invincible\" ricevette una sola candidatura ai Grammy Awards del 2002. La canzone \"You Rock My World\" venne nominata come \"Grammy Award for Best Male Pop Vocal Performance\", premio poi vinto da James Taylor con la sua \"Don't Let Me Be Lonely Tonight\". L'album non ricevette altre candidature per i Grammy Award del 2002 dato che per essere candidato ad altri premi sarebbe dovuto uscire entro il 25 settembre 2001.\nAlla domanda di un giornalista di USA Today che gli chiedeva se riteneva che il successo mondiale di \"Thriller\" avesse oscurato gli altri suoi lavori, incluso \"Invincible\", Jackson rispose:\nA distanza di anni l'album \u00e8 stato infatti rivalutato da critica e pubblico e nel dicembre 2009 i lettori di Billboard votarono \"Invincible\" come il \"miglior album del decennio\".\nDescrizione.\nAntefatti.\nNegli anni precedenti l'artista ottenne la propria consacrazione con la pubblicazione degli album \"Off the Wall\" nel 1979, \"Thriller\" nel 1982 e \"Bad\" nel 1987, che ottennero un successo straordinario, e vennero catalogati nella classifica dei dischi pi\u00f9 venduti nella storia della musica. I progetti degli anni '90 di Jackson, ovvero \"Dangerous\", il doppio album ' e l'album di remix ', pubblicati rispettivamente nel 1991, 1995 e nel 1997, vennero ben accolti da critica e pubblico, che intanto erano in attesa di un futuro ritorno del cantante. Jackson, infatti, verso la fine degli anni '90 aveva confermato l'avvio delle registrazioni del suo decimo album in studio, la cui uscita era prevista inizialmente per il 1999 e, in seguito, spostata all'inizio degli anni duemila.\nPertanto, dato che l'ultimo album in studio di Jackson era del 1995, \"Invincible\" era atteso da tutti come \"il grande ritorno\" di Michael Jackson creando grandi aspettative tra critica e pubblico.\nNel frattempo, dopo l'uscita di \"HIStory\", nel 1996 Jackson si era sposato con la sua amica e infermiera, Debbie Rowe, dalla quale ebbe due figli, Prince nel 1997 e Paris nel 1998. Nel 1997 usc\u00ec un album ibrido con 5 inediti e 8 remix da \"HIStory,\" intitolato \"Blood on the Dance Floor HIStory in the Mix\". Nel 1996 si imbarc\u00f2 in quella che sarebbe stata la sua ultima tourn\u00e9e da solista, l\"'HIStory World Tour\", che si concluse con grande successo nel 1997. Nel 1999 divorzi\u00f2 dalla Rowe. Nel 2000 venne premiato ai World Music Awards come \"Artista del Millennio\".\nProduzione.\nJackson ha iniziato la registrazione di nuovo materiale per l'album nell'ottobre del 1997 e ha finito le registrazioni con \"You Are My Life\" in fase di registrazione solo otto settimane prima dell'uscita dell'album nell'ottobre 2001 - una delle pi\u00f9 estese durate di registrazione della carriera di Jackson, assieme a quella per l'album \"Bad\". \"You Are My Life\" venne registrata e terminata in tutta fretta poco prima dell'uscita dell'album, e and\u00f2 a sostituire la canzone \"Shout\", questo perch\u00e9 secondo John McClain, collaboratore e futuro co-esecutore testamentario di Jackson, non c'erano abbastanza ballate nell'album.\nJackson scelse come produttore principale per l'album Rodney Jerkins, all'epoca salito alla ribalta come produttore di successo di album per artiste del calibro di Whitney Houston, Jennifer Lopez e Destiny's Child. Le tracce con Rodney Jerkins vennero registrate al The Hit Factory di Miami, in Florida. Jackson ricevette credito sia per la scrittura che per la produzione della maggior parte delle canzoni su \"Invincible\". L'album segn\u00f2 inoltre la terza collaborazione tra Jackson e Teddy Riley, dopo gli album \"Dangerous\" e \"Blood on the Dance Floor\".\nTra il 1999 e il 2000, Jackson e Jerkins scrissero, composero e registrarono insieme circa trenta tracce. Il ruolo di Jerkins su \"Invincible\" fu simile a quello di Riley per l'album \"Dangerous\", ovvero quello di aiutare Jackson a sviluppare un nuovo sound. Molti dei pezzi a cui i due lavorarono insieme inizialmente avevano un sound simile a quello dell'album \"Off the Wall\", ma Jackson chiese di ri-arrangiare molti dei pezzi spiegando che non voleva rimanere ancorato al passato e che voleva che tutto l'album avesse un sound pi\u00f9 \"futuristico\".\nProprio come l'album \"Dangerous\", anche \"Invincible\" venne strutturato in due parti con un lato A composto principalmente da collaborazioni con Jerkins con pezzi R&amp;B (come per \"Dangerous\" furono quelli New jack swing) e un lato B che conteneva invece tutte le canzoni in \"stile Michael Jackson\" con dei sound che variavano dal pop, al rock e al soul. \nL'album segn\u00f2 la prima e ultima collaborazione tra Jackson e Carlos Santana, all'epoca tornato al grande successo con l'album \"Supernatural\", che collaborarono insieme alla canzone \"Whatever Happens\". L'attore Chris Tucker registr\u00f2 invece un ironico intro, assieme a Jackson, per la canzone \"You Rock My World\". Tornarono invece a collaborare con Jackson, R. Kelly, che scrisse la canzone \"Cry\", e Andra\u00e9 Crouch, che lo aiut\u00f2 a registrarne i cori, mentre Paulinho da Costa registr\u00f2 le percussioni. Babyface e Carol Bayer Sager aiutarono invece l'artista a co-scrivere e produrre \"You Are My Life\", mentre venne utilizzato un rap postumo di The Notorious B.I.G. per la canzone d'apertura, \"Unbreakable\". Come tecnico del suono, Jackson volle ancora una volta al suo fianco il fidato Bruce Swedien, che aveva lavorato a tutti i suoi album da solista dell'era Epic/Sony Music.\nIl 12 giugno del 2001, l'album era quasi pronto e 15 tracce, su circa 50 registrate, vennero fatte ascoltare in anteprima ad alcuni entusiasti dirigenti della Sony, tra le quali vi erano \"Unbreakable\", \"Speechless\", \"The Lost Children\" e \"Privacy\". Nel settembre 2001, Jerkins dichiar\u00f2 a MTV che, assieme a Jackson, avevano realizzato un album che \u00abfar\u00e0 ballare la gente\u00bb.\n\"Invincibile\" divenne il decimo e ultimo album in studio registrato e pubblicato da Jackson in vita.\nDediche e ringraziamenti dell'album.\nL'album \u00e8 dedicato a Benjamin Hermansen, un ragazzo quindicenne di origini africane, pugnalato da un gruppo di neonazisti ad Oslo e ritrovato morto nel gennaio del 2001. La ragione di questa dedica \u00e8 data dal fatto che un altro giovane ragazzo di Oslo, Omer Bhatti, amico di Jackson, era stato anche uno dei migliori amici di Hermansen fino alla sua tragica morte. Nella sezione dedicata ai ringraziamenti speciali del libretto illustrativo dell'album, si pu\u00f2 leggere infatti:\nUn'intera pagina del libretto \u00e8 inoltre dedicata ai ringraziamenti a Carol Bayer Sager che aiut\u00f2 Jackson con le registrazioni del brano \"You Are My Life\".\nNon mancano inoltre i ringraziamneti ai suoi figli, ai suoi genitori e alla cara amica Elizabeth Taylor.\nUn ringraziamento speciale \u00e8 andato anche a Uri Geller, allora suo grande amico, che ha realizzato anche una strana e criptica illustrazione inserita tra le ultime pagine del libretto.\nLa copertina.\nLa foto inizialmente scelta da Michael Jackson per la copertina dell'album era molto diversa da quella definitiva voluta dalla Sony. Come dichiarato dalla truccatrice ufficiale di Jackson, Karen Faye, la versione originale della copertina di \"Invincible\" era ispirata dalla foto intitolata \"Golden Boy\" di Albert Watson del 1990, che rappresentava il primo piano di un bambino col volto e i capelli dipinti color oro. L'intento originale di Jackson per la copertina era stato quello di ricreare l'atmosfera di quell'immagine, con Jackson al posto del bambino. Per questo venne chiamato lo stesso fotografo e Jackson venne fotografato nella stessa posizione con un simile trucco dorato sul volto come quello utilizzato per il famoso scatto. Ai dirigenti della Sony Music, per\u00f2, la foto non piacque e la modificarono in quella che conosciamo oggi. La truccatrice ha dichiarato su Twitter:\nLa foto venne infine rielaborata in bianco e nero, col volto di Jackson \"ripulito\" in fotoritocco da ogni traccia della vernice color oro, e la copertina venne stampata con uno speciale inchiostro color argento. L'occhio e il sopracciglio destro di Jackson vennero pixelati, in modo da dare all'immagine un aspetto futuristico. Per un periodo di tempo limitato, vennero inoltre realizzate 4 copertine di colore diverso, oltre all'originale, rispettivamente di colore rosso, blu, verde e arancione.\nProblemi con l'etichetta discografica.\nMichael Jackson, gi\u00e0 tempo prima della pubblicazione dell'album, inform\u00f2 il capo della Sony Music Entertainment, Tommy Mottola, che lui non aveva pi\u00f9 intenzione di rinnovare il suo contratto discografico, firmato nel 1991, che era ormai sul punto di scadere e che prevedeva la progettazione e la produzione di vari album raccolta dell'artista. Per sua risposta, Mottola boicott\u00f2 tutti i singoli in uscita nel 2002, i video e le varie promozioni inerenti a quest'ultimo album: il frutto dell'azione messa in atto dalla Sony fu di stroncare le vendite dell'album in modo che Jackson, dato che gran parte dei guadagni li aveva dalle royalties sulla vendita dei suoi album, si sarebbe trovato in difficolt\u00e0 economiche cos\u00ec da restare in Sony. Il budget per un video fu garantito solo per il videoclip del primo singolo, \"You Rock My World\" (dove apparivano come cameo anche Marlon Brando, Michael Madsen e Chris Tucker), e per quello pi\u00f9 economico di \"Cry\" (dove per\u00f2 Jackson non volle apparire), tutti gli altri singoli in progetto furono cancellati, portando alla precoce uscita dalle classifiche di \"Invincible\". Inoltre, a differenza che per i precedenti album dell'artista, nessuna pubblicit\u00e0 venne fatta per promuovere l'album in TV in nessuna parte del mondo.\nInoltre per essere candidato ai Grammy Award 2002 come Album dell'anno, l'album sarebbe dovuto uscire entro il 25 settembre 2001, ma venne posticipato apposta al 30 ottobre sempre dalla Sony.\nA causa di ci\u00f2 il cantante denunci\u00f2 pubblicamente Mottola, accusandolo di averlo boicottato perch\u00e9 afroamericano. Jackson lo defin\u00ec \u00abun demone razzista, che usa gli artisti di colore solo per guadagnarci sopra\u00bb. Afferm\u00f2 inoltre che Mottola aveva dato del \u00abnegro grassone\u00bb anche a Irv Gotti (collega di Michael). La Sony contrast\u00f2 l'accusa considerandola \u00abstrana\u00bb, visto che Mottola \u00e8 stato in passato marito della cantante pop meticcia Mariah Carey. Quest'ultima, tirata in causa da Jackson durante una delle manifestazioni contro la Sony, in cui il cantante raccont\u00f2 ai fan che la Carey lo aveva chiamato in lacrime quando era sposata con Mottola, in un'intervista al programma televisivo \"Larry King Live\" sembr\u00f2 stupita dalle accuse mosse da Jackson.\nNel 2002, Jackson annunci\u00f2 che \"Invincible\" sarebbe stato il suo ultimo album in studio pubblicato sotto la Epic Records. Poco dopo, Mottola fu licenziato.\nLe manifestazioni contro la Sony Music.\nJackson chiese, e ottenne, il supporto dei suoi fan nella lotta contro la casa discografica, cos\u00ec i suoi fan club organizzarono manifestazioni in tutto il mondo in suo supporto. Le principali e pi\u00f9 grandi si tennero a Londra nel giugno 2002 e a New York nel luglio dello stesso anno, entrambe davanti alle rispettive sedi della Sony Music, dove i fan di Jackson, giunti da tutto il mondo, si presentarono a migliaia e con striscioni e slogan chiesero a gran voce che la casa discografica promuovesse l'album \"Invincible\".\nJackson apparve ad entrambe le manifestazioni, col suo entourage, in cima ad un autobus a due piani, di quelli scoperchiati per i turisti, incitando con un megafono i suoi fan ad urlare slogan contro la Sony come \u00abSony Sucks\u00bb (la Sony fa schifo) e \u00abSony is Phoney\u00bb (la Sony \u00e8 falsa), sporgendosi anche dal bus per afferrare i cartelloni preparati dai suoi fan e per mostrarli al pubblico. Alcuni tabloid dell'epoca criticarono Jackson dicendo che aveva superato ogni limite e che stava incitando i fan alla rivolta solo per avere un suo tornaconto personale.\nAlla manifestazione di New York, Jackson, per paura di rivendicazioni da parte della casa discografica, si present\u00f2 indossando un vistoso giubbotto antiproiettile sotto la giacca.\nI brani.\n\"Unbreakable\".\n\u00c8 la canzone che apre l'album, anticipata da un suono simile a un minaccioso ringhio, \u00e8 una canzone ritmata e in puro stile R&amp;B accompagnata da un'incessante melodia al pianoforte. La canzone \u00e8 una vera e propria dichiarazione di sfida verso i suoi detrattori, Jackson si definisce \u00abIndistruttibile\u00bb mentre canta:\nJackson l'avrebbe voluta come primo singolo estratto dall'album accompagnata da un video di 20 min., ma la Sony scelse diversamente. Il verso rap postumo di The Notorious B.I.G. in \"Unbreakable\" \u00e8 estratto dalla canzone \"You Can't Stop the Reign\" di Shaquille O'Neal. \"Unbreakable\" ha inoltre una leggera somiglianza con \"Unbelievable\" dello stesso Notorious B.I.G., contenuta nel suo album di debutto \"Ready To Die\" del 1994.\nBrandy Norwood ha cantato in alcuni cori di \"Unbreakable\": \u00e8 possibile infatti sentire la voce di una donna nei cori sul finire della canzone.\nLa voce di Michael Jackson \u00e8 stata poi utilizzata come sottofondo in \"It's Not Worth It\", contenuta nell'album \"Full Moon\" di Brandy Norwood. La canzone fu precedentemente considerata da Jackson per \"Invincible\", ma poi scartata.\nIn un'intervista audio online con Anthony DeCurtis di \"Rolling Stone\", Jackson ha esposto il tumulto che ha ispirato \"Unbreakable\":\n\"Heartbreaker\".\n\u00c8 un pezzo pop con suoni techno in puro stile Jackson, costruito attorno ad un loop di chitarra acustica ben avvolto e digitalizzato, che contiene inoltre i suoi riconoscibili beatbox. Per il suono robotico simile al verso di una rana, Jackson prese spunto dal suono nella canzone \"Pony\" di Ginuwine del 1996. La canzone riprende il tema della \"femme fatale\", in questo caso una \"rubacuori\", ricorrente nei brani di Jackson, e gi\u00e0 sentito in suoi pezzi quali \"Heartbreak Hotel\", \"Billie Jean\", \"Dirty Diana\", \"Who Is It\", \"Dangerous\" o \"Blood on the Dance Floor\". Contiene inoltre un intermezzo rap del rapper \"Fats\". Gli NSYNC, all'epoca amici di Jackson, che visitarono il cantante in studio ed ebbero modo di ascoltare la canzone in anteprima, si ispirarono ad \"Heartbreaker\" per realizzare la loro canzone \"Pop\" che, infine, venne, paradossalmente, pubblicata qualche mese prima del pi\u00f9 volte posticipato album di Jackson.\n\"Invincible\".\nLa title-track dell'album \u00e8 un altro pezzo R&amp;B con atmosfere Hip Hop con un altro rap di Fats, che parla di una ragazza che non si lascia conquistare nonostante tutte le attenzioni e che Jackson definisce appunto \"invincibile\". Il critico Dean Van Nguyen l'ha descritta cos\u00ec: \u00abla title-track si muove con l'astuzia e l'efficienza di un androide ben programmato, ma senza anima o umanit\u00e0 sotto il guscio esterno cromato\u00bb.\n\"Break of Dawn\".\n\u00c8 il primo lento dell'album, una ballata R&amp;B dove per la prima volta l'artista parla esplicitamente di \"fare l'amore\" senza usare doppi sensi come in suoi precedenti pezzi, come per esempio in \"Rock With You\". Scritta e composta da Elliott Straite, alias Dr. Freeze, venne scelta da Jackson, che se ne innamor\u00f2 al primo ascolto, tra decine di demo che ricevette. Altre due canzoni scritte da Dr. Freeze vennero registrate per l'album, ma infine scartate e realizzate postume dopo la scomparsa di Jackson: \"A Place with No Name\" e \"Blue Gangsta\". \"Break of Dawn\" era tra le papabili come singolo e Jackson l'amava particolarmente al punto che, una volta riappacificatosi con la Sony nel 2003, chiese che venisse inserita come extra nella sua raccolta di numero uno, \"Number Ones\", nonostante non fosse mai uscita come singolo e di conseguenza non fosse mai arrivata alla numero uno di nessuna classifica.\n\"Heaven Can Wait\".\nPrima collaborazione dell'album con Teddy Riley, che aveva gi\u00e0 lavorato in passato ad altri album di Jackson, \u00e8 un'altra ballata R&amp;B e un'altra canzone papabile come singolo, il pezzo ricorda le atmosfere dell'album \"Off the Wall\", e la voce di Jackson nei cori \u00e8 accompagnata da quella di Dr.Freeze e Que. Jackson parla dell'eludere la morte chiedendo agli angeli di poter rimanere sulla Terra con la propria amata.\n\"You Rock My World\".\nLa canzone si apre con un ironico intro parlato tra Chris Tucker e Jackson che commentano il passaggio di un'avvenente ragazza scommettendo se Jackson riuscir\u00e0 a conquistarla o meno, mentre Tucker imita la voce di Jackson e cita vari tormentoni dell'artista. La canzone \u00e8 ritmata e ha un giro di basso, un beat e degli archi che ricordano lo stile di \"Billie Jean\" o \"Remember the Time\". Ennesima collaborazione con Jerkins, la canzone contiene ritmi simili a precedenti lavori del produttore come le canzoni \"The Boy Is Mine\" di Brandy e Monica (1998) e \"If I Told You That\" di Whitney Houston (2000), quest'ultimo inizialmente pensato come duetto tra la cantante e Jackson, che alla fine venne sostituito da George Michael.\n\"Butterflies\".\n\u00c8 una canzone d'amore R&amp;B volutamente registrata in maniera classica, tant'\u00e8 che all'inizio \u00e8 possibile sentire anche il classico fruscio della testina del giradischi. L'intento era proprio quello di citare pezzi del periodo \"Off the Wall\", non a caso \u00e8 una delle prime canzoni in 20 anni in cui Jackson torna a cantare un intero verso in falsetto proprio come faceva in alcune canzoni di quell'album. Il titolo si riferisce al modo di dire \"sentire le farfalle nello stomaco\" in riferimento a una forte emozione, in questo caso provocata da una ragazza. Scritta dal produttore Andre Harris e da Marsha Ambrosius inizialmente per il duo neo-soul di quest'ultima, Floetry, Jackson ha adorato la demo realizzando una sua versione della traccia che hanno subito deciso di aggiungere all'album \"Invincible\". La demo originale venne infine aggiunta alla tracklist dell'album del duo, \"Floetic\" (2002). L'arrangiamento \u00e8 scarno, con il falsetto di Jackson che fluttua attraverso la delicata orchestrazione. Il critico Dean Van Nguyen l'ha definita \u00abla migliore canzone dell'album\u00bb, lodando l'interpretazione vocale di Jackson: \u00abLa sua voce suona come quella di un cantante incredibile, un'anima tenera, un uomo innamorato. Suona, ancora una volta, come il migliore del mondo\u00bb.\n\"Speechless\".\nQuesta canzone \u00e8 una ballata classica con un intro e un finale cantati a cappella, ed \u00e8 la prima canzone dell'album scritta e composta solo da Jackson senza altri produttori. Parla di un amore platonico che fa sentire l'artista \"senza parole\" e, a detta di Jackson, era una delle sue preferite dell'intero album ed \u00e8 stata ispirata dai bambini.\n\"2000 Watts\".\nScritta inizialmente da Teddy Riley e da Tyrese Gibson per il secondo album di quest'ultimo, con un gioco di parole sulla citt\u00e0 natale del cantante/attore, Watts, un quartiere di Los Angeles, Jackson ebbe modo di ascoltarne una demo e se ne innamor\u00f2 chiedendo il permesso ai due di registrarla per \"Invincible\". I due acconsentirono e l'album di Gibson venne pubblicato nel 2000 col titolo \"2000 Watts\", nonostante la canzone non fosse pi\u00f9 presente. Un pezzo dance sperimentale iper-tecnologico, con un beat di Teddy Riley che, come lo descrisse un critico,\u00abrimbomba come un macchinario hi-tech tenuto insieme da un nastro adesivo\u00bb, in cui Jackson non fa uso di filtri per la sua voce cantando con una tonalit\u00e0 profonda da baritono mai usata prima. La canzone ha un testo astratto dove probabilmente usa gli strumenti per il suono (\u00abbass note, treble, stereo control [...] 3D, high speed, feedback, Dolby\u00bb) come doppi sensi legati ai rapporti umani (\u00abquanto in basso sei disposto a scendere abbastanza da far fluire i tuoi succhi\u00bb). La canzone contiene anche delle parti rap di Teddy Riley.\n\"You Are My Life\".\n\u00c8 una ballata ispirata dalla nascita dei suoi figli (Prince nel 1997 e Paris nel 1998), co-scritta da Jackson, Babyface e Carol Bayer Sager. Fu terminata e inserita nell'album solo cinque settimane prima dell'uscita e and\u00f2 a sostituire nella tracklist finale \"Shout\" (poi inclusa nel CD singolo di \"Cry\"). Jackson parla dell'amore per i suoi figli che sono appunto definiti \"la sua vita\".\n\"Privacy\".\n\u00c8 il secondo brano dell'album, assieme alla canzone di apertura, che tratta il tema dei detrattori di Jackson, in questo caso gli odiati mass media e i paparazzi, rei di violare la privacy dell'artista ai quali canta:\nInoltre nel pezzo Jackson parla anche della morte di un'amica, la principessa Diana, morta in un sospetto incidente stradale nel 1997 dopo essere stata inseguita dai paparazzi, che ne avevano fotografato anche il corpo esanime: \n\"Don't Walk Away\".\nUna ballata in cui Jackson chiede all'amata di non andarsene via, cantando con un vago stile folk. La canzone \u00e8 ispirata dallo stile di Tracy Chapman in canzoni come \"Baby Can I Hold You\". Il pezzo passa un po' inosservato all'interno dell'album, schiacciato da un numero di canzoni forse esagerato (ben 16), ma secondo molti critici, se presa come canzone fine a se stessa, sarebbe stata una possibile hit.\n\"Cry\".\n\u00c8 il pezzo umanitario dell'album che segue la tradizione ormai consolidata da Jackson sin dall'album \"Bad\" con canzoni come \"Man in the Mirror\", \"Heal the World\" ed \"Earth Song\". Scritta da R. Kelly, si tratta della seconda e penultima collaborazione con Jackson dopo \"You Are Not Alone\" (1995) e che sar\u00e0 seguita da \"One More Chance\" (2003).\n\"The Lost Children\".\n\u00c8 una canzone dedicata ai bambini scomparsi e la seconda e ultima dell'album scritta e composta solo da Jackson. L'artista canta:\nLa canzone non era molto amata dalla Sony, che temeva, dopo le accuse di presunta pedofilia, un nuovo accostamento tra Jackson e i bambini, e fino all'ultimo rischi\u00f2 di non fare parte della tracklist finale, ma Jackson, che la riteneva una delle sue tre preferite dell'album assieme ad \"Unbreakable\" e \"Speechless\", si impose ed ebbe la meglio. L'artista avrebbe voluto pubblicarla come singolo accompagnando ogni CD con foto di bambini scomparsi, un po' come succedeva negli USA con le foto delle persone scomparse messe sui cartoni del latte, ma alla fine non se ne fece nulla.\nContiene un cameo del primogenito di Michael Jackson, Prince, che allora aveva solo quattro anni: alla fine della canzone infatti si sentono due bambini parlare tra di loro, uno dei due \u00e8 Prince, l'altro \u00e8 Aldo Cascio (nel libretto dell'album accreditato come \"Baby Rubba\") uno dei figli di una famiglia di Italoamericani amica di lunga data di Jackson. I bambini dicono: Aldo Cascio/Baby Rubba: \u00abIt's so quiet in the forest, look at all the trees\u00bb (\u00ab\u00c8 cos\u00ec tranquillo nella foresta, guarda tutti gli alberi\u00bb) Prince Jackson: \u00abAnd all the lovely flowers\u00bb (\u00abE tutti gli splendidi fiori\u00bb) Aldo Cascio/Baby Rubba: \u00abIt's getting dark, i think we better go home now\u00bb (\u00abSi sta facendo buio, penso sia meglio andare a casa ora\u00bb).\nLa canzone contiene inoltre dei campionamenti da un episodio del 1962 della terza stagione de \"Ai confini della realt\u00e0\" intitolato \"Calcia il barattolo\" in cui un uomo anziano tornava ad essere bambino, lasciando intendere che il testo parli metaforicamente anche del bambino interiore perduto.\n\"Whatever Happens\".\n\u00c8 una collaborazione tra Jackson, voce, e Santana, chitarra e fischio. La canzone ha un'atmosfera latina e morriconiana e racconta la storia di due amanti in una relazione stile Bonnie e Clyde. Sarebbe dovuta essere il quarto singolo estratto, ma infine non venne pubblicata a causa dei problemi con la casa discografica. Gil Cang, co-autore del pezzo, ha dichiarato:\nIl fischio all'inizio della canzone \u00e8 dello stesso Carlos Santana che suona anche la chitarra per tutta la durata del pezzo. Nonostante Jackson e Santana si scambino dei ringraziamenti alla fine del pezzo come fossero nello stesso studio di registrazione, in realt\u00e0 i due hanno registrato le loro parti in due studi separati.\n\"Threatened\".\n\u00c8 un pezzo gothic-pop con sonorit\u00e0 futuristiche e tecnologiche che riprende un'altra tradizione di Jackson dopo i pezzi \"Thriller\", \"Ghost\" e \"Is It Scary\", ovvero quello della canzone \"dell'orrore\". Nel pezzo Jackson ironizza sugli scandali che hanno accompagnato la sua vita e carriera parlando di se stesso come del mostro che terrorizza le persone facendole sentire appunto \"minacciate\". Contiene un verso rap postumo di Rod Serling ottenuto estrapolando varie introduzioni da narrazioni tratte da alcuni episodi dalla serie televisiva de \"Ai confini della realt\u00e0\". L'album si conclude con la frase di Serling:\nPubblicazione, promozione e vendite.\nPubblicazione.\n\"Invincible\" usc\u00ec nel pieno della rivoluzione musicale del nuovo millennio ovvero l'ascesa del file-sharing e del download illegale; milioni di persone avevano iniziato a scaricare musica gratis e le case discografiche erano disorientate e non sapevano come reagire. Il singolo di \"You Rock My World\", la cui uscita era prevista per settembre del 2001, fin\u00ec illegalmente in rete un mese prima, costringendo la casa discografica ad anticiparne l'uscita ad agosto. Lo stesso avvenne per l'album, che era possibile scaricare in rete gi\u00e0 una settimana prima dell'uscita.\nInoltre Jackson dovette fare conto anche di una concorrenza agguerrita: negli anni che separavano il suo ultimo album in studio \"HIStory\" da \"Invincible\" avevano fatto la loro comparsa sulla scena un'infinit\u00e0 di nuovi personaggi di successo nel mondo del pop tra i quali le Spice Girls, i Backstreet Boys, le Destiny's Child con Beyonc\u00e9, Britney Spears, Christina Aguilera, gli NSYNC con Justin Timberlake cos\u00ec come l'esplosione latina portata avanti da Ricky Martin, Jennifer Lopez, Marc Anthony ed Enrique Iglesias.\n\"Invincible\" usc\u00ec inoltre a poco pi\u00f9 di un mese dagli attentati dell'11 settembre, pertanto la poca promozione venne ulteriormente oscurata nei media dalle notizie degli attacchi terroristici.\nVenne pubblicato in tutto il mondo il 30 ottobre del 2001, in Europa e altri mercati il 26 ottobre, esordendo alla numero 1 della Billboard 200 album chart e vendendo 366.275 copie nella sua prima settimana battendo gli altri nuovi ingressi di Enrique Iglesias e dei Backstreet Boys, che occuparono rispettivamente la seconda e la quarta posizione. In Italia raggiunse la posizione numero 2.\nSebbene l'album abbia esordito al numero 1 in 13 paesi \u00e8 stato considerato da molti una delusione.\nPromozione.\nNon fu fatto un tour mondiale per pubblicizzarlo, come era stato fatto con i suoi predecessori, ma solo due concerti evento al Madison Square Garden di New York il 7 e il 10 settembre 2001, chiamati ', dove Jackson celebr\u00f2 i suoi 30 anni di carriera solista con un'infinit\u00e0 di artisti e present\u00f2 la sola \"You Rock My World\" come estratto dal suo ultimo album. I due concerti mandati in onda dalla CBS fecero oltre 50 milioni di telespettatori, molti pi\u00f9 di quanti ne avrebbe fatti un tour (il tour di Jackson di maggiore successo, lHIStory World Tour\", fece 4.5 milioni di spettatori paganti), ma la Sony, in lotta con l'artista, non compr\u00f2 nessuno spazio pubblicitario durante la messa in onda non facendo di fatto nessuna pubblicit\u00e0 all'album. Jackson pertanto decise di fare da solo e nello stesso mese della messa in onda, novembre 2001, fece una rarissima apparizione pubblica al Virgin Megastore di New York dove incontr\u00f2 decine di fans e autograf\u00f2 loro l'album. Negli stessi giorni rilasci\u00f2 interviste esclusive a: TRL di MTV, VH1, Entertainment Tonight e alla TV Guide. Nel 2002 si esib\u00ec nel programma per i 50 anni dell'American Bandstand ma, sempre per problemi contrattuali con la Sony, non si esib\u00ec in nessun pezzo dell'album \"Invincible\" dovendo optare per la canzone \"Dangerous\" dell'album omonimo del 1991. Sempre per lo stesso motivo, anche in un'esibizione esclusiva per raccogliere fondi per il partito democratico in presenza dei Clinton si esib\u00ec in 3 pezzi dell'album \"Dangerous\", in piena promozione di \"Invincible\".\nSingoli e video.\nA causa dei problemi con la Sony Music numerosi singoli, secondo i piani dovevano essere almeno sei, avrebbero dovuto essere realizzati e avere un rispettivo video ma vennero invece cancellati.\n\"You Rock My World\", il primo singolo estratto, entr\u00f2 alla numero 10 nella sua terza settimana nella Billboard Hot 100 singles chart negli Stati Uniti, dove non venne inspiegabilmente realizzato come singolo, ottenendo questo risultato solo grazie ai passaggi radiofonici. Il singolo debutt\u00f2 invece alla posizione numero 1 in Spagna e in Francia, dove permase per tre settimane, ed entr\u00f2 inoltre nelle top ten in quasi tutto il mondo arrivando alla numero 2 nel Regno Unito e alla numero 3 in Italia e raggiungendo la posizione numero 2 della Eurochart Hot 100 Singles. Il videoclip della canzone, della durata di oltre 13 minuti, venne diretto da Paul Hunter e, ad accompagnare Jackson, vedeva la presenza degli attori Chris Tucker, Marlon Brando e Michael Madsen. Venne presentato in esclusiva il 26 settembre 2001 su MTV durante \"TRL\" e su VH1.\nIl secondo singolo, \"Cry\", non venne pubblicato anch'esso negli Stati Uniti e and\u00f2 meglio in Europa dove raggiunse la numero 6 in Spagna, la numero 18 in Italia e la 25 nel Regno Unito. A causa dei dissensi con la Sony, Jackson non apparve nel video del brano che venne diretto dal regista e fotografo britannico Nick Brandt, che aveva gi\u00e0 lavorato con Jackson come regista dei video di \"Earth Song\", \"Childhood\" e \"Stranger in Moscow\". \"Butterflies\", singolo radiofonico, entr\u00f2 al numero 14 nella Billboard Hot 100 e raggiunse la posizione numero 2 per 5 settimane sulla Hot R&amp;B/Hip-Hop Songs. \"Heaven Can Wait\" non fu mai pubblicata ufficialmente, ma usc\u00ec solo con airplay radiofonici piazzandosi alla numero 72 della Hot R&amp;B/Hip-Hop e anche alla numero 77 della classifica inglese.\nVendite e ritorno nelle classifiche.\n\"Invincible\" vendette oltre 5,4 milioni di copie in tutto il mondo in due mesi e si stima abbia venduto oltre 15 milioni di copie fino ad oggi.\nDopo la morte di Michael Jackson avvenuta il 25 giugno 2009, i suoi album incrementarono esponenzialmente le vendite e di conseguenza anche \"Invincible\" ritorn\u00f2 nelle classifiche di tutto il mondo raggiungendo tra l'altro la numero 12 della Billboard Digital Albums Chart, la numero 7 in Francia e la numero 18 in Italia nel mese di luglio 2009.\nAccoglienza.\nCritica.\n\"Invincible\" ricevette diverse tipologie di critiche, dove la maggior parte delle critiche si incentravano per\u00f2 pi\u00f9 sulle dicerie, i rumor e i pettegolezzi che circondavano l'artista che non sull'effettiva analisi delle tracce dell'album; per esempio, in quella che avrebbe dovuto essere una critica all'album, il critico musicale Alexis Petridis per il \"The Guardian\" scrisse un lungo elenco di dicerie sull'artista, come: \u00abLe stranezze in corso dell'autodefinitosi Re del Pop (dormendo in una camera iperbarica, apparendo in pubblico indossando una mascherina anti-smog, Bubbles la scimmia [...] quando Jackson risolse un caso di abuso su minori accordandosi extra-giudizialmente, il suo successo commerciale \u00e8 stato messo in ombra. [...] Il suo matrimonio con Lisa Marie Presley \u00e8 stato deriso come una trovata pubblicitaria [...]\u00bb lasciando poco spazio all'analisi dell'album, concludendo infine: \u00abProprio come il suo creatore, \"Invincible\" si \u00e8 semplicemente spinto troppo oltre\u00bb.\nMetacritic assegn\u00f2 al disco il 51% dei gradimenti, basandosi sul giudizio di 19 critici.\nStephen Thomas Erlewine, critico di AllMusic, diede tre stelle su cinque al disco, commentando che \"Invincible\" \u00ab\u00e8 il miglior album di Jackson come sonorit\u00e0 dai tempi di \"Dangerous\" del 1991\u00bb. Erlewine, tuttavia, sottoline\u00f2 che nonostante l'album avesse un buon materiale, non era sufficiente per poter definire \"Invincible\" il ritorno di Jackson e che l'artista avrebbe dovuto realizzare \u00abun album dalle sonorit\u00e0 libere\u00bb.\nAnche James Hunter, critico del magazine \"Rolling Stone\", assegn\u00f2 ad \"Invincible\" tre stelle su cinque, facendo notare che le ultime ballate nel disco rendono l'album troppo lungo. Hunter comment\u00f2 anche che i produttori del disco, Jackson e Riley, hanno reso \"Invincible\" \u00abun qualcosa di malleabile, costringendo l'ascoltatore a concentrarsi sul ritmo di brani\u00bb.\nMark Beaumont di NME diede sei stelle su dieci, commentando: \u00abil disco \u00e8 un rilevante e ringiovanito album di ritorno\u00bb. Peter Robinson, sempre di NME, lo descrisse invece come \u00abl'album pi\u00f9 importante della sua carriera: o la va o la spacca\u00bb.\nIl critico Robert Christgau valut\u00f2 l'album con \"A-\", commentando come spesso le qualit\u00e0 di Jackson come musicista venissero scordate. Il critico afferm\u00f2 inoltre che la canzone \"The Lost Children\", se si teneva conto delle precedenti accuse a Jackson, poteva essere considerata \u00aboffensiva\u00bb da qualcuno, descrivendo invece le prime tre tracce dell'album come \u00abil Rodney Jerkins dell'anno\u00bb mentre \"2000 Watts\" la descrisse ironicamente come \u00abil Teddy Riley degli ultimi cinque anni\u00bb.\nAttraverso un'aspra critica di David Browne, \"Entertainment Weekly\" classific\u00f2 l'album con un \"C-\" commentando che \"Invincible\" era il primo album di Jackson dopo \"Off the Wall\" che non offriva virtualmente alcun nuovo filone. Il critico descrisse come nelle 16 canzoni di \"Invincible\" vi era \u00abqualcosa per tutti i gusti\u00bb ma critic\u00f2 l'artista per i troppi collaboratori: \u00absembra essere cos\u00ec privo di fiducia che ha caricato l'album con ogni possibile collaboratore che avesse potuto chiamare\u00bb lodando per\u00f2 \u00abi ritmi taglienti e battenti di Jerkins\u00bb in \"Unbreakable\" e \u00abil coro melodico che risalta\u00bb di \"Heartbreaker\".\nIn Italia Davide Poliani di \"Rockol\" dichiar\u00f2 che l'album ha \u00abun sound moderno e di sicuro successo\u00bb ma aggiunse che, a causa delle collaborazioni con produttori contemporanei \u00abla virata r\u2019n\u2019b di Michael avvicina troppo i nuovi brani di Jackson al pop di Britney Spears e Mariah Carey, lasciando l\u2019inconfondibile voce del nostro in balia di arrangiamenti ipertrofici ad alta tecnologia\u00bb e aggiunse \u00abmanca quel tocco personale che ha reso unici molti degli album firmati dall\u2019ex Jackson Five\u00bb.\nPoco dopo la pubblicazione dell'album, un sondaggio condotto da \"Billboard\" su 5.195 persone ha rilevato che il 79% di esse non era sorpreso che l'album entr\u00f2 direttamente alla posizione numero uno della classifica Billboard 200. Sempre \"Billboard\" ha anche affermato che il 44% dei votanti ritiene che Jackson \u00abera ancora il re del pop\u00bb. Solo il 12% dei votanti ha affermato di essere sorpreso del debutto di \"Invincible,\" in quanto, secondo loro, la carriera di Jackson era in calo.\nIn un'analisi del 2004, Jon Pareles di \"Rolling Stone\" assegn\u00f2 ad \"Invincible\" una sola stella su cinque, scrivendo: \u00abSolo permettendo a se stesso una sola canzone anti-tabloid, Jackson ha provato a suonare il gentile e adorabile amante, concentrandosi sulle ballate. Ma dopo tre decadi nelle quali ha incendiato il mondo, la sua vecchia fiamma \u00e8 svanita, e tutto ci\u00f2 che \u00e8 rimasto \u00e8 una manovra di calcolo\u00bb.\nRivalutazione.\nDopo la scomparsa del cantante, l'album venne rivalutato da molti critici e dal pubblico generalista. Nel 2009 venne votato dai lettori di \"Billboard\" come \"il miglior album del decennio 2000-2010\". Nella sua recensione del 2016, per i 15 anni dell'album, il critico Dean Van Nguyen dichiara invece: \u00ab\"Invincible\" \u00e8 la patria di alcune delle gemme perdute di Michael Jackson. Una rarit\u00e0 per la cultura pop che vale la pena rivivere. Il guizzo creativo finale di un genio del pop\u00bb.\nIn una retrospettiva per i 18 anni dell'album pubblicata nel 2019, il critico Jonathan Harris lo descrisse come un album da rivalutare, ricordando come \u00abil successo sia dell'album che del singolo iniziale (\"You Rock My World\") hanno dimostrato che lo stile iconico e la formula musicale di Jackson erano ancora vitali e commerciabili nel 21\u00ba secolo e per un'altra generazione\u00bb e concluse affermando \u00ab\"Invincible\" \u00e8 un lavoro brillante, con ogni canzone sintonizzata sulla perfezione-pop [...] c'\u00e8 qualcosa per tutti, indipendentemente dall'epoca o dallo stile che ognuno abbia apprezzato del Re del Pop. \"Invincible\" \u00e8 anche invecchiato abbastanza bene. Jackson saggiamente non si \u00e8 conformato agli standard della musica pop al momento della produzione, facendo s\u00ec che \"Invincible\" sia altrettanto fresco e distintivo come il giorno in cui \u00e8 stato pubblicato\u00bb. \nNel 2021, a 20 anni dalla sua pubblicazione, \"Invincible\" \u00e8 stato definito \u00abun testamento artistico con alcuni picchi di assoluto valore\u00bb e ancora \u00abun album che contiene ben pi\u00f9 della sua giusta dose di momenti stellari che ti ricordano quanto fosse dotato Jackson come cantante e cantautore; a conti fatti, \"Invincible\" \u00e8 un album che vale la pena rivisitare\u00bb.\nOut-takes.\nGrazie al fatto che molti titoli di canzoni inedite sono state depositate presso gli uffici per i diritti d'autore in USA e grazie al libro \"Michael Jackson For The Record\" (2007, New Generation Publishing, ISBN 978-0-7552-0267-6) \u00e8 possibile ottenere una lista parziale di alcune canzoni scartate dalla track-list finale dell'album \"Invincible\" (tra parentesi \u00e8 specificato se sono state in seguito pubblicate in raccolte, album postumi o trapelate in rete):"}
{"id": "329476", "revid": "842", "url": "https://it.wikipedia.org/wiki?curid=329476", "title": "Web Cache", "text": ""}
{"id": "329479", "revid": "599013", "url": "https://it.wikipedia.org/wiki?curid=329479", "title": "Robert Sidoli", "text": "Ha indossato la maglia della Nazionale gallese per la prima volta l'8 giugno 2002 contro il Sud Africa (34-19 per i sudafricani).\nHa vinto il torneo delle Sei Nazioni con la sua nazionale nel 2005."}
{"id": "329482", "revid": "124505577", "url": "https://it.wikipedia.org/wiki?curid=329482", "title": "PalaCalafiore", "text": "Il Palazzo dello Sport Francesco Calafiore, abbreviato in PalaCalafiore, \u00e8 un impianto sportivo italiano di Reggio Calabria. Inaugurato nel 1990 come PalaPentimele dall'omonimo quartiere del settore centro-settentrionale della citt\u00e0 dove esso sorge, ha il nome attuale dal 2004.\nStoria.\nL'architettura moderna e le notevoli dimensioni ne fanno una delle arene sportive coperte pi\u00f9 importanti d'Italia; in grado di ospitare 8450 spettatori al massimo della sua capienza, \u00e8 uno dei pi\u00f9 ampi d'Italia. Esternamente \u00e8 presente un grande parcheggio.\nCostruito nel 1990, si chiam\u00f2 fino al 2004 PalaPentimele. Nel 2004 fu intitolato a Francesco Calafiore, giornalista sportivo reggino specializzato nella pallacanestro.\nLa struttura \u00e8 polivalente, ed ospita manifestazioni sportive (tra le quali le gare interne della Viola Reggio Calabria), concerti e congressi. I grandi eventi musicali in questa struttura sono stati aperti dalla prima europea del \"Soul Cage Tour\" di Sting il 1\u00ba novembre del 1991.\n\u00c8 stato ristrutturato per il Campionato mondiale di pallavolo maschile 2010, e di fianco \u00e8 stata costruita una palestra con tetto apribile con spalti, terreno di gioco in parquet (regolamentare) completamente climatizzata, chiamata \"zona warm-up\".\nNel marzo 2012 la struttura metallica del palco in allestimento, che avrebbe dovuto ospitare un concerto dell\"'Inedito World Tour 2011-2012\" di Laura Pausini, crolla abbattendosi sulle gradinate e su alcuni operai. La struttura colpisce in pieno uno degli operai, che muore sul colpo. Dalle indagini emerge che il PalaCalafiore ha solo l'agibilit\u00e0 parziale: nella struttura sono stati ospitati in passato eventi musicali e sportivi con l'autorizzazione del sindaco che ha agito in deroga.\nA febbraio 2013 l'impianto viene dissequestrato ma necessita di un grosso restauro per poter risultare nuovamente agibile. Due mesi dopo, nell'aprile 2013, il commissario Panico ordina che la struttura venga restituita alla citt\u00e0. A giugno 2013, solo dopo lo sdegno del presidente del CONI, si scopre che i soldi per il restauro erano in realt\u00e0 gi\u00e0 disponibili attraverso il Ministero dell'Economia e quello per gli Affari Regionali, che avevano destinato un bando di finanziamento per realizzare nuovi impianti sportivi o per restaurare quelli esistenti. Ben 400.000 euro sono stati destinati al restauro e la definitiva messa a punto della struttura e dopo due anni e mezzo, esattamente il 23 novembre 2014, la Viola \u00e8 tornata a giocarci. Il palazzetto riceve l'agibilit\u00e0 definitiva il 24 dicembre 2014.\nDal 2016 il PalaCalafiore \u00e8 tornato ad ospitare molti tour nazionali e internazionali tra cui quelli di Claudio Baglioni, Emma Marrone, Alessandra Amoroso, Ligabue, Notre Dame de Paris, Fedez, J-Ax, Caparezza, Negramaro, Marco Mengoni, Thegiornalisti e Nek-Max-Renga."}
{"id": "329486", "revid": "1705737", "url": "https://it.wikipedia.org/wiki?curid=329486", "title": "Parco nazionale di Zion", "text": "Il Parco nazionale di Zion (in inglese Zion National Park) \u00e8 situato nel sud-ovest degli Stati Uniti, nello stato dello Utah. Ha una superficie di 593 km\u00b2 e un'altitudine che varia dai 1.128 metri s.l.m. del letto del torrente Coalpits ai 2.660 metri del monte Horse Ranch.\nCuore del parco \u00e8 il canyon di Zion, una gola lunga 24\u00a0km e profonda 800\u00a0m, scavata dal ramo settentrionale del Virgin River (\"North Fork Virgin River\"). Nel 1909, al fine di proteggere il canyon, venne istituito il \"Monumento nazionale Mukuntuweap\", trasformato nel Parco nazionale di Zion nel 1919. La sezione dei Kolob Canyons, dichiarata \"monumento nazionale\" nel 1937 e inizialmente distinta dal parco, ne divenne parte nel 1956.\nIl \"Parco nazionale di Zion\" protegge un ambiente unico dove si incontrano imponenti formazioni rocciose e profonde gole incise e modellate dalla forza delle acque del Virgin River e dei suoi affluenti. L'azione erosiva dell'acqua ha messo a nudo l'antichissima storia geologica di questa regione, che pu\u00f2 essere letta nelle pareti di roccia dei canyon. La variet\u00e0 di ambienti naturali garantisce inoltre una enorme variet\u00e0 di flora e fauna, tra cui numerose specie a rischio di estinzione, che nel parco sono protette e tutelate. Oltre alle ricchezze naturali, il parco di Zion pu\u00f2 vantare una presenza millenaria dell'uomo che in questi canyon ha lasciato numerose tracce del suo passato\nIl nome Zion, adottato ufficialmente per designare il canyon nel 1918, viene fatto risalire a Isaac Behunin, uno dei primi coloni mormoni insediatisi nel canyon nel 1863, il quale riteneva di aver trovato in quel luogo la Sion descritta dal profeta Isaia nella Bibbia. Nomi di derivazione biblica hanno anche molte delle formazioni di roccia che costituiscono le principali attrazioni del parco. Formazioni come i \"Templi della Vergine\", la \"Sentinella\", i \"Tre Patriarchi\" devono infatti i loro nomi ad un pastore metodista che visit\u00f2 l'attuale zona del parco nel 1916.\nGeografia.\nIl \"Parco nazionale di Zion\" \u00e8 situato nella parte sud-occidentale dello Utah, nelle contee di Washington, Iron e Kane. Si estende negli altopiani Markagunt e Kolob, nel punto d'incontro di tre regioni geografiche del Nord America: l'altopiano del Colorado, il Gran Bacino e il deserto del Mojave. La parte nord-occidentale del parco costituisce la sezione dei Kolob Canyons.\nL'altitudine varia tra i 1117\u00a0m sul fondo del torrente Coalpits e i 2660\u00a0m del monte Horse Ranch, con un dislivello di circa 1500\u00a0m.\nIl Virgin River nasce a 2700\u00a0m e confluisce nel lago Mead dopo aver percorso 320\u00a0km in direzione sud-ovest, con un dislivello di 2400\u00a0m. Una pendenza variabile tra 0,9% e 1,5% fa del Virgin River uno dei corsi d'acqua con la maggior pendenza in tutto il Nord America.\nLa strada che si inoltra nello Zion Canyon \u00e8 lunga 9,6\u00a0km e termina al \"Tempio di Sinawava\" (il nome fa riferimento al dio coyote degli indiani Paiute). In questo punto il canyon si restringe e la strada lascia il posto ad un sentiero che prosegue fino all'imboccatura delle \"Gole di Zion\" (in inglese \"Zion Narrows\"), una spettacolare forra con pareti alte 30\u00a0m e distanti tra loro dai 12\u00a0m ai 30\u00a0m.\nOltre alle \"Gole di Zion\" il parco offre numerosi altri luoghi di grande interesse.\nNel settore orientale vi sono le formazioni di \"Checkerboard Mesa\" e dell\"'East Temple\" e uno dei percorsi pi\u00f9 conosciuti, il sentiero di \"Canyon Overlook\".\nNella parte occidentale del parco si trovano il \"Tunnel\", un noto sentiero lungo una stretta gola, e il punto panoramico di \"Lava Point\".\nNella sezione dei Kolob Canyons, nella parte nord-occidentale, non lontano da Cedar City, si trova uno dei pi\u00f9 grandi archi di roccia al mondo, il \"Kolob Arch\".\nClima.\nIn primavera le condizione meteorologiche sono estremamente variabili, con prevalenza di giornate con tempo perturbato e umido, alternate a giornate calde e soleggiate. Le precipitazioni sono pi\u00f9 abbondanti nel mese di marzo. La fioritura primaverile avviene da aprile a giugno e raggiunge il massimo nel mese di maggio.\nD'estate la temperatura diurna oscilla tra 35\u00a0\u00b0C e 43\u00a0\u00b0C ma di notte il termometro scende a 18\u00a0\u00b0C - 20\u00a0\u00b0C. Da met\u00e0 luglio a met\u00e0 settembre sono frequenti temporali pomeridiani, che possono causare piene improvvise nei corsi d'acqua.\nIn autunno le giornate sono di solito serene e calde mentre le notti sono fresche. Alle quote pi\u00f9 elevate gli alberi assumono i colori autunnali nel mese di settembre, mentre nel fondo dello Zion Canyon la stagione autunnale inizia ad ottobre inoltrato.\nAll'interno del canyon gli inverni sono solitamente miti, con possibilit\u00e0 di pioggia e lievi nevicate. Alle quote pi\u00f9 elevate le nevicate sono invece abbondanti. Con tempo sereno le temperature sono miti, raggiungendo i 16\u00a0\u00b0C durante il giorno. Le temperature notturne possono invece oscillare tra -7\u00a0\u00b0C e 4\u00a0\u00b0C. Le perturbazioni invernali possono durare alcuni giorni e rendere le strade impraticabili a causa del ghiaccio.\nStoria.\nBench\u00e9 i primi esploratori di origine europea abbiano scoperto lo Zion Canyon soltanto nel XIX secolo, la storia del popolamento umano di questa regione risale a migliaia di anni fa. Gli archeologi hanno suddiviso il lungo arco temporale in cui si \u00e8 sviluppata la presenza umana a Zion in quattro periodo culturali, ciascuno contraddistinto da particolari adattamenti tecnologici e sociali.\nPeriodo arcaico.\nI primi popoli che vissero nella zona furono nomadi che quasi 12.000 anni fa cacciavano grossi animali come mammut e bradipi giganti, di cui non sono ormai rimaste che poche tracce. Quando si estinsero i grossi mammiferi circa 8000 anni fa, piccoli gruppi familiari dediti alla caccia di animali di medie dimensioni e all'agricoltura stabilirono nella zona i loro accampamenti, nella regione dello Zion Canyon. Circa 2600 anni fa, alcuni gruppi iniziarono a coltivare il mais e altre piante, e si stanziarono stabilmente nell'area. In questa stessa epoca altri gruppi costruirono i primi villaggi (chiamati \"pueblo\"). Gli archeologi chiamano questo periodo Et\u00e0 arcaica e la fanno durare fino al 500 d.C. Cesti, reti di corda e sandali in fibra di yucca sono stati ritrovati nei luoghi di antichi insediamenti e attribuiti a questo periodo. Gli utensili dell'Et\u00e0 arcaica comprendono coltelli di selce, trapani e punte di freccia. Le punte di freccia venivano fissate ad aste di legno che venivano lanciate mediante propulsori chiamati \"atlatl\".\nAttorno al 300 d.C., da alcuni gruppi di questa Et\u00e0 arcaica si svilupparono i primi Anasazi seminomadi, denominati \"fabbricanti di cesti\" (in inglese \"Basketmakers\"). Nei siti di queste popolazioni si trovano i resti di costruzioni a pozzo parzialmente interrate, adibite a magazzini e abitazioni. Si trattava di cacciatori e raccoglitori che integravano la loro dieta con una limitata agricoltura.\nAnasazi e Fremont.\nNell'arco di 200 anni gli Anasazi, inizialmente seminomadi, diventarono la prima popolazione stanziale dedita all'agricoltura nella zona. Lungo la valle del Virgin River essi costruirono piccoli villaggi, che tuttavia non raggiunsero mai le dimensioni dei pueblo osservabili ad esempio a Mesa Verde. Questi villaggi erano costruiti all'interno di rientranze della roccia prospicienti il fiume, in modo tale da poter controllare i terreni coltivati posti pi\u00f9 in basso lungo le rive. Gli archeologi chiamano queste popolazioni Anasazi del Virgin River (\"Virgin Anasazi\"), per mettere in evidenza le particolarit\u00e0 di adattamento di questa cultura rispetto agli Anasazi di altre aree.\nNello stesso periodo, popolazioni della cultura di Fremont erano insediate nella sezione settentrionale del parco. Svilupparono una cultura simile a quella degli Anasazi, dalla quale si mantenne tuttavia distinta. Solo nella zona dei Kolob Canyons alcuni reperti testimoniano che vi siano stati dei contatti tra queste due culture.\nTanto gli Anasazi quanto i Fremont praticavano un'agricoltura basata sulla coltivazione del mais. Nei siti dei loro insediamenti sono stati rinvenuti numerosi reperti di manufatti in terracotta.\nVerso il 1300 d.C. gli Anasazi del Virgin River e i Fremont abbandonarono la regione. I motivi della loro scomparsa non sono chiari, tuttavia si ritiene che possano essere stati spinti a migrare a causa di periodi di siccit\u00e0 seguiti da gravi alluvioni che compromisero la loro economia agricola.\nEt\u00e0 proto-storica.\nDopo la scomparsa degli Anasazi e dei Fremont, nella valle del Virgin River, a sud dello Zion Canyon vissero per centinaia di anni i Parrusit e altre trib\u00f9 meridionali di indiani Paiute. La tradizione e le testimonianze archeologiche confermano che si trattava di popolazioni affini agli Anasazi del Virgin River, che parlavano una lingua della famiglia Numi. I Parrusit si spostavano stagionalmente lungo la valle alla ricerca di semi selvatici e noci, integrando la loro dieta con la caccia e l'allevamento. Questa fase del popolamento della regione che va dal 1300 a.C. alla fine del Settecento \u00e8 definito periodo neo-arcaico.\nI ritrovamenti confermano che i Parrusit veneravano i grandi monoliti e le acque turbinose nello Zion Canyon. Essi credevano che i monoliti fossero responsabili dei corsi d'acqua e delle sorgenti con le quali comunicavano mediante le rocce, gli animali, l'acqua e le piante che vivevano nella regione. Alcuni gruppi di Paiute meridionali visitano tutt'oggi questi luoghi all'interno del parco per praticare antiche cerimonie e raccogliere piante.\nPeriodo storico.\nPrima esplorazione.\nIl periodo storico inizia alla fine del XVIII secolo con l'esplorazione dello Utah meridionale e i primi stanziamenti di genti di origine europea. I frati francescani Escalante e Dominguez passarono nei pressi del luogo in cui oggi sorge il centro visitatori di Kolob Canyons il 13 ottobre 1776 e furono i primi uomini bianchi a visitare la regione di cui si abbia notizia. Nel 1828 un cacciatore di pellicce, Jedediah Smith, guid\u00f2 una spedizione di 16 uomini per esplorare l'area cercando una pista verso la California. Queste e altre esplorazioni che avevano come punto di partenza il Nuovo Messico, diedero vita alla \"Vecchia pista spagnola\" (in inglese \"Old Spanish Trail\") che correva lungo un tratto del Virgin River. Il capitano John C. Fremont scrisse dei suoi viaggi nella regione nel 1844.\nPionieri mormoni e la spedizione Powell.\nA partire dal 1847 coloni mormoni, provenienti dalla regione del Gran Lago Salato, furono i primi bianchi a stabilirsi nella valle del Virgin River. Nel 1851 i coloni insediatisi presso Parowan e Cedar City utilizzavano la zona dei Kolob Canyons per il legname e il pascolo di bovini, ovini e cavalli. Essi esplorarono la regione alla ricerca di depositi minerari e deviarono i corsi d'acqua per irrigare i campi nella valle sottostante. Questi coloni mormoni chiamarono la regione Kolob, nome di una stella che, nei loro testi sacri, \u00e8 la pi\u00f9 vicina alla residenza di Dio.\nNel 1858 essi si erano spinti 30 miglia pi\u00f9 a sud verso il basso corso del Virgin River. In quello stesso anno una guida Paiute accompagn\u00f2 un giovane missionario e interprete mormone, Nephi Johnson, fino all'alto corso del fiume e allo Zion Canyon. Johnson scrisse una relazione della sua esplorazione descrivendo le potenzialit\u00e0 agricole dell'alto bacino del fiume. Alla fine dello stesso anno torn\u00f2 nell'area per fondare la citt\u00e0 di Virgin. Tra il 1860 e il 1861 giunsero numerosi coloni che fondarono le citt\u00e0 di Rockville e Springdale. Tuttavia l'attivit\u00e0 agricola nell'alto corso del Virgin River si rivel\u00f2 ardua e altamente rischiosa per una serie di alluvioni con effetti catastrofici (soprattutto la Grande Alluvione del 1861-1862), per la scarsit\u00e0 e la povert\u00e0 dei terreni arabili.\nNel 1861 o 1862, Joseph Black si inoltr\u00f2 nello Zion Canyon e rest\u00f2 profondamente impressionato dalla sua bellezza. Inizialmente i suoi racconti e le sue descrizioni del canyon furono considerati un'esagerazione, tanto che i vicini di Black cominciarono a chiamare ironicamente il canyon \"Gloria di Joseph\". Nel 1863 si insedi\u00f2 nel fondo dello Zion Canyon Isaac Behunin, per coltivarvi mais, tabacco e alberi da frutta. La famiglia Behunin viveva nel canyon, nel luogo in cui oggi si trova lo Zion Lodge, durante l'estate, mentre tornava a Springdale per l'inverno. Si ritiene che sia da attribuire ad Isaac Behunin il nome di Zion, che nella Bibbia indica un luogo di rifugio e di pace.\nAltre due famiglie si insediarono nello Zion Canyon nei due anni successivi, introducendovi bestiame e altri animali domestici. Lo sfruttamento agricolo del canyon continu\u00f2 fino all'istituzione del \"monumento nazionale\" nel 1909.\nLa spedizione di John Wesley Powell entr\u00f2 nella regione nel 1869 dopo il suo primo viaggio attraverso il Grand Canyon. Powell vi ritorn\u00f2 nel settembre del 1872 e percorse il ramo orientale del Virgin River (Parunaweap Canyon) fino alla citt\u00e0 di Shunesberg. Si ritiene che abbia dato il nome di Mukuntuweap allo Zion Canyon, avendo erroneamente ritenuto che quello fosse il nome con cui il canyon era chiamato dai Paiute. Nello stesso anno il geologo Grove Karl Gilbert scese lungo il ramo settentrionale del fiume, dal lago Navajo allo Zion Canyon, e fu dunque il primo a descrivere le \"Gole di Zion\". Probabilmente va attribuito a lui il nome di questo spettacolare tratto del canyon.\nI fotografi al seguito della spedizione di Powell, Jack Hillers e James Fennemore, visitarono per la prima volta lo Zion Canyon e l'altopiano di Kolob nella primavera del 1872. Hillers vi torn\u00f2 nell'aprile del 1873 e raccont\u00f2 di aver camminato immerso nell'acqua sul fondo del canyon per quattro giorni e di essere quasi morto assiderato per poter scattare le sue fotografie. Il geologo Clarence Dutton fece in seguito un rilievo cartografico della regione e l'artista William H. Holmes ne ritrasse i paesaggi.\nIstituzione del parco.\nI dipinti del canyon realizzati da Frederick S. Dellenbaugh furono presentati all'Esposizione mondiale di St. Louis nel 1904 e l'anno seguente un articolo sulla rivista Scribner's Magazine descrisse in modo entusiastico la regione dello Zion Canyon. Questa crescita di interesse e popolarit\u00e0 spinsero il presidente William Howard Taft a proclamare l'istituzione del \"Monumento nazionale Mukuntuweap\" il 31 luglio 1909. Nel 1917 il direttore del National Park Service, visit\u00f2 il canyon e propose di cambiarne il nome in Zion. Il Congresso degli Stati Uniti estese quindi i confini dell'area protetta e costitu\u00ec il \"Parco nazionale di Zion\" il 19 novembre 1919. Il distinto \"Monumento nazionale di Zion\", l'attuale area dei Kolob Canyons, fu istituito il 22 gennaio 1937 e incluso entro i confini del parco nazionale l'11 luglio 1956.\nPrima dell'istituzione del parco nazionale i viaggi in quest'area remota erano rari per la mancanza di strutture ricettive e l'assenza di vere strade nello Utah meridionale. Le vecchie piste vennero trasformate nelle prime strade accessibili alle automobili a partire dal 1910 e la strada attraverso il canyon di Zion, fino al \"Grotto\", fu costruita nel 1917.\nNell'estate del 1917 i pullman turistici poterono raggiungere lo Zion canyon e, per offrire alloggio ai primi visitatori, fu creato il \"Wylie camp\". La Utah Parks Company, una societ\u00e0 controllata dalla ferrovia Union Pacific, acquist\u00f2 il \"Wylie camp\" nel 1923 e inizi\u00f2 ad offrire viaggi di 10 giorni in treno e pullman attraverso i canyon di Zion, Bryce, Kaibab e il Grand Canyon. Il complesso dello Zion Lodge fu costruito nel 1925, in sostituzione del \"Wylie camp\". Il progetto, finanziato dalla Utah Parks Company, fu affidato all'architetto Gilbert Stanley Underwood, che realizz\u00f2 una struttura in \"stile rustico\".\nI lavori di costruzione della superstrada Zion-Mount Carmel iniziarono nel 1927 per consentire il traffico tra Springdale e la parte orientale del parco. La strada fu aperta nel 1930 e questo consent\u00ec un notevole incremento delle presenze di visitatori nella regione. Il tratto pi\u00f9 noto della superstrada \u00e8 il tunnel di Zion-Mount Carmel (1,8\u00a0km), che ha sei grandi aperture scavate nella roccia. Sul lato meridionale del tunnel una serie di tornanti consentono di scendere sul fondo dello Zion Canyon. Ad est la superstrada di Zion-Mount Carmel termina a Mt. Carmel Junction, dove si congiunge alla Highway 89 e permette ai visitatori di procedere verso altri parchi nazionali, tra cui il Bryce Canyon e il Grand Canyon.\nNel 1896 un allevatore locale, John Winder, miglior\u00f2 le condizioni di un sentiero gi\u00e0 usato dai nativi americani, per poter percorrere a cavallo l'Echo canyon. Questo sentiero fu ulteriormente migliorato verso il 1925 e cominci\u00f2 ad essere conosciuto come \"East Rim Trail\". Sempre nel 1925 furono aperti altri sentieri tra cui quello del West Rim e della Lady Mountain. La strada carrabile che corre sul fondo dello Zion Canyon fu prolungata fino al \"Tempio di Sinawava\" e fu creato un sentiero di 1,6\u00a0km, fino all'imboccatura delle \"Gole di Zion\". L'anno seguente fu creato il sentiero di \"Angels Landing\" e furono costruiti due ponti sospesi sul Virgin River. Il sentiero di \"Hidden Canyon\" fu creato nel 1928. I sentieri di \"West Rim\" e \"East Rim\" furono creati per consentire di essere percorsi a cavallo.\nLa sede originale dei guardaparco fu costruita presso il \"Grotto\" negli anni '20. Un vero e proprio centro visitatori fu edificato negli anni '50, di fronte ai picchi dei \"Templi\" e delle \"Torri della Vergine\". A met\u00e0 degli anni '60 fu costruita la strada dei Kolob Canyons (8\u00a0km) per facilitare l'accesso a questa sezione del parco. Nel 1966 il corpo centrale dello Zion Lodge and\u00f2 distrutto in un incendio ma fu prontamente ricostruito. Gli alloggi risparmiati dal fuoco sono oggi inseriti nel registro nazionale dei siti storici.\nStoria recente.\nIl 12 aprile 1995 le forti piogge causarono una frana che blocc\u00f2 il corso del Virgin River all'interno dello Zion Canyon. In solo due ore il fiume erose 190\u00a0m dell'unica strada che consentiva di uscire dal canyon, impedendo a 450 turisti e addetti del parco di lasciare lo Zion Lodge. In 24 ore la strada fu ripristinata consentendo il traffico su una sola corsia e permettendo di evacuare le persone rimaste allo Zion Lodge. Una nuova strada temporanea, fu completata il 25 maggio per consentire ai visitatori di accedere al parco durante la stagione estiva. La nuova strada definitiva fu ultimata nella prima met\u00e0 del 1996.\nLe strutture del parco furono ammodernate nel 2000 convertendo il centro visitatori in un museo (\"Human History Museum\"), mentre il centro visitatori fu spostato in una nuova struttura alimentata ad energia solare situata presso l'ingresso meridionale del parco.\nSempre nel 2000, per ridurre l'intenso traffico di vetture private sulla strada panoramica che percorre il fondo dello Zion Canyon, fu istituito un servizio di trasporto dei visitatori mediante autobus-navetta a propano. Da aprile ad ottobre la strada dello Zion Canyon \u00e8 dunque chiusa al traffico privato e i turisti vengono trasportati solo mediante il frequente servizio di autobus.\nGeologia.\nLa storia geologica dello Zion Canyon inizi\u00f2 260 milioni di anni fa nei bassi fondali costieri di un grande oceano tropicale del Permiano, posto all'estremit\u00e0 orientale del supercontinente Pangea. Cicli successivi di sedimentazione e litificazione sovrapposero agli originari fondali marini diversi strati geologici. Poich\u00e9 la sovrapposizione di un nuovo strato causava lo sprofondamento degli strati sottostanti, ogni nuovo strato superficiale si manteneva al livello del mare (isostasia). La fase di sedimentazione termin\u00f2 65 milioni di anni fa, quando la prosecuzione dei processi di sollevamento tettonico port\u00f2 all'innalzamento della massa continentale che venne a formare l'altopiano del Colorado. In seguito a tale sollevamento, si determinarono sforzi di tipo tensionale che portarono alla fratturazione dell'altopiano e alla formazione di faglie di tipo normale.\n13 milioni di anni fa una nuova fase tettonica caus\u00f2 lo smembramento dell'altopiano del Colorado, dando origine a una serie di altopiani minori. Nacquero cos\u00ec gli altopiani di Markagunt, Paunsaugunt, Kaibab, Kaiparowits, Paria e Aquarius. La loro disposizione ricorda i gradini di una enorme scalinata (Grand Staircase) che risale dal Grand Canyon verso il Bryce Canyon. Lo Zion Canyon \u00e8 una profonda incisione nell'altopiano di Markagunt che si trova in posizione intermedia tra il Grand Canyon e il Bryce Canyon. Lo strato pi\u00f9 antico dello Zion \u00e8 dunque lo strato pi\u00f9 recente e superficiale del Gand Canyon, mentre lo strato pi\u00f9 antico del Bryce Canyon costituisce lo strato pi\u00f9 recente dello Zion, riconoscibile alle quote pi\u00f9 elevate.\nOgni stratificazione geologica corrisponde ad un mutamento climatico della regione, che si riflette nella diversa composizione del sedimento e conseguentemente nel colore dello strato.\nAll'originario clima tropicale umido (formazioni Kaibab e Moenkopi) succedette un clima pi\u00f9 arido e al mare, per effetto del sollevamento regionale, si sostituirono aree continentali con presenza di corsi d'acqua, laghi e stagni (formazioni Chinle, Moenave e Kayenta). Il progressivo inaridimento del clima port\u00f2 alla formazione di un grande deserto di sabbia da cui si originarono le formazioni di arenaria di Navajo e Temple Cap. Un successivo mutamento climatico, riconoscibile negli strati della formazione Carmel, corrispose allo sviluppo di un ambiente costiero con clima asciutto.\nCon la successiva e definitiva regressione marina, i corsi d'acqua iniziarono ad incidere gli altopiani e il loro potere di erosione fu favorito dall'incremento della pendenza dell'alveo, determinato dai successivi fenomeni di sollevamento della regione, e dall'abbondanza d'acqua garantita dalle copiose precipitazioni durante le stagioni umide. Nell'altopiano di Markagunt l'azione erosiva del Virgin River ha asportato completamente gli strati superficiali di et\u00e0 cenozoica e inciso le formazioni mesozoiche e paleozoiche creando il canyon dello Zion e mettendo in evidenza una successione di nove formazioni geologiche.\nStratigrafia delle formazioni geologiche.\nFormazione Kaibab.\nLa formazione Kaibab \u00e8 costituita da antichi depositi calcarei, talora ricchi di selce, risalenti al Permiano. Questa unit\u00e0 corrisponde alla prima fase di sedimentazione avvenuta sul fondale poco profondo di un mare tropicale, al margine di un vasto oceano. Le rocce che la compongono sono ricche di testimonianze fossili, soprattutto molluschi e spugne silicee.\nQuesta formazione geologica, la pi\u00f9 antica tra quelle riconoscibili nel parco di Zion, \u00e8 visibile nelle \"Hurricane Cliffs\", presso il centro visitatori dei Kolob Canyons, nel settore nord del parco.\nNella regione del Grand Canyon la formazione Kaibab costituisce invece il livello pi\u00f9 recente, profondamente inciso dal corso del fiume Colorado fino ad esporre i termini stratigrafici pi\u00f9 antichi.\nFormazione Moenkopi.\nLa formazione Moenkopi \u00e8 un livello stratigrafico, dello spessore di circa 550\u00a0m, depostosi nel Triassico Inferiore (225 milioni di anni fa). Si tratta di depositi costieri soggetti a fasi di avanzamento e regressione della linea di costa. I sedimenti terrigeni (sabbie, silt e argille) trasportati dai fiumi si mescolarono ai depositi calcarei sul fondo marino, trasformandosi nelle rocce di colore rossastro variegato della formazione Moenkopi. Le massime fasi di regressione marina sono contraddistinte dalla presenza di depositi evaporitici di laguna (gessi).\nAll'interno del parco questa formazione \u00e8 visibile nella sezione dei Kolob Canyons a nord, e nelle cime che si incontrano tra le citt\u00e0 di Rockville e Virgin a sud.\nLa formazione Moenkopi costituisce il primo gradino della Grand Staircase, con la scarpata delle \"Chocolate Cliffs\" che si elevano sull'altopiano Kaibab.\nFormazione Chinle.\n Nel Triassico Superiore una fase regionale di sollevamento tettonico port\u00f2 all'emersione e alla parziale erosione gli strati della formazione Moenkopi. Questa superficie erosiva, con andamento irregolare, \u00e8 ricoperta per uno spessore di circa 60\u00a0m dai sedimenti prevalentemente terrigeni, varicolori (conglomerati, arenarie, argilliti di ambiente fluviale e lacustre) della formazione Chinle. Seguono verso l'alto depositi arenaceo-pelitici ricchi di cenere vulcanica (circa 100\u00a0m). Tutta la formazione \u00e8 ricca di frammenti fossili di legno silicizzato (testimonianza di antiche foreste), oltre che di resti di vertebrati fossili (rettili e anfibi). Le rocce assumono colorazioni che variano dal viola, rosa, blu, bianco, giallo fino al rosso e sono ricche di minerali di uranio, ferro, manganese.\nNel parco gli strati della formazione Chinle sono visibili nelle rocce violacee che sovrastano la citt\u00e0 Rockville.\nFormazione Moenave.\n Il progressivo sollevamento tettonico del territorio, durante il Giurassico Inferiore, avvenne in concomitanza con la deposizione della formazione Moenave. I primi sedimenti di questa formazione (spessi da una 65 a circa 170\u00a0m) sono arenarie fini e peliti rossastre sottilmente stratificate deposte in un ambiente continentale alluvionale, ricco di corsi d'acqua, acquitrini ed estesi laghi (come testimoniano i diffusi fossili di pesci). Seguono depositi fluviali pi\u00f9 franchi, derivati da corsi d'acqua di maggiore importanza (25\u201350\u00a0m circa di spessore). L'ultimo membro della formazione \u00e8 costituito da depositi prevalentemente argillosi in strati sottili, che indicano condizioni di energia decrescente dell'ambiente.\nLe rocce della formazione Moenave sono visibili nel parco negli strati pi\u00f9 bassi delle pareti rocciose visibili dallo Zion Human History Museum.\nFormazione Kayenta.\nCon il progressivo inaridimento del clima, la regione si trasform\u00f2 in un ambiente semidesertico percorso da corsi d'acqua a regime intermittente. I depositi fluviali diedero origine agli strati di arenarie, siltiti e argille della formazione Kayenta, visibili un po' ovunque all'interno dello Zion. Nelle rocce di questa formazione, lungo il ramo sinistro del North Creek, sono state ritrovate numerose impronte fossili di dinosauri sauropodi.\nAl di fuori dei confini del parco, la formazione Kayenta costituisce lo strato superiore delle \"Vermillion Cliffs\", nella Grand Staircase.\nFormazione Navajo.\nNel periodo Giurassico, tra 190 e 136 milioni di anni fa, il clima dell'altopiano del Colorado inizi\u00f2 ad inaridirsi trasformando la parte occidentale del Nord America in un vasto deserto sabbioso, con una superficie di 380.000\u00a0km2. Nell'arco di 10 milioni di anni, circa 175 milioni di anni fa, la sabbia, formata per il 98% da granuli di quarzo, fu trasportata dalle dune costiere verso l'entroterra (nell'attuale Nevada centrale) e si accumul\u00f2 raggiungendo uno spessore massimo di circa 650\u00a0m nell'attuale area dello Zion Canyon (\"Tempio di Sinawava\"). La formazione Navajo si form\u00f2 dalle dune fossili di questo grande deserto, il cui aspetto era molto simile all'ambiente visibile ancora oggi nel parco statale di Coral Pink Sand Dunes, non lontano dal parco nazionale di Zion. Gli strati che le compongono formano fra loro angoli dovuti ai cambiamenti di direzione del vento che le ha formate e assumono una tipica geometria a festoni (stratificazione incrociata). Gli strati inferiori della formazione hanno una colorazione rossastra dovuta all'ossido di ferro percolato dalla sovrastante formazione Temple Cap, mentre gli strati superiori hanno una colorazione biancastra. Le arenarie che compongono la formazione Navajo si formarono dalla cementificazione di granuli di quarzo con carbonato di calcio, dando origine ad arenarie friabili e porose.\nLa rocce della formazione Navajo sono quelle maggiormente esposte all'interno dello Zion Canyon, soprattutto nel \"West Temple\" e nella \"Checkerboard Mesa\", dove il fenomeno della stratificazione incrociata delle dune fossili che l'hanno formata \u00e8 particolarmente evidente. I monoliti dello Zion Canyon sono alcune delle formazioni di arenaria pi\u00f9 alte del mondo.\nFormazione Temple Cap.\nNel Giurassico medio i depositi sabbiosi vennero ricoperti e livellati dai depositi alluvionali prevalentemente argillosi ricchi di ossido di ferro che costituirono la formazione Temple Cap. La sommit\u00e0 di questa formazione \u00e8 caratterizzata da sottili alternanze di argilla e silt, che indicano il ritorno nella regione di un clima desertico.\nQuesta formazione \u00e8 visibile sulle cime dell'\"East Temple\" e del \"West Temple\". Le striature rossastre visibili lungo le pareti rocciose dello Zion si formarono per azione della pioggia, che disciolse l'ossido di ferro presente nelle rocce di questa formazione (ad esempio l'\"Altare del Sacrificio\").\nFormazione Carmel.\n Circa 150 milioni di anni fa, con una nuova trasgressione marina, i depositi di sabbia diventarono il fondale di un mare tropicale poco profondo. Nel Giurassico Medio, questa nuova fase di sedimentazione deposit\u00f2 sugli strati sabbiosi della formazione Temple Cap un sottile deposito calcareo oolitico (30\u2013120\u00a0cm) frammisto a sabbia e resti fossili. Il limo calcareo percol\u00f2 negli strati sepolti sottostanti, cementando in parte le arenarie della formazione Navajo. I depositi siltosi superiori si trasformarono invece nelle rocce calcaree della formazione Carmel per uno spessore di 60\u201390\u00a0m. La formazione Carmel \u00e8 seguita da una lacuna nella sedimentazione, dovuta al sollevamento e all'erosione dei sedimenti deposti durante il Giurassico Superiore e il Cretaceo Inferiore.\nLe rocce della formazione Carmel sono visibili sul monte Horse Ranch nella sezione del parco dei Kolob Canyons e presso Mt. Carmel Junction, nella zona orientale.\nFormazione Dakota.\nI conglomerati basali e le arenarie fossilifere della formazione Dakota sono visibili sulla cime del monte Horse Ranch. Questa formazione si sediment\u00f2 durante il Cretacico ed \u00e8 la formazione geologica pi\u00f9 recente visibile all'interno del parco.\nNel Bryce Canyon le rocce della formazione Dakota costituiscono gli strati pi\u00f9 antichi.\nFlora e fauna.\nIl territorio del parco \u00e8 contraddistinto da un elevato grado di biodiversit\u00e0, reso possibile dalle particolari caratteristiche geografiche e morfologiche. La grande variet\u00e0 di specie animali e vegetali \u00e8 favorita dalla posizione del parco, situato nel punto in cui convergono tre vaste regioni geografiche, il Gran Bacino, il deserto del Mojave e l'altopiano del Colorado. Inoltre il paesaggio formato da profondi canyon e tavolati ad alta quota, una notevole variet\u00e0 di terreni di diversa composizione e una disponibilit\u00e0 d'acqua non omogenea consentono la presenza di habitat diversi che ospitano un elevato numero di piante e animali. Sono presenti oltre 900 specie vegetali, 291 specie di uccelli, di cui 124 nidificanti nell'area del parco, 78 specie di mammiferi, 44 specie di rettili e anfibi, 8 specie di pesci. Il parco \u00e8 l'area dello Utah con la maggior variet\u00e0 di piante, da cactus e piante erbacee tipiche delle aree desertiche, ad arbusti e piante ad alto fusto. Piante ed animali sono variamente distribuiti nei quattro macrohabitat presenti nel parco: il deserto, le zone riparie, le aree boschive e le foreste di conifere.\nAlle quote meno elevate, nel fondo dei canyon e in aree prevalentemente rocciose lontane da corsi d'acqua sono presenti specie che si sono adattate ad un clima desertico e sono tipiche delle regioni del Gran Bacino e del deserto del Mojave. Cactacee come \"Opuntia phaeacantha\" e \"Opuntia macrorhiza\" crescono tra cespugli di \"Artemisia tridentata\" e \"A. filifolia\", \"Chrysothamnus nauseosus\", \"Castilleja chromosa\" e \"Datura wrightii\". I cactus fioriscono tra maggio e giugno producendo in autunno frutti di colore rosso. Nelle macchie di artemisia crescono variet\u00e0 erbacee come \"Sphaeralcea grossulariifolia\" dai fiori gialli e \"Abronia fragrans\" dai fiori bianchi. \"Castilleja chromosa\" e \"Castilleja scabrida\", che cresce nelle fessure delle rocce, hanno brattee di colore rosso che nascondono dei piccoli fiori verdi. Nei terreni sabbiosi ricchi di selenio sono diffuse diverse specie del genere Astragalus, tra cui \"Astragalus zionis\" e \"Astragalus flavus\" dai fiori rosa, e altre variet\u00e0 di piante erbacee perenni come \"Stanleya pinnata\" dai fiori gialli. Nelle parti interne dei canyon, dove il continuo scorrimento d'acqua lungo le pareti rocciose crea dei microhabitat umidi, la roccia \u00e8 coperta da muschi e capelvenere e vi crescono \"Dodecatheon pulchellum\" dai fiori rosa, \"Aquilegia chrysantha\" e \"A. formosa\" con fiori gialli e l'orchidea \"Epipactis gigantea\".\nLa maggior parte degli animali che popolano il fondo dei canyon ha abitudini notturne. Sono diffusi il coniglio del deserto, la lepre californiana e il ratto canguro di Merriam. Tra gli animali attivi nelle ore diurne sono visibili scoiattoli terricoli come \"Spermophilus variegatus\", ghiandaie dei pini e lucertole del genere \"Cnemidophorus\". I predatori di queste aree del parco sono il coyote, il bassarisco e la moffetta. Tra i cactus e l'artemisia \u00e8 possibile scorgere il \"roadrunner\" (\"Geococcyx californianus\").\nLungo i pendii, a quote tra 1200 m e 1700 m, un clima pi\u00f9 fresco consente lo sviluppo di rade foreste di \"Pinus edulis\" e ginepro con macchie di \"Quercus turbinella\", ericacee come \"Arctostaphylos pungens\" dai fiori rosa, rosacee come il pero corvino e \"Purshia mexicana\". Sono diffuse anche due specie di yucca, \"Yucca baccata\" e \"Y. angustissima\".\nOltre i 1800 m crescono il pino giallo, la quercia di Gambel e il pioppo tremulo. Nell'altopiano di Kolob si trovano inoltre foreste di abete del Colorado e abete di Douglas.\nNelle zone pi\u00f9 elevate del parco \u00e8 presente il bighorn, reintrodotto di recente, e il puma, il pi\u00f9 grande predatore del parco, che si sposta seguendo i branchi di cervi mulo. Nelle foreste di conifere \u00e8 diffuso il tacchino selvatico.\nSi possono inoltre osservare numerose variet\u00e0 di uccelli, tra cui la poiana della Giamaica, l'aquila reale, il rondone gola bianca, il falco pellegrino, il corvo imperiale e la cornacchia americana. Il condor della California, dopo essere stato reintrodotto nelle Vermillion Cliffs in Arizona, \u00e8 stato nuovamente avvistato all'interno del parco dal 1999.\nNelle zone riparie crescono boschi di pioppo nero di Fremont, acero americano, frassino e salice, e sono diffusi il castoro e anfibi come il rospo maculato e la raganella dei canyon. Tra gli uccelli molto comune \u00e8 il pigliamosche grigioazzurro e lo scricciolo dei canyon. I corsi d'acqua sono popolati da una specie endemica di pesce d'acqua dolce, il \"Lepidomeda mollispinis\".\nNel parco si contano inoltre 19 specie di pipistrelli, 9 specie di colibr\u00ec e 12 specie di serpenti, delle quali solo il serpente a sonagli \u00e8 velenoso.\nTurismo.\nOgni anno 2,5 milioni di turisti visitano il \"Parco nazionale di Zion\", con un media di 11.000 presenze giornaliere durante i mesi di luglio e agosto.\nPer la maggior parte dei turisti la visita al parco consiste nel percorrere il canyon principale, fino al \"Tempio di Sinawava\", raggiungibile con il servizio gratuito di bus navetta (dal 1\u00ba aprile al 31 ottobre), oppure con l'auto privata durante il resto dell'anno. Lungo questo percorso panoramico, dal fondovalle ricoperto di boschi, si possono ammirare alcune tra le pi\u00f9 spettacolari formazioni rocciose del parco, come il \"Watchman\", il \"West Temple\" e l\"'East temple\", le \"Torri della Vergine\", i \"Tre Patriarchi\" e il \"Grande Trono Bianco\".\nInoltrandosi nella parte orientale dello Zion lungo la strada U.S. 89 si pu\u00f2 giungere all'entrata nord del Parco nazionale del Bryce Canyon oppure si pu\u00f2 procedere verso sud raggiungendo il versante nord del Grand Canyon. Le parti interne del parco sono accessibili attraverso 240\u00a0km di sentieri attrezzati. Sette popolari sentieri circolari con un tempo di percorrenza che varia dalla mezz'ora (\"Weeping Rock\") alle 4 ore (\"Angels Landing\") si trovano nello Zion Canyon. Altri due popolari sentieri, \"Taylor Creek\" (4 ore complessive) e \"Kolob Arch\" (9 ore complessive) si trovano nella sezione dei Kolob Canyons.\nUn'escursione molto popolare durante il periodo estivo \u00e8 la risalita della \"Gole di Zion\" (in inglese \"Zion narrows\") dal \"Tempio di Sinawava\". Gli escursionisti pi\u00f9 esperti possono scendere le \"Gole di Zion\" con un'escursione giornaliera di 12 ore oppure con un'escursione di due giorni, trascorrendo la notte in una delle aree predisposte al campeggio all'interno delle gole. L'escursione di due giorni \u00e8 subordinata al rilascio di un permesso da parte delle autorit\u00e0 del parco.\nAltra note destinazioni per gli escursionisti sono la stretta forra dell\"'Ordeville Canyon\" o i sentieri del \"West Rim\" e del \"LaVerkin Creek/Kolob Arch\".\nIl parco di Zion \u00e8 una celebre destinazione per gli appassionati di alpinismo e arrampicata libera, con pareti adatte a tutti i livelli di difficolt\u00e0. Per arrampicare non sono necessari permessi speciali bench\u00e9 sia necessario chiede l'autorizzazione per poter bivaccare in parete. In primavera non \u00e8 consentito arrampicare in alcune aree in cui nidificano i rapaci. Nel parco si trovano inoltre 50 pareti attrezzate per la discesa in corda doppia lungo le pareti di arenaria dei canyon. I canyon di maggiore difficolt\u00e0 prevedono stretti passaggi con inghiottitoi muniti di punti di ancoraggio che devono essere affrontati con adeguata attrezzatura e richiedono buone doti tecniche.\nLo Zion \u00e8 uno dei luoghi pi\u00f9 noti degli Stati Uniti per praticare il torrentismo. Destinazioni come il \"Pine Creek\" e il \"Mistery Canyon\" furono i primi ad essere percorsi negli anni '50 e '60. L'ultimo percorso ad essere stato aperto \u00e8 quello dei canali di drenaggio degli \"Heaps\".\nDa fine marzo all'inizio di novembre \u00e8 possibile effettuare escursioni guidate anche a cavallo e prendere parte ad attivit\u00e0 serali. Vengono inoltre organizzate attivit\u00e0 dedicate espressamente ai bambini da 8 a 12 anni."}
{"id": "329512", "revid": "77358", "url": "https://it.wikipedia.org/wiki?curid=329512", "title": "Mehmed II", "text": ""}
{"id": "329546", "revid": "5695", "url": "https://it.wikipedia.org/wiki?curid=329546", "title": "Europoide", "text": "Il termine europoide, talvolta caucasoide indica una classificazione antropologica, ormai obsoleta, dell\"Homo sapiens\", definibile a partire dalla forma del cranio ed altre caratteristiche craniometriche ed antropometriche: tale termine infatti identifica non solo gli Europei ma anche una parte degli Africani settentrionali e i Mediorientali.\nInsieme alle razze mongoloide, negroide e australoide \u00e8 una delle tre o quattro categorie principali riconosciute dalle teorie del secolo XIX.\nOggi gli scienziati concordano sul fatto che non esistano razze umane in senso biologico.\nCaratteristiche.\nLa pigmentazione cutanea \u00e8 limitata, l'occhio orizzontale, i capelli cimotrichi (ondulati a sezione ovale) e il naso leptorrino (lungo e sottile). Le orbite sono subrettangolari; la fossa nasale alta e stretta, a forma di goccia allungata. La spina dorsale \u00e8 ben marcata.\nLa pelosit\u00e0 corporea appare pi\u00f9 abbondante rispetto a quella degli altri gruppi fisici (eccetto quella degli australoidi) e si riscontra accentuata tendenza a canizie (imbianchimento dei capelli) e alopecia androgenetica. La pigmentazione e la statura media presentano notevoli differenze tra i vari tipi fisici. I capelli e gli occhi chiari sono pi\u00f9 frequenti nell'Europa del nord rispetto al resto del continente, mentre risultano rari nelle aree extraeuropee.\nLe tipologie caucasoidi nell'antropologia fisica dei secoli XIX e XX.\nAll'interno del gruppo caucasoide possono essere distinti questi gruppi fisici:"}
{"id": "329548", "revid": "41986", "url": "https://it.wikipedia.org/wiki?curid=329548", "title": "Europide", "text": ""}
{"id": "329549", "revid": "729019", "url": "https://it.wikipedia.org/wiki?curid=329549", "title": "EnCana", "text": "EnCana Corporation \u00e8 una delle pi\u00f9 grandi aziende produttrici di gas e petrolio nel mondo. Sia nel 2003 che nel 2004 era l'azienda pi\u00f9 vantaggiosa del Canada. Ha circa 3,5 miliardi di dollari nei profitti su 12,2 miliardi di dollari in reddito. Il relativo nome viene da una combinazione delle parole \"energia\", \"Canada\" e \"Alberta\". L'azienda \u00e8 stata formata nel 2002 con la fusione di PanCanadian e Alberta.\nEnCana \u00e8 coinvolta nelle operazioni ad Alberta, nord-est della Columbia Britannica, golfo del Messico, Ecuador e Mare del Nord.\nControllo corporativo.\nI membri correnti del consiglio d'amministrazione dell'azienda sono:"}
{"id": "329557", "revid": "108625194", "url": "https://it.wikipedia.org/wiki?curid=329557", "title": "Ossezia", "text": "L'Ossezia \u00e8 una regione storica del Caucaso del nord, al confine tra Russia e Georgia, oggi amministrativamente divisa in Ossezia Settentrionale-Alania (denominata anche \"Alania\" in Russia) ed Ossezia del Sud, in Georgia.\nQuesta piccola regione popolata da una etnia di stirpe iranica ha dato origine, dopo lo scioglimento dell'Unione Sovietica, a due distinte entit\u00e0: l'Ossezia Settentrionale-Alania, che \u00e8 repubblica autonoma all'interno della Federazione russa, e l'Ossezia del Sud, regione autonoma della Georgia, denominata Shida Kartli.\nCon l'intervento armato nella prima e seconda guerra in Ossezia del Sud la Russia ha iniziato a rivendicare la sovranit\u00e0 nella regione georgiana dell'Ossezia del sud, che da allora \u00e8 militarizzata.\nPopolazione.\nEtnie.\nLa grande maggioranza \u00e8 costituita da osseti, etnia di origini iraniche. Sono presenti piccole minoranze di varie altre popolazioni caucasiche, perlopi\u00f9 di ceppo turco, e consistenti minoranze russe.\nLingua.\nLingue parlate sono il russo e l'osseto, lingua appartenente alla famiglia delle lingue iraniche. Sono parlate dalle minoranze altre lingue caucasiche. \nCultura.\nReligione.\nLa grande maggioranza della popolazione \u00e8 cristiano ortodossa, con minoranze islamiche.\nLetteratura.\nEsiste una vasta letteratura popolare a carattere essenzialmente orale e tradizionale. Il capolavoro della letteratura popolare osseta, che ha origine in antichissime saghe orali, \u00e8 il \"Libro degli eroi\", studiato da E. Dum\u00e9zil. L'osseto, scritto in caratteri cirillici, ha dato origine a una letteratura nazionale solo a partire dall'era sovietica. Padre fondatore della prosa osseta \u00e8 considerato Arsen Borisovi\u010d Kocoev (1872-1944)."}
{"id": "329582", "revid": "54253", "url": "https://it.wikipedia.org/wiki?curid=329582", "title": "Palapentimele", "text": ""}
{"id": "329583", "revid": "54253", "url": "https://it.wikipedia.org/wiki?curid=329583", "title": "PalaPentimele", "text": ""}
{"id": "329585", "revid": "32658", "url": "https://it.wikipedia.org/wiki?curid=329585", "title": "Pala pentimele", "text": ""}
{"id": "329586", "revid": "54253", "url": "https://it.wikipedia.org/wiki?curid=329586", "title": "Pala Calafiore", "text": ""}
{"id": "329587", "revid": "32658", "url": "https://it.wikipedia.org/wiki?curid=329587", "title": "Pala Pentimele", "text": ""}
{"id": "329588", "revid": "72396", "url": "https://it.wikipedia.org/wiki?curid=329588", "title": "Pigmentazione", "text": ""}
{"id": "329610", "revid": "726373", "url": "https://it.wikipedia.org/wiki?curid=329610", "title": "Renato Molinari", "text": "Artista dal multiforme ingegno ed uomo di cultura, si impegn\u00f2 nel cinema sin dagli albori, spesso collaborando con il fratello Aldo (noto come l'antesignano dei giornalisti di guerra e celebre disegnatore).\nMor\u00ec assassinato a Tripoli dopo la fine della seconda guerra mondiale."}
{"id": "329624", "revid": "287204", "url": "https://it.wikipedia.org/wiki?curid=329624", "title": "Lingua Ainu", "text": ""}
{"id": "329626", "revid": "2326440", "url": "https://it.wikipedia.org/wiki?curid=329626", "title": "Colonia confinaria", "text": ""}
{"id": "329630", "revid": "729019", "url": "https://it.wikipedia.org/wiki?curid=329630", "title": "Sojuz 4", "text": "Sojuz 4 \u00e8 la denominazione di una missione della navicella spaziale Sojuz sovietica. Si tratt\u00f2 del terzo volo equipaggiato di questa capsula nonch\u00e9 del dodicesimo volo nell'ambito del programma Sojuz sovietico.\nMissione.\nSojuz 4 era una parte della missione congiunta svoltasi quale volo di coppia con la Sojuz 5. Entrambe le navicelle spaziali sovietiche si trovavano contemporaneamente nell'orbita terrestre ed erano equipaggiate da quattro cosmonauti in totale.\nLe due navicelle spaziali si agganciarono il 16 gennaio 1969. Fu la prima volta nella storia dell'esplorazione spaziale umana che una manovra di aggancio di due navicelle spaziali equipaggiate riusc\u00ec. Entrambe le capsule erano collegate sia per la strumentazione elettronica come pure per quella meccanica, ma non erano dotate di un tunnel di collegamento per consentire il passaggio diretto dei cosmonauti da una navicella verso l'altra. Mentre Aleksej Stanislavovi\u010d Eliseev ed Evgenij Vasil'evi\u010d Chrunov stavano per indossare le loro tute spaziali per eseguire il passaggio di capsula lasciando la loro navicella attraverso un'attivit\u00e0 extraveicolare, venne azzerata la pressione dal modulo orbitale della Sojuz 4 per consentire l'entrata dei due cosmonauti ed ovviare alla mancanza dell'airlock, del quale le capsule Sojuz non erano dotate. Dopo circa un'ora, \u0160atalov pot\u00e9 dare il benvenuto ai due cosmonauti che ora si trovavano a bordo della Sojuz 4. In questo periodo, la pressione interna nel modulo orbitale era stata riportata al livello abituale.\nLe due capsule rimasero agganciate per 4 ore e 35 minuti, dopodich\u00e9 si staccarono per effettuare separatamente il rientro in atmosfera e l'atterraggio.\nL'obbiettivo della missione era stato centrato. Infatti fu la dimostrazione che le singoli fasi necessarie per effettuare il programma lunare sovietico potevano essere realizzate. La programmazione sovietica infatti prevedeva che un singolo cosmonauta passasse dal modulo orbitale verso il modulo di allunaggio e viceversa, esclusivamente tramite attivit\u00e0 extraveicolare. La navicella sovietica infatti, al contrario delle capsule dell'Apollo americane, non erano dotate di un tunnel di collegamento tra modulo di comando e modulo lunare.\nOvviamente fu previsto di festeggiare tale successo per sfruttarlo per scopi propagandistici. Il Segretario Generale del PCUS Leonid Il'i\u010d Bre\u017enev avrebbe dovuto ricevere alcuni cosmonauti che avevano volato in precedenti missioni insieme a quelli di questo volo congiunto durante una cerimonia davanti al Cremlino. Ci\u00f2 non fu possibile a causa di un tentativo di attentato al leader sovietico. Un ufficiale dell'Armata Rossa (Viktor Il'in) spar\u00f2 ben otto volte sul convoglio, mir\u00f2 erroneamente per\u00f2 sull'automobile che stava trasportando i cosmonauti Georgij Timofeevi\u010d Beregovoj, Aleksej Archipovi\u010d Leonov, Andrijan Grigor'evi\u010d Nikolaev e Valentina Vladimirovna Tere\u0161kova. Tutti rimasero illesi, ma l'autovettura di Bre\u017enev oltrepass\u00f2 il palco dove questi e l'equipaggio della Sojuz 4 e 5 attendevano invano il ricevimento da parte del leader sovietico."}
{"id": "329638", "revid": "628767", "url": "https://it.wikipedia.org/wiki?curid=329638", "title": "Turaida", "text": "Turaida (che in Lingua livoniana significa \"giardino divino\") \u00e8 una piccola localit\u00e0 della Lettonia situata nei pressi della citt\u00e0 di Sigulda, nel parco nazionale della valle del fiume Gauja. \nLa localit\u00e0 \u00e8 nota per l'omonimo castello (\"Turaidas pils\"), edificato nel 1214 dal vescovo di Riga, Albrecht von Buxthoeven, sui resti di un antico forte livone. Il castello, ribattezzato in tedesco \"Burg Treyden\", rimase abitato fino al 1776, quando un incendio lo distrusse quasi completamente risparmiando solo la torre. Dal 1953 il sito \u00e8 stato ricostruito in parte e ospita anche un piccolo ma interessante museo etnografico, che illustra le condizioni di vita nella Livonia medioevale\nLa Rosa di Turaida.\nIl castello di Turaida \u00e8 uno dei pi\u00f9 famosi della Lettonia ed \u00e8 celebre per una leggenda, detta della Rosa di Turaida.\nLa leggenda narra che nel 1601, in seguito ad una battaglia ai piedi della fortezza, lo scrivano del castello uscito alla ricerca di sopravvissuti trov\u00f2 una neonata tra le braccia della madre deceduta. Lo scrivano la prese con s\u00e9 e la allev\u00f2 come una figlia, dandole il nome Maja (o Maija). Divenuta ragazza, Maja venne presto soprannominata la Rosa di Turaida per via della sua bellezza e si innamor\u00f2 di Viktor, il giovane giardiniere del castello di Sigulda.\nUn giorno d'autunno del 1620 la giovane Maja fu attirata in una trappola dal perfido Adam Jakubowsky, un nobile polacco che bramava averla come moglie. Jakubowsky fece recapitare alla ragazza una lettera falsa in cui Viktor le dava appuntamento presso una grotta nei dintorni del castello; quando, ormai sul luogo, si avvide del pericolo, Maja chiese di essere lasciata in pace in cambio del suo scialle magico che garantiva l'invulnerabilit\u00e0, e sfid\u00f2 Jakubowsky a mettere alla prova i poteri dello stesso. Il polacco sguain\u00f2 la spada e decapit\u00f2 la ragazza, che ebbe cos\u00ec salvo l'onore.\nQuando seppe della tragedia Viktor seppell\u00ec la propria amata, piant\u00f2 un tiglio sulla sua tomba e lasci\u00f2 il paese per sempre. Perpetuando la leggenda, ancora oggi i giovani sposi si recano a Turaida a posare fiori sulla tomba della Rosa di Turaida."}
{"id": "329639", "revid": "124313912", "url": "https://it.wikipedia.org/wiki?curid=329639", "title": "Pollenza", "text": "Geografia fisica.\nSi trova al centro della provincia di Macerata, al confine est con il capoluogo. Il centro storico poggia su una collina di 341 m s.l.m. al centro di due valli, a nord quella del fiume Potenza, a sud quella del fiume Chienti. La presenza dei due fiumi ha consentito fin dall'antichit\u00e0 la coltivazione della terra e il transito di merci e popoli, rendendo la zona abitata e ricca.\nStoria.\nLe prime tracce dell'uomo compaiono nell'VIII secolo a.C., epoca a cui risale un'estesa necropoli rivenuta a \"Monte Franco\", a nord dell'abitato. Risulta dagli scritti di Tito Livio, Strabone, Plinio il Vecchio, Plinio il Giovane e Svetonio, una cittadina nominata \"Pollentia\" o \"Pneuentia\" descritta come uno dei principali centri del Piceno posti lungo l'Itinerarium Antonini. Della cittadina romana non si conosce per\u00f2 l'esatta collocazione; certamente ebbe una vita florida in epoca repubblicana per essere poi oscurata dalla vicina Urbs Salvia in epoca imperiale. In nome potrebbe derivare dal verbo latino \"pollere\" e dalla divinit\u00e0 \"Pollentia\", simbolo di vitalit\u00e0 e forza.\nDopo le invasioni barbariche l'abitato venne distrutto, per essere poi ricostruito intorno prima dell'anno Mille dal condottiero carolingio \"Milone\", che riceve questo feudo dal Papa e da Carlo III; a lui si collega il toponimo \"Monte Milone\" utilizzato fino all'epoca moderna. Nel 1248, divenuto un Comune indipendente, il paese si trova fa parte di una confederazione di comuni composta da Cingoli, Tolentino, Matelica, Camerino e Treia. In quest'epoca l'impianto urbanistico si presenta gi\u00e0 a schema radiocentrico secondo i dettami dell'urbanistica romana, con a nord i quartieri di Santa Maria e San Salvatore, a sud quelli di Sant'Andrea e San Bartolomeo. Intorno al Castello di Monte Milone (attuale centro storico) sorgono gli altri quattro castelli raffigurati sullo stemma comunale: il Cassero o Borgo Piazza vecchia (Colle La Croce-Mont Franco-Molino), Castel Gualdo (zona Santa Lucia), Gagliano (Palombarette) e Castel Franco (Monte Fanco).\nNel secolo XIV il cardinale Albornoz, impegnato a riordinare i possedimenti dello Stato Pontificio fa redigere le \"Constitutiones Aegidianae\", dove Monte Milone viene indicato tra le \"Terrae Mediocres;\" sotto l'influenza di Albornoz nel 1366 viene costruita la cinta muraria a scopo difensivo. Segue un periodo di sudditanza ai nobili Buonaccorsi, ai Lazzarini, ai Da Varano ed infine ai Malatesta; decisivo \u00e8 poi l'arrivo nella Marca di Francesco Sforza, che conquista l'intera regione. Monte Milone cade nel 1443 subendo numerosi danni, furono incendiati il centro storico e l'Abbazia di Rambona ad opera di Ciarpellone. Subito per\u00f2 il paese si riorganizza rinforzando le mura con ben dodici torrioni e due porte d'ingresso: porta \"Santa Croce\" a nord (gi\u00e0 esistente e detta infatti \"Porta Vecchia\") e \"Porta del Colle\" a sud (poi demolita e riedificata nel 1854). Il dominio degli Sforza terminer\u00e0 nel 1477, dopodich\u00e9 questi territori torneranno allo Stato Pontificio.\nIl Cinquecento \u00e8 un secolo di relativa prosperit\u00e0, durante il quale nasce l'arte della ceramica pollentina portata in zona da vasai forestieri che si stabilirono qui, primo tra tutti fu Gerolamo da Ancona nel 1509. In seguito l'arte della ceramica si radic\u00f2 con varie fabbriche e dur\u00f2 per quattro secoli con punte di eccellenza nel centro-Italia.\nNel Sei-Settecento avviene il rinnovamento edilizio del centro: si costruiscono il nuovo palazzo comunale (1775) e la torre civica (1785).\nTra il 1797 e il 1798 il paese \u00e8 soggetto al Governo Provvisorio di Napoleone, dal 1798 al 1799 fece parte della Repubblica Romana e diventa sede di Cantone; nel giugno del 1799 viene abbattuto \"l'albero della libert\u00e0\" eretto al centro della piazza e Montemilone torna allo Stato Pontificio finch\u00e9 nel 1808 si unisce al Regno Italico. Dal 1814 al 1815 fa parte del Regno di Napoli e questa vicenda storica si concluder\u00e0 con la cosiddetta \"Battaglia di Cantagallo\" (pi\u00f9 nota come Battaglia di Tolentino). Lo scontro militare avvenne sul territorio di Pollenza nelle giornate del 2 e 3 maggio 1815 e si concluse con il ritiro di Gioacchino Murat e il ritorno definitivo allo Stato della Chiesa.\nNel corso dell'Ottocento si abbattono i torrioni e si ricostruiscono Porta del Colle, Porta della Croce e \"Porta Nuova\" (detta \"Porta di Mezzo\", fu costruita nel 1822 per creare un rapido accesso alla piazza)\".\" Nel 1862 a seguito della proclamazione del Regno d'Italia, con regio decreto di Vittorio Emanuele II il paese torna al nome romano \"Pollenza\".\nNel 1907, con la costruzione del portico di palazzo Di Spilimbergo, viene regolarizzata la forma di Piazza della Libert\u00e0 e nello stesso anno avviene il crollo dell'ottagonale \"chiesa di Sant'Andrea\", che occupava l'attuale spazio di \"Piazzetta Ricci\".\nPatrono del paese \u00e8 San Giovanni Battista, Protettore \u00e8 Sant'Antonio da Padova (vicenda legata alla peste del Quattrocento e alla pala presso la chiesa sei S.S. Antonio e Francesco),\nLa fama di Pollenza nel corso del Novecento \u00e8 legata alla famiglia Cento, in particolare a due fratelli, il Cardinale Fernando Cento e l'intellettuale europeista Vincenzo Cento, noto per il saggio \"Gli Stati Uniti d'Europa.\"\nSport.\nCalcio.\nLe squadre di Pollenza sono tre, in Prima Categoria sono l'A.S.D. Montemilone Pollenza e l'A.S.D. Casette Verdini ed in seconda categoria ASD Pollenza Calcio"}
{"id": "329659", "revid": "767487", "url": "https://it.wikipedia.org/wiki?curid=329659", "title": "Clap Your Hands Say Yeah", "text": "I Clap Your Hands Say Yeah sono una band Indie rock di Brooklyn, New York, USA, composta da Alec Ounsworth, Lee Sargent, Robbie Guertin, Tyler Sargent e Sean Greenhalgh. Tutti i membri della band vivono a Brooklyn, eccetto il cantante Alec Ounsworth che vive a Filadelfia e lavora anche ad un progetto parallelo (Flashy Python and the Body Snatchers).\nCarriera artistica.\nI membri della band si incontrano al Connecticut College, e iniziano a fare alcuni show al \"Pianos\" a Manhattan. Nel 2005 pubblicano un album di debutto, omonimo e autoprodotto che riceve numerose attenzioni sui blog specializzati ed in particolare ottiene un 9.0 sul sito indipendente Pitchfork, che gli conferisce anche il titolo di \"Best New Music\".\nDopo questa recensione la tiratura iniziale del disco viene rapidamente esaurita, e il gruppo \u00e8 costretto a ristamparlo, mentre la sua fama continua a crescere e David Bowie e David Byrne vengono visti ai loro concerti. Nonostante il successo il gruppo continua a rimanere senza casa discografica negli Stati Uniti, mentre il 3 ottobre 2005 firmano un contratto con l'etichetta inglese Wichita Recordings per la distribuzione del disco in Europa. Al termine del 2005 ricevono dalla rivista Rolling Stone il riconoscimento di \"Hot New Band\" per il 2005.\nNel 2007 \u00e8 uscito il loro secondo disco, Some Loud Thunder, nuovamente autoprodotto negli Stati uniti e distribuito dalla Wichita records/V2 in Europa.\nNel settembre 2011 \u00e8 uscito il terzo disco \"Hysterical\", prodotto da John Congleton."}
{"id": "329665", "revid": "92723", "url": "https://it.wikipedia.org/wiki?curid=329665", "title": "Albrecht von Hagen", "text": "Dopo gli studi in legge ad Heidelberg (dove fece parte della confraternita studentesca Corps Saxo-Borussia Heidelberg) e a K\u00f6nigsberg (l'attuale Kaliningrad), lavor\u00f2 per l'Osthilfe (un programma per lo sviluppo dell'economia agraria della Repubblica di Weimar) e si occup\u00f2 in una banca privata.\nNel 1935, partecip\u00f2 volontariamente ai corsi di istruzione per ufficiali della Wehrmacht, fatto che, allo scoppio della seconda guerra mondiale, gli consent\u00ec di entrare nella riserva come luogotenente.\nDurante un periodo di impiego nella campagna d'Africa, pot\u00e9 entrare in contatto con il colonnello conte Claus Schenk von Stauffenberg, che lo influenz\u00f2 ad aderire al movimento di resistenza contro il nazismo, interno alle gerarchie militari e che organizz\u00f2 vari attentati, tutti senza esito, contro Hitler (come quello del 20 luglio 1944, a cui partecip\u00f2, da sfortunato protagonista, lo stesso Stauffenberg).\nI cospiratori fecero in modo che Von Hagen fosse inserito nell'Alto Comando della Wehrmacht, dove egli fu responsabile del servizio di collegamento fra i reparti militari di stanza a Berlino ed il quartier generale segreto di Hitler, la cosiddetta \"Tana del Lupo\" presso Rastenburg nella Prussia Orientale.\nNell'autunno del 1943 von Hagen fu tra i numerosi ufficiali che, a pi\u00f9 riprese fra il settembre e il novembre, si offrirono come volontari per un attentato suicida che si sarebbe dovuto svolgere durante una sfilata di presentazione delle nuove divise della fanteria, alla presenza di Hitler: il suicida, con indosso una carica di esplosivo, si sarebbe dovuto gettare sul dittatore premendo il detonatore; come in molte altre occasioni, la fortuna aiut\u00f2 Hitler: dopo vari rimandi, la sfilata fu definitivamente annullata alla fine del novembre 1943 poich\u00e9 l'equipaggiamento da mostrare (le divise, appunto) and\u00f2 distrutto durante un attacco aereo alleato su Berlino.\nNel maggio del 1944 fu Albrecht von Hagen a procurare, insieme a Joachim Kuhn, l'esplosivo che, per il tramite del generale Hellmuth Stieff fu usato da Claus von Stauffenberg per l'attentato del 20 luglio 1944 a Hitler. Subito dopo l'attentato, il colonnello Stauffenberg riusc\u00ec ad allontanarsi in aereo giungendo a Berlino, ma l\u00ec fu catturato e quasi immediatamente fucilato insieme ad altri congiurati.\nAnche von Hagen fu quasi immediatamente arrestato; pochi giorni dopo, secondo l'ordine esplicito di Hitler, anche tutta la sua famiglia sub\u00ec la stessa sorte. Von Hagen non ebbe per\u00f2 la \"fortuna\" di Stauffenberg e degli altri congiurati fucilati per le spicce: molti altri ufficiali, anche di grado elevatissimo (come il feldmaresciallo Erwin von Witzleben), furono arrestati, degradati o espulsi dalle forze armate e consegnati alla giustizia straordinaria del \"Volksgerichtshof\", il tribunale del popolo; non ebbero quindi l'onore di una corte marziale e di una successiva esecuzione mediante fucilazione, ma furono giudicati come traditori al pari di delinquenti comuni, spesso umiliati durante processi sommari e giustiziati mediante impiccagione.\nLa cosa avvenne in particolare per von Hagen: l'8 agosto, dopo un processo farsa, fu condannato a morte; la sentenza fu eseguita lo stesso giorno presso la prigione di Pl\u00f6tzensee.\nLe ultime parole scritte in una lettera alla moglie furono: \"...non posso litigare col mio destino.\""}
{"id": "329673", "revid": "2048388", "url": "https://it.wikipedia.org/wiki?curid=329673", "title": "Atletica leggera ai Giochi della XXVI Olimpiade", "text": "Ai Giochi della XXVI Olimpiade di Atlanta nel 1996 vennero assegnati 44 titoli in gare di atletica leggera, di cui 24 maschili e 20 femminili.\nPartecipazione.\nAd Atlanta il numero di nazioni presenti nell'atletica leggera compie un salto: dai 156 di Barcellona (record precedente) si passa a 191.\nSono 22 (anche questo \u00e8 un record) i Paesi che partecipano per la prima volta:\nRisultati delle gare.\nLe imprese pi\u00f9 rimarchevoli in campo maschile sono state quelle di:\nIn campo femminile, le atlete dei Giochi sono state:\nMedagliere.\nGli USA, con 23 medaglie, di cui 13 d'oro, conducono il medagliere. Al secondo posto la Russia con 10; al terzo Germania e Kenya con 7 medaglie ciascuno. Il fatto che ben 45 nazioni vanno sul podio (erano state 35 nel 1992) conferma la dimensione planetaria dell'atletica e la sua crescita costante."}
{"id": "329675", "revid": "31886", "url": "https://it.wikipedia.org/wiki?curid=329675", "title": "Salvatore Foderaro", "text": "Biografia.\nInizi.\nLaureatosi in giurisprudenza a Roma nel 1930, consegu\u00ec il diploma della \"Scuola d'applicazione giuridico-criminale\" e nel 1932, in seguito a concorso, entr\u00f2 in magistratura. Esercit\u00f2 dapprima in Calabria (uditore di tribunale a Nicastro, vice pretore a Nocera Terinese e poi a Vibo Valentia) e dal 1936 nel Lazio (giudice aggiunto a Velletri e dal 1938 a Roma).\nAnche in magistratura continu\u00f2 a mantenere rapporti con l'ambiente accademico, per cui nel 1939 ebbe l'incarico di insegnamento di diritto costituzionale a Camerino e nel 1942 vinse la cattedra di diritto pubblico a Perugia. Dopo l'8 settembre 1943 Foderaro si schier\u00f2 per il governo del re e prese parte alla lotta partigiana nel fronte militare clandestino in Umbria (nel 1950 verr\u00e0 insignito della croce al valore militare).\nPolitica.\nCol ritorno alla democrazia fu alla Camera dei deputati per cinque legislature dal 1948 al 1972, nella circoscrizione calabrese, eletto nelle file della Democrazia Cristiana. Il politica si interess\u00f2 di due argomenti molto distanti tra di loro: i trasporti e le relazioni italo-africane. Fece parte di diverse commissioni parlamentari (Giustizia, Trasporti, Lavori pubblici, Affari costituzionali, Mezzogiorno, Affari esteri), della Giunta per le autorizzazioni a procedere e di quella delle elezioni, sempre schierato a destra nel gruppo parlamentare. Fu sottosegretario ai trasporti nel governo Tambroni e nel governo Forlani. Non ricopr\u00ec tuttavia cariche di partito a livello nazionale e si batt\u00e9 per far ottenere alla Calabria le opere infrastrutturali soprattutto nell'ottica dei trasporti su strada. Per quanto concerne invece i rapporti con l'Africa, nel 1952 Foderaro fu alla guida di missioni culturali (conferenze in Egitto e in Libano) ed economiche sia in Africa occidentale (Senegal, Guinea, Sierra Leone e Costa d'Avorio) che in Africa orientale e nelle isole dell'oceano Indiano (Madagascar, isole Mauritius, Mozambico, Sudafrica e Kenya). Fu presidente dell'Istituto italiano per l'Africa e dedic\u00f2 all'Africa un numero elevatissimo di saggi ed articoli, tra i quali spicca l'opera in tre volumi \"Le costituzioni degli Stati africani\" (1968).\nAttivit\u00e0 accademica.\nNonostante l'intenso impegno profuso nell'attivit\u00e0 politica, Foderaro svolse anche una cospicua ricerca scientifica in ambito giuridico e una intensa attivit\u00e0 accademica, dedicandosi soprattutto ai temi dell'ordinamento giudiziario e dei principali istituti di diritto costituzionale e dell'amministrazione dello Stato. Per otto anni fu preside della facolt\u00e0 di scienze politiche dell'universit\u00e0 di Perugia. Nel 1969 fu chiamato alla cattedra di \"Istituzioni di diritto pubblico\" della facolt\u00e0 di \"Economia e commercio\" della Sapienza Universit\u00e0 di Roma. Trasse dall'attivit\u00e0 didattica dapprima un \"Corso di istituzioni di diritto pubblico\" e poi un \"Manuale di diritto pubblico\" caratterizzati da un indirizzo unitario con cui collegava i differenti rami del diritto pubblico, del diritto penale, delle diritto processuale (penale e civile), del diritto del lavoro, del diritto parlamentare e del diritto comparato. \nVita privata.\nSpos\u00f2 nel 1937 Luigia Berardelli, sorella del poeta Franco Berardelli (1908\u20131932); nel 1963 cur\u00f2 la raccolta postuma delle opere del cognato morto in giovanissima et\u00e0.\nDopo che gli fu diagnosticata la malattia di Parkinson, fu costretto a ridurre gli impegni didattici."}
{"id": "329677", "revid": "1610933", "url": "https://it.wikipedia.org/wiki?curid=329677", "title": "Pernice bianca", "text": ""}
{"id": "329678", "revid": "287204", "url": "https://it.wikipedia.org/wiki?curid=329678", "title": "Historia Regum Britanniae", "text": "La Historia Regum Britanniae (\"Storia dei re di Britannia\") \u00e8 una celebre cronaca, scritta in latino da Goffredo di Monmouth intorno al 1136, e in seguito rivista e ritoccata dall'autore fino al 1147. L'opera, dedicata a Roberto I conte di Gloucester, ripercorre la storia dei re britanni lungo un periodo di circa 2000 anni, da Bruto, discendente diretto di Enea (al quale si riconducono quindi le origini della dinastia), fino all'avvento degli Anglo-Sassoni in Gran Bretagna nel VII secolo. La sua popolarit\u00e0 nel Medioevo europeo fu tale da giustificare l'affermazione per cui la \"Historia\" sarebbe il primo best seller della letteratura britannica; in particolare, essa contribu\u00ec in modo fondamentale alla nascita della tradizione letteraria arturiana.\nLa genesi dell'opera.\nGoffredo present\u00f2 l\"Historia\" come un'opera storiografica, e come semplice traduzione in latino di un non meglio precisato \"liber vetustissimus\" di cronache in gallese, fornitogli dall'arcidiacono Gualtiero di Oxford, suo amico. Se questo sia vero \u00e8 controverso: alcuni studiosi hanno messo in dubbio che il \"liber vetustissimus\" sia esistito, o che Goffredo potesse avere le conoscenze linguistiche necessarie per tradurre dal celtico. John Morris in \"The Age of Arthur\", per esempio, definisce la \"Historia\" un \u00abfalso deliberato\u00bb. Se il \"liber vetustissimus\" \u00e8 un'invenzione, fra le fonti di Goffredo potrebbero trovarsi Nennio (al quale per qualche tempo si \u00e8 scorrettamente attribuita la paternit\u00e0 stessa dell\"Historia\") e Gildas. Se invece il \"liber\" \u00e8 esistito, l'opera di Goffredo rappresenta la prima trascrizione in latino di opere tradizionali celtiche.\nI contenuti storici e le fonti.\nPer diversi secoli, gli storici credettero all'esattezza delle notizie riportate da Goffredo. Secondo le interpretazioni moderne, buona parte delle informazioni della \"Historia\" sono correlabili a personaggi o eventi storici, ma quasi mai si possono considerare attendibili in senso stretto. Anche sulla scorta dei dubbi circa la questione del \"liber vetustissimus\", vi \u00e8 chi ha visto nell'opera di Goffredo un lavoro di fantasia con intenti almeno parzialmente politici, e in particolare a sostegno dei bretoni contro i gallesi e dei britanni contro i sassoni.\nNella \"Historia\" Goffredo incluse anche le \"Prophetiae Merlini\", una sua opera precedente costituita da una collezione di profezie di Merlino sul futuro della Britannia, anche in questo caso con implicazioni politiche piuttosto evidenti. Pu\u00f2 essere interessante osservare che anche nella dedica iniziale delle \"Prophetiae\" Goffredo sostenne di essere solo un traduttore di (altri) oscuri testi celtici; circostanza che avvalorerebbe l'ipotesi che il riferimento al \"testo perduto\" sia un classico espediente letterario, forse usato da Goffredo per mascherare gli elementi propagandistici o politici di alcuni passi delle sue opere.\nD'altra parte, i critici di Goffredo suoi contemporanei, pur mettendo in discussione la veridicit\u00e0 delle informazioni riportate dall\"Historia\", non si spinsero mai fino al punto di sostenere che la sua fosse una pura opera di fantasia; e anche gli studiosi moderni hanno osservato che questa ipotesi appare tanto inverosimile quanto quella di Goffredo puro \"traduttore\". Per esempio, se nel successivo \"Vita Merlini\" Goffredo attribuisce una innaturale longevit\u00e0 a Merlino, ci\u00f2 sembra avere lo scopo di riconciliare il \"suo\" personaggio con due figure storico-leggendarie di epoche diverse, Myrddin Emrys e Myrddin Wyllt, di cui evidentemente Goffredo aveva saputo da qualche \"fonte\", forse proprio celtica. \u00c8 dunque probabile che Goffredo si ispirasse complessivamente alla tradizione celtica gallese; non proprio traducendola, ma reinterpretandola e adattandola (al suo gusto o ai suoi interessi).\nL'eredit\u00e0.\nL\"Historia\" conobbe un'enorme diffusione per tutto il Medioevo: basti pensare che ce ne sono giunti oltre duecento copie manoscritte. Se fin dal XII secolo l'opera conobbe critici agguerriti che ne mettevano in dubbio la verosimiglianza storica (per esempio Guglielmo di Newburgh e Giraldo di Barri), le vicende fantastiche dei leggendari re bretoni narrate da Goffredo fecero invece, indubbiamente, la storia della letteratura. Alla diffusione dell'opera contribuirono sia le numerose copie manoscritte, sia la diffusione orale che ne fecero bardi e menestrelli. L'eredit\u00e0 letteraria diretta dell\"Historia\" si pu\u00f2 tracciare da William Shakespeare ad Algernon Swinburne. Quella indiretta, per i motivi che si diranno, \u00e8 incalcolabile.\nFra i sovrani di cui tratta l\"Historia\" si possono citare: Bruto di Troia, figlio di Silvio e quindi discendente di Enea, fondatore della colonia di Britannia, che da lui prenderebbe il nome; Leir, ovvero il \"Re Lear\" poi ripreso da Shakespeare, di cui non risultano menzioni antecedenti alla \"Historia\"; Cassibelano, re dei Britanni al tempo dell'invasione dei Romani di Cesare; Cunobelino, ancora fonte di ispirazione di Shakespeare per \"Cimbelino\"; Lucio, primo re cristiano di Britannia; il \"Vecchio Re Cole\" - l\"Old King Cole\" citato da una popolare filastrocca inglese; Costantino I, primo imperatore romano cristiano; e Vortigern, famoso re protagonista di molte leggende medioevali. Ma il sovrano che emerge sopra ogni altro \u00e8 certamente Re Art\u00f9, cui sono dedicati ben tre dei dodici volumi complessivi. Pur con qualche incongruenza e bizzarria (un'interpretazione letterale del testo porterebbe a pensare che Art\u00f9 sia vissuto pi\u00f9 di trecento anni e abbia dominato l'intera Europa), la narrazione di Goffredo contribu\u00ec in modo fondamentale a diffondere in tutta Europa gli elementi essenziali su cui si sarebbe sviluppato, nel corso dei secoli, l'intero ciclo bretone.\nAlla \"Historia\" si deve anche la nascita del personaggio letterario di Merlino. Se infatti le \"Prophetiae\" si riferivano al personaggio tradizionale di Myrddin Emrys, nella \"Historia\" Goffredo colloca Myrddin/Merlin in quella relazione con i regnanti bretoni che porter\u00e0 il mago, negli sviluppi successivi della saga, a diventare consigliere di Art\u00f9 e dei Cavalieri della Tavola Rotonda. La prima apparizione di Merlino, alla corte di Re Vortigern, in effetti riprende un episodio tradizionale, gi\u00e0 presente nella \"Historia Brittonum\" di Nennio; il ragazzo che in Nennio si chiamava \"Ambrosius\" diventa \"Merlino\", o (anche in questo caso con una probabile acrobazia di un Goffredo intento a riconciliare e unificare le fonti) \"Merlinus Ambrosius\"."}
{"id": "329681", "revid": "227211", "url": "https://it.wikipedia.org/wiki?curid=329681", "title": "Curva di Gauss", "text": ""}
{"id": "329682", "revid": "227211", "url": "https://it.wikipedia.org/wiki?curid=329682", "title": "Curva degli errori", "text": ""}
{"id": "329683", "revid": "227211", "url": "https://it.wikipedia.org/wiki?curid=329683", "title": "Variabile casuale Gaussiana", "text": ""}
{"id": "329684", "revid": "227211", "url": "https://it.wikipedia.org/wiki?curid=329684", "title": "Gaussiana", "text": ""}
{"id": "329685", "revid": "2326851", "url": "https://it.wikipedia.org/wiki?curid=329685", "title": "Variabile stocastica", "text": ""}
{"id": "329694", "revid": "785863", "url": "https://it.wikipedia.org/wiki?curid=329694", "title": "Chilly Willy", "text": "Chilly Willy \u00e8 un personaggio immaginario protagonista di una omonima serie di cortometraggi animati ideato da Paul J. Smith per lo studio di Walter Lantz nel 1953 e poi sviluppato ulteriormente da Tex Avery nei due film successivi. Il personaggio, un pinguino antropomorfo, esord\u00ec nel \"New Woody Woodpecker Show\" e divenne presto il secondo personaggio pi\u00f9 popolare della Studio di Lantz dopo Woody Woodpecker; \u00e8 comparso in 50 cortometraggi prodotti dal 1953 al 1972, la maggior parte dei quali lo vedono impegnato in tentativi di trovare il cibo o rimanere caldo scontrandosi con un cane, Smedley. Fra i cortometraggi pi\u00f9 noti ci sono \"Cold\" (1955) e \"The Legend Of Rockabye Point\" (1955)."}
{"id": "329695", "revid": "409435", "url": "https://it.wikipedia.org/wiki?curid=329695", "title": "Nanni Svampa", "text": "Biografia.\nInfanzia.\nIl padre di Nanni Svampa, Napoleone detto \"Nino\" (1905-1973), era originario di Cannobio (VB), e lavorava a Milano come ragioniere presso l'impresa di costruzioni del suocero. Nanni Svampa nacque pochi anni prima del secondo conflitto mondiale, a Porta Venezia (per la precisione in via Ponchielli 5), uno degli antichi ingressi della Milano medievale ancora esistenti. Era zona popolare, abitata da operai e impiegati, che vivevano a continuo contatto nelle \"case di ringhiera\", abitazioni che si affacciavano su un cortile comune e in comune dividevano anche la vita quotidiana.\nQuesta formazione popolana verr\u00e0 rafforzata dallo scoppio del conflitto: tuttavia in casa Svampa si parla solo italiano, per espl\u00eccita volont\u00e0 dei genitori di Nanni.\nTrasferitosi come sfollato con la madre prima a Sangiano e poi a Porto Valtravaglia, in provincia di Varese, sulle sponde del Lago Maggiore, crebbe in un mondo ancora rurale e provinciale, che molto influir\u00e0 sul suo futuro artistico.\nStudi e scoperte musicali.\nDopo la maturit\u00e0 scientifica, Svampa, consigliato e convinto dal padre, si iscrisse alla Bocconi e si laure\u00f2 in Economia e commercio. L'esperienza maturata nella ricerca di un primo impiego, confacente alle volont\u00e0 paterne, gli ispir\u00f2 la canzone \"Io vado in banca\" (portata poi al successo nella cabarett\u00ecstica interpretazione de I Gufi).\nDurante il periodo universitario, nel 1959, si avvicin\u00f2 al mondo musicale, fondando e partecipando come voce e chitarra nel complesso: I soliti Idioti. La natura goliardica delle prime avventure sul palco sub\u00ec un arresto nel 1960, quando Svampa inizi\u00f2 ad ascoltare e ad apprezzare le interpretazioni di Georges Brassens.\nNel 1961, arruolato nel servizio di leva, con il tempo a disposizione, inizi\u00f2 a tradurre Brassens, dal francese al dialetto milanese.\nQuesto esercizio continuo di apprendimento delle espressioni dialettali, lo avviciner\u00e0 molto alle canzoni popolari e alle tradizioni musicali lombarde.\nL'attivit\u00e0 solistica.\nDopo lo scioglimento dei Gufi, Nanni Svampa continu\u00f2 la collaborazione con Patruno, incentrando la sua attivit\u00e0 negli spettacoli teatrali, quali \"Addio Tabarin\" e \"Un giorno dopo l'altro\", e soprattutto nella creazione di un'antologia delle canzoni popolari milanesi.\nSuddivise in dodici volumi, \"Milanese - Antologia della canzone lombarda\", rappresenta una delle maggiori collezioni di studio e ricerca sulla storia musicale e dialettale della citt\u00e0.\nParallelamente non cess\u00f2 il suo interesse verso Brassens, del quale continuer\u00e0 a curare le traduzioni, sia in italiano sia in milanese, delle sue canzoni.\nMor\u00ec a Varese il 26 agosto 2017 all'et\u00e0 di 79 anni. Era malato da tempo.\nFilmografia.\nSvampa, oltre ad essere musicista, \u00e8 stato attore, comprimario o protagonista, sia cinematografico sia televisivo.\nDiscografia.\nLa discografia di Svampa \u00e8 molto vasta, suddivisa tra opere individuali o corali, nel complesso de I Gufi:\nRiconoscimenti.\nDopo la morte il Comune di Milano ha deciso di iscrivere il suo nome nel Pantheon di Milano, all'interno del Cimitero Monumentale."}
{"id": "329700", "revid": "41851", "url": "https://it.wikipedia.org/wiki?curid=329700", "title": "Giovambattista Vico", "text": ""}
{"id": "329703", "revid": "125054084", "url": "https://it.wikipedia.org/wiki?curid=329703", "title": "Berlino, Parigi, Londra", "text": "Berlino, Parigi, Londra \u00e8 il sesto album dei Matia Bazar, pubblicato su vinile dalla Ariston Records (catalogo AR LP 12392) nel 1982, anticipato dal singolo Fantasia/Io ti voglio adesso ().\nIl disco.\nPrimo dei due album con il compositore Mauro Sabbione, che subentra alle tastiere all'uscente Piero Cassano (ancora presente come autore delle musiche de \"Io ti voglio adesso\", \"Che canzone \u00e8\" e \"Stella polare\") e che segna l'inizio del periodo 'elettronico' del gruppo.\nNel 1991 \u00e8 stato ristampato su CD e rimasterizzato dalla Virgin Dischi (catalogo 777 7 88111 2).\nI brani.\n\"Il treno blu\".\nLato A del singolo promozionale pubblicato nel solo in Giappone dall'etichetta SEVEN SEAS (catalogo K07S 7044) e inserito, insieme al suo lato B \"Il video sono io\" e a \"Vacanze romane\", soltanto nella versione giapponese dell'album \"Berlino, Parigi, Londra\" (SEVEN SEAS K28P 422), pubblicata nel 1983, escludendo i due pezzi strumentali e \"Stella polare\" dell'edizione originale.\nFa parte della colonna sonora, mai pubblicata, del film italiano \"Magic Moments\" del 1984.\n\u00c8 apparso per la prima volta in CD nella raccolta per il solo Giappone \"Matia Bazar - Best Hits\" del 1990 (King Records Japan) e sul mercato europeo nel doppio CD del 2011 \"Fantasia - Best &amp; Rarities\"."}
{"id": "329705", "revid": "1948398", "url": "https://it.wikipedia.org/wiki?curid=329705", "title": "Governo Andreotti", "text": "Governo Andreotti pu\u00f2 riferirsi a sette governi della Repubblica Italiana guidati da Giulio Andreotti:"}
{"id": "329706", "revid": "125813840", "url": "https://it.wikipedia.org/wiki?curid=329706", "title": "Lagopus muta", "text": "La pernice bianca (Lagopus muta ) \u00e8 un uccello della famiglia dei Phasianidae.\nSistematica.\nLa pernice bianca ha 30 sottospecie.\nAspetti morfologici.\n\u00c8 l'unico uccello alpino delle dimensioni di un piccione ad avere le ali interamente bianche; in estate il resto del corpo \u00e8 grigio o brunastro, mentre in inverno la livrea \u00e8 totalmente candida con l'eccezione delle penne esterne della coda nere. Il maschio primaverile eurasiatico ha parti superiori grigiastre con ali bianche e parti inferiori bianche. In volo ricorda un piccione, con rapidi battiti d'ala alternati a brevi planate; al suolo la silhouette \u00e8 resa relativamente slanciata dal lungo collo e dalla coda, tenuta spesso sollevata; le zampe sono assai corte. Da novembre a marzo il piumaggio \u00e8 interamente candido e solo in volo sono visibili le penne nere della coda.\nA partire da aprile viene assunto l'abito nuziale: il maschio presenta il petto nerastro e le parti superiori grigio-brune, la femmina \u00e8 bruno-giallastra barrata di nero, mentre entrambi i sessi mantengono le ali e il ventre bianchi. L'abito estivo, grigio-brunastro, viene progressivamente mutato nella livrea invernale a partire da settembre.\nVisti a breve distanza i maschi mostrano una stria nera fra occhio e becco e caruncole rosse sopra gli occhi (molto ridotte nelle femmine). l piedi sono interamente piumati e in inverno formano una sorta di racchetta che consente all'animale di spostarsi agevolmente anche sulla neve fresca. Gli uccelli nordamericani sono pi\u00f9 vari e generalmente pi\u00f9 marrone ma in alcune popolazioni delle Aleutine quasi completamente neri. In inverno il piumaggio di entrambi i sessi diventa completamente bianco tranne la coda, che resta nera. Possono essere distinti dalla pernice bianca nordica invernale per il loro habitat, la dimensione pi\u00f9 ridotta, ciuffo pi\u00f9 delicato e, nel maschio invernale, nero tra l'occhio e il becco.\nDistribuzione e habitat.\n\u00c8 una specie stanziale che popola la zona artica e subartica dell'Eurasia e del Nord America (inclusa la Groenlandia e le zone di montagna della tundra). Ci sono inoltre popolazioni isolate in Scozia, nei Pirenei, nelle Alpi, in Bulgaria, negli Urali, nel Pamir, nell'Altai e in Giappone.\nBiologia.\nLe sue abitudini non sono ben conosciute.\nVoce.\nIl richiamo e il canto, un rauco \"kroo rr kkkk\", sono inconfondibili; la pernice bianca pu\u00f2 essere udita in canto soprattutto nei mesi di aprile, maggio e giugno durante le prime ore di luce.\nAlimentazione.\nSono uccelli ostinatamente vegetariani, ma i piccoli in crescita assumono anche insetti. Gli adulti si nutrono pressoch\u00e9 interamente di vegetali e comprendono foglie, fiori, frutti, germogli di piante erbacee e di arbusti prostrati.\nIn inverno vengono selezionati i vegetali pi\u00f9 ricchi di zuccheri e proteine, raccolti nelle zone ove il manto nevoso \u00e8 meno persistente e mangiano anche \"pulci della neve\" che misurano 2,5\u00a0mm e sono ricche di proteine.\nRiproduzione.\nLa pernice bianca \u00e8 un uccello tendenzialmente gregario e in estate e autunno pu\u00f2 formare stormi di alcune decine di individui.\nIn primavera i maschi divengono territoriali e difendono superfici di ampiezza pari a poche decine di ettari (sulle Alpi densit\u00e0 dell'ordine di 4-5 maschi per chilometro quadrato sono considerate buone); con comportamenti dimostrativi, quali il canto ripetutamente emesso da speroni rocciosi e i voli circolari con punti di decollo e atterraggio ravvicinati, attirano le femmine con le quali formano stabili coppie per un periodo di due o tre mesi. La femmina si assume tutte le responsabilit\u00e0 per l'annidamento e la cura dei pulcini, tipico degli uccelli da gioco.\nNel nido, costruito al suolo spesso al riparo di un masso o di un arbusto nano, vengono deposte 6-8 uova ocracee chiazzate di bruno, covate dalla femmina per 21-23 giorni. Il maschio funge da sentinella localizzando i potenziali predatori e abbandona di solito la compagna poco dopo la schiusa.\nI pulcini, subito in grado di seguire la chioccia, si sviluppano molto rapidamente e raggiungono l'80-90% del peso corporeo definitivo nel giro di tre mesi.\nCuriosit\u00e0.\nIl nome del genere della pernice, \"Lagopus\", deriva dal greco \"lagos\", che significa \"lepre\", e \"pus\", che significa \"piede\". Si riferisce alle gambe piumate dell'uccello. La specie di nome \"mutus\" deriva dal latino e significa \"muto\", con riferimento al canto del maschio, simile a un gracidio.\nI lunghi intestini ciechi ospitano una ricca flora batterica che ottimizza l'assimilazione delle componenti meno digeribili;\nciononostante, il bilancio energetico complessivo pu\u00f2 essere mantenuto soltanto riducendo al minimo i consumi dovuti all'attivit\u00e0 muscolare e alla dispersione di calore: tale scopo viene raggiunto concentrando in limitate fasce orarie i periodi di attivit\u00e0 e riducendo al minimo indispensabile gli spostamenti.\nStato di conservazione.\nLa pernice bianca era considerata fino a pochi anni fa in buono stato di conservazione. Oggi, a causa della caccia (seppure questa rarefazione avviene anche in zone protette) dei cambiamenti climatici e del troppo disturbo arrecato dal turismo durante tutto l'anno (soprattutto durante il periodo di cova), la pernice bianca \u00e8 inserita nella lista rossa delle specie Italiane a rischio di estinzione come specie \"vulnerabile\", ovvero in cattivo stato di conservazione. A livello europeo \u00e8 classificata come \"Spec 3\" (specie in declino, ma non concentrata in Europa).\nEcologia.\nLa si osserva esclusivamente al di sopra del limite superiore delle foreste in aree ove si alternano praterie alpine, pietraie, barre rocciose e vallette nivali. In estate predilige i versanti pi\u00f9 freschi e quote di norma non inferiori a 2400\u20132500 m; in inverno sfrutta i versanti esposti nei quadranti meridionali e le creste ventate, ove il manto nevoso \u00e8 meno duraturo ed \u00e8 quindi possibile reperire i vegetali di cui si nutre."}
{"id": "329707", "revid": "729019", "url": "https://it.wikipedia.org/wiki?curid=329707", "title": "Tomismo", "text": "Il tomismo \u00e8 il pensiero filosofico di san Tommaso d'Aquino, da molti considerato il pi\u00f9 significativo dell'et\u00e0 medievale.\nSecondo Tommaso: \n\u00absebbene la verit\u00e0 della fede cristiana superi la capacit\u00e0 della ragione, tuttavia i princ\u00ecpi naturali della ragione non possono essere in contrasto con codesta verit\u00e0.\u00bb\nSan Tommaso: allora ed ora.\nSan Tommaso d'Aquino fu uno dei pensatori pi\u00f9 eminenti della filosofia scolastica, che verso la met\u00e0 del XIII secolo raggiunse il suo apogeo.\nEgli indirizz\u00f2 diversi aspetti della filosofia del tempo: la questione del rapporto tra fede e ragione, le tesi sull'anima (in contrapposizione ad Averro\u00e8), le questioni sull'autorit\u00e0 della religione e della teologia, che subordina ogni campo della conoscenza.\nTali punti fermi del suo pensiero furono difesi da diversi suoi seguaci successivi, tra i quali Reginaldo di Piperno, Tolomeo da Lucca, Giovanni di Napoli, il domenicano francese Giovanni Capreolus, Antonino di Firenze e nel XIX secolo Serafino Sordi. Infine per\u00f2, con la lenta dissoluzione della Scolastica, si ebbe parallelamente anche la dissoluzione del Tomismo.\nLa sua ricerca culmina nella \"Summa Theologiae\" (cio\u00e8 \"Il complesso di teologia\"), in cui tratta in maniera sistematica il rapporto fede-ragione ed altre grandi questioni teologiche.\nIl metodo della metafisica.\nLa metafisica studia la realt\u00e0 tutta secondo l'orizzonte pi\u00f9 ampio possibile e non si occupa delle singole determinazioni del reale, che sono oggetto delle scienze particolari, ma la studia in quanto tale.\nLa realt\u00e0 colta nella sua assolutezza ci rivela la sua struttura e i suoi principi che sono cos\u00ec evidenti da abbagliarci, tanto che se \u00e8 impossibile coglierne in modo completo la verit\u00e0, \u00e8 altrettanto impossibile non coglierla in modo assoluto.\nEcco perch\u00e9 lo studio della metafisica \u00e8 facile e difficile allo stesso tempo. Facile perch\u00e9 i principi di cui tratta sono ovvi e di per s\u00e9 noti a tutti tanto da essere impliciti in ogni discorso umano. Difficile perch\u00e9, per quanto siano ovvi, questi principi non sono banali e non li si coglie mai in tutta la loro profondit\u00e0.\nI princ\u00ecpi della metafisica.\nLa verit\u00e0 dei princ\u00ecpi non si afferma da sola, ed \u00e8 sempre colta in modo umano, ossia imperfetto; per questo al filosofo \u00e8 chiesta un'umile disposizione d'animo per accoglierla. Per cogliere questa verit\u00e0 nascosta non si pu\u00f2 partire da princ\u00ecpi, perch\u00e9 sono proprio quelli che si stanno indagando, ma si deve fare un'analisi fenomenologica della realt\u00e0 e dell'esperienza dell'uomo per far emergere il non detto del detto, ossia ci\u00f2 che necessariamente si deve ammettere, anche solo implicitamente, perch\u00e9 quello che si dice sia un dire sensato.\nCos\u00ec come un illetterato pu\u00f2 parlare correttamente la sua lingua pur non conoscendo le regole della grammatica, e solo studiando la sintassi si rende conto delle regole che ordinano il suo parlare; regole che peraltro anche ignorandole venivano da lui usate anche prima di conoscerle. Cos\u00ec tutti gli uomini nel loro pensiero e nel loro parlare usano correttamente i principi della metafisica, almeno implicitamente, e il compito del filosofo \u00e8 condurre alla luce della ragione questi principi.\nIl metodo elenctico.\n\u00c8 da questa osservazione che nasce il famoso metodo confutativo (o \"elentico\"), che confronta diverse tesi poste nell'agone della dialettica per scartare quelle che si mostrano contraddittorie, o quelle che risultano estranee all'esperienza.\nI percorsi per invalidare una tesi metafisica sono, infatti, due: \nIl metodo confutativo procede per negazioni: scartando le dottrine contraddittorie e insostenibili fa emergere, come una statua da un blocco di marmo, la verit\u00e0, e perch\u00e9 la figura che viene a mano a mano emergendo sia ben definita, bisogna ricercare tutte le tesi possibili per vagliarle e ottenere, per negazione, una verit\u00e0 sempre pi\u00f9 profonda.\nIn questa incessante ricerca non esiste un oggetto d'indagine perch\u00e9 chi ricerca si ritrova a studiare anche s\u00e9 stesso, il suo pensiero e il suo linguaggio. \u00c8 pi\u00f9 corretto dire allora che la metafisica abbia un tema, un tema che \u00e8 come un orizzonte unico e ampio fino a comprendere tutto, la realt\u00e0 e chi la indaga.\nIn proposito \u00e8 bene ricordare che non \u00e8 possibile separare acriticamente l'oggetto dal soggetto conoscente giacch\u00e9: \n per cui l'oggettivit\u00e0 della cosa conosciuta, l'oggettivit\u00e0 dell'oggetto, si risolve tutta nell'essere conosciuto, ossia nell'esser presente, mentre la soggettivit\u00e0 del soggetto si risolve tutta nella presenza dell'oggetto. Soggetto e oggetto sono due concetti distinti ma non separabili, in quanto l'uno \u00e8 tale grazie alla presenza dell'altro.\nL'essere, il pensiero e il linguaggio.\nL'essere, il pensiero e il linguaggio sono i poli del tema della metafisica, sono diversi modi di un'unica realt\u00e0, e questo non perch\u00e9 si stabilisce arbitrariamente che il pensiero dell'uomo sia rivelatore della realt\u00e0, bens\u00ec perch\u00e9 non \u00e8 possibile che sia altrimenti. Il pensiero \u00e8 sempre pensiero dell'essere, e l'essere \u00e8 sempre colto nel pensiero. Ipotizzare una dimensione alternativa, come per esempio l'esistenza di una realt\u00e0 che fugga di per s\u00e9 la nostra conoscenza, \u00e8 agli occhi del filosofo una tesi acritica e insostenibile in sede filosofica, essa pu\u00f2 al massimo essere considerata come opinione o fede.\nL'unit\u00e0 intenzionale di essere e pensiero \u00e8 l'esperienza stessa, intesa come insieme di conoscenze, sentimenti, cultura, vita e storia. L'esperienza \u00e8 per questo un tema onnicomprensivo, circoscrivente e non circoscritto, tale da escludere assolutamente che ci si possa porre al di fuori di essa.\nNello studio della metafisica non esiste un inizio privilegiato, proprio perch\u00e9 essa non ha un oggetto isolato di indagine, ma un tema (e come tale non \u00e8 possibile vederlo dal di fuori), non \u00e8 possibile partire da principi e dedurre conclusioni, come si usa invece fare con le scienze esatte. Ogni esperienza non si presenta mai in modo di per s\u00e9 concluso, ma la si coglie solo nel suo riferimento organico con tutte le altre esperienze.\nL'identit\u00e0 di una singola cosa la si vede nella differenza dalle altre e la differenza tra le cose la si vede nell'identit\u00e0 dei singoli; identit\u00e0 e differenza s'intendono solo dialetticamente e si semantizzano reciprocamente (Tommaso d'Aquino in \"Met.\" X, l.4 nn.33-34). Tutte le singole cose si relazionano a tutto, ogni entit\u00e0 viene intesa nella relazione con tutte le altre e all'uomo non \u00e8 possibile esaurire la verit\u00e0 su una cosa, perch\u00e9 questa coinvolge il tutto. Se, per esempio, si volesse capire tutta la verit\u00e0 della Divina Commedia, non ci si potrebbe esimere dallo studiare l'autore e il suo pensiero, e cos\u00ec ancora si dovrebbe studiare il suo tempo e la mentalit\u00e0 della sua gente. Quindi si dovrebbe recuperare tutta la storia precedente per capire come \u00e8 potuto nascere un tale poeta, e la storia successiva per vedere come ha influenzato la societ\u00e0, e cos\u00ec ogni nuovo elemento ne richiede un altro, in una continua correlazione.\nIl senso d'essere dell\"'ens\" \u00e8 quello stabilito dall'ontologia medioevale, che intende l\"ens\" come \"ens creatum\", al di l\u00e0 del quale sta solo l\"ens infinitum\", il solo \"increatum\", cio\u00e8 Dio.\nUn sistema filosofico.\nQueste domande arrivano per ultime nell'indagine filosofica, ma sono di per s\u00e9 le prime, in quanto riguardano il fondamento stesso della realt\u00e0. Dallo studio della realt\u00e0 (in senso generico, la fisica), si arriva allo studio del suo fondamento che sta oltre la realt\u00e0: la metafisica.\nPer condurre un discorso metafisico si pu\u00f2 partire da qualunque esperienza, ma se si vuole insegnare la metafisica a qualcuno si dovr\u00e0 partire da esperienze che il discente possa personalmente verificare. Come gi\u00e0 visto la conoscenza dei principi \u00e8 naturalmente insita nell'uomo e ogni nuovo apprendimento viene allora da una conoscenza gi\u00e0 acquisita anche se non pienamente in atto.\nUno dei migliori inizi per il discorso metafisico \u00e8 quello che descrive un'esperienza accessibile e verificabile a tutti: il processo di conoscenza e la sua espressione nel linguaggio.\nNon ci si aspetti per\u00f2 un discorso che parte da principi e giunge a conclusioni, questo \u00e8 il metodo delle scienze particolari, il filosofo deve invece partire nell'esposizione da esperienze facilmente verificabili per introdurre una visione d'insieme della realt\u00e0 che non pu\u00f2 essere dedotta ma intuita. Colui che ascolta, se vuole capire, deve inizialmente accettare come valide alcune categorie di pensiero e alcune dimostrazioni, anche se la giustificazione \u00e8 data in un secondo tempo. Questo perch\u00e9 \u00e8 pi\u00f9 importante intendere, intuendo, l'insieme del discorso che capire ogni singola dimostrazione, la quale dipende per la sua comprensione proprio dall'intero del sistema.\nLo sviluppo del sistema filosofico \u00e8 sempre pi\u00f9 dettagliato grazie all'esplorazione sempre pi\u00f9 profonda della realt\u00e0, e tutti i discorsi in questo sistema si legano tra loro con un'infinita serie di relazioni, quindi si pu\u00f2 sostenere che la validit\u00e0 del sistema \u00e8 che sia rispondente all'esperienza e che tutto si tenga, ossia che non si contraddica internamente.\nLa ricerca della verit\u00e0 e il valore del dialogo.\nNella teologia di san Tommaso il fine ultimo della vita umana \u00e8 la visione della verit\u00e0 e la contemplazione di Dio. Il fine \u00e8 l'unione la visione eterna di Dio, che consiste nell'esperienza personale di una visione totale e perfetta dell'essenza di Dio, e una partecipazione alla sua gioia senza fine. La visione pu\u00f2 essere vissuta in questa vita attraverso l'inabitazione delle Trinit\u00e0 nell'anima umana, ma \u00e8 possibile al massimo grado di perfezione e senza fine soltanto dopo la morte, come dono di Dio verso quanti hanno sperimentato la salvezza e redenzione attraverso Cristo. L'appartenenza al suo Corpo mistico \u00e8 l'unica possibilit\u00e0 di salvezza.\nIl fine dell'unione con Dio ha delle implicazione nella vita umana terrena. Tommaso afferma che la ibera volont\u00e0 individuale deve essere ordinata dalla ragione alla carit\u00e0, alla pace e alla santit\u00e0, e tali orientamenti sono la via per il raggiungimento della felicit\u00e0. La relazione tra volont\u00e0 e fine preesiste e si d\u00e0 in una legge naturale, in quanto \"la rettitudine della volont\u00e0 consiste nel suo essere ordinata al proprio fine ultimo [che \u00e8 la visione beatifica di Dio]\". Coloro che veramente vedono e veramente credono in Dio, necessariamente amano ci\u00f2 che Dio ama. Questo amore richiede moralit\u00e0 e genera frutti nelle scelte di vita quotidiana .\nNella \"Summa Theologiae\", sostiene che l'ordine della ragione \u00e8 l'ordine della realt\u00e0, per cui gli organi sessuali in quanto attribuzioni di ordine naturale non sono state n\u00e9 sottratte, n\u00e9 conferite dal Creatore all'uomo a motivo del peccato, ma per generare mediante la copula, allo stesso modo che per gli altri animali perfetti, secondo la vita animale posseduta anche prima del peccato. Perci\u00f2, ritiene che non \u00e8 ragionevole l'opinione di vari teologi contemporanei secondo la quale lo stato di innocenza prima del peccato nega l'uso degli organi sessuali (I, q. 98, a. 2 ad 3.) e l'intensit\u00e0 del piacere in genere, cos\u00ec come il ritorno a questa. Alla ragione non spetta rendere minore il piacere dei sensi, ma impedire che la facolt\u00e0 del concupiscibile aderisca sfrenatamente al piacere dei sensi; e sfrenatamente qui significa oltre i limiti della ragione.\nLa completa insensibilit\u00e0 ad ogni genere di emozioni sessuali viene giudicata nella Summa Theologiae un vizio vero e proprio (II-II, q. 142, a. 1).\nL'attivit\u00e0 intellettuale nella forma della ricerca della verit\u00e0 (quando la ragione accetta di porsi al servizio della verit\u00e0) \u00e8 il suo primo dovere morale oltre che la prima fonte di piacere e felicit\u00e0 dell'uomo, preminente al piacere della vita famigliare e sessuale finalizzata allo scopo unitivo e procreativo. Finch\u00e9 resta qualcosa da desiderare e cercare, l'uomo non \u00e8 felice; la perfezione di ogni facolt\u00e0 \u00e8 in rapporto al genere del suo oggetto, e il genere dell'intelletto umano \u00e8 conoscere l'essenza della cosa, non solo l'essenza dell'effetto che porta a sapere che una causa c'\u00e8, ma l'essenza della sua causa prima, per cui l'uomo ha un bisogno naturale, ancorch\u00e9 non sempre utile ai suoi fini pratici, di conoscere la causa delle cose.\nPoich\u00e9 solo Ges\u00f9 Cristo \u00e8 Via, Verit\u00e0 e Vita, nessun singolo uomo o periodo storico pu\u00f2 avanzare la pretesa di possedere la verit\u00e0 tutta intera, e nemmeno che tutto ci\u00f2 che afferma sia vero, ancorch\u00e9 non completo. La verit\u00e0 per Sua natura \u00e8 distribuita fra essere umani di diverse fedi e provenienza, e si disvela nei vari periodi storici.\nPer il primo motivo, la ricerca della verit\u00e0 impone un dialogo aperto, mentre per il secondo questo dialogo \u00e8 incessante ed ininterrotto, rivolto ai contemporanei, ai posteri e al pensiero passato.\nIl dialogo con i contemporanei non \u00e8 finalizzato a una mera reciproca conoscenza, ammirazione vicendevole o a una collaborazione per entrare nella storia, ma alla conoscenza della verit\u00e0 comune ed oggettiva parzialmente presente in tutte le parti dialoganti.\nNon importa la provenienza della verit\u00e0, chi la dica, ma conoscere la \"veritatis rerum\".\nParimenti, al filosofo, teologo e pensatore in genere non interessa sapere la storia o la intenzione profonda dei pensatori passati, ma la verit\u00e0 presente nei loro scritti. \nTommaso assume una posizione radicale contro quel principio di autorit\u00e0 (una cosa \u00e8 vera in base all'autorevolezza di chi l'ha affermato), che successivamente sar\u00e0 pi\u00f9 volte utilizzato per affermare l'unicit\u00e0 e veridicit\u00e0 della filosofia scolastica e del pensiero aristotelico, e che sar\u00e0 contestato da Galilei col metodo scientifico moderno.\nQuesta operazione pu\u00f2 condurre il pensatore a confondere intenzionalmente o comunque a rendere difficile per i suoi lettori la distinzione fra il pensiero originale del filosofo greco o arabo, e ci\u00f2 che il commentatore scolastico aggiunge o vorrebbe fargli dire: la filologia successiva introdurr\u00e0 come regola metodologica l'importanza della distinzione fra la fedelt\u00e0 ai testi originali e le elaborazioni del commentatore.\nVerit\u00e0 e tolleranza.\nTommaso d'Aquino si era posto il quesito \u201cse gli infedeli, i non-cristiani possano essere costretti ad abbracciare la fede cristiana\u201d, e chiarisce il rapporto tra verit\u00e0 e tolleranza. Il tema della tolleranza, non era stato trattato di per s\u00e9, ma nel quadro della virt\u00f9 teologale della fede.\nIl potere civile si fonda sulla legge naturale (individuata con la ragione) e non quindi sulla legge divina rivelata, che implica un'adesione di fede. Il filosofo aveva asserito, con chiarezza, i limiti e le competenze del potere statuale nei confronti della persona umana, scrivendo: \"Homo non ordinatur ad communitatem politicam secundum se totum et secundum omnia sua, et ideo non oportet quod quilibet actus eius sit meritorius vel demeritorius per ordinem ad communitatem politicam. Sed totum quod homo est, et quod potest et habet, ordinandum est ad Deum ; et ideo omnis actus hominis bonus vel malus habet rationem meriti vel demeriti apud Deum\".\nPoich\u00e9 la fede \u00e8 un atto della volont\u00e0 (\"quia credere voluntatis est\"), la fede non pu\u00f2 essere imposta con la forza: \"questi infedeli (non cristiani) non possono in alcun modo essere costretti ad abbracciare la fede cristiana perch\u00e9 credere \u00e8 un atto della volont\u00e0 (quia credere voluntatis est). Se i fedeli cristiani fanno la guerra agli infedeli, non \u00e8 per obbligarli a credere, giacch\u00e9 anche se, dopo averli vinti, essi li avessero fatti prigionieri, essi dovrebbero lasciare a costoro la libert\u00e0 nel caso in cui questi infedeli (non cristiani) volessero diventare credenti\".\nN\u00e9 lo Stato pu\u00f2 punire la mancata conversione, in quanto nella trattazione dei poteri dello Stato e della pubblica autorit\u00e0 aveva rilevato che all'autorit\u00e0 statuale non spetta \"cohibere omnia vitia\", ma solo quelli che danneggiano il bene comune di tutti gli uomini.\nI riti dei pagani possono essere tollerati \u201csia a motivo della quiete sociale che ne deriva, sia a motivo del male che viene evitato. Per quanto riguarda poi gli ebrei occorre anche dire che c'\u00e8 un bene reale nel fatto che essi continuino ad osservare il loro rito (\u2026.) ed \u00e8 per questo che gli ebrei sono tollerati nella prosecuzione dei loro riti\u201d..\nsulla questione della opportunit\u00e0 di battezzare i piccoli neonati degli ebrei o di altri infedeli non cristiani, Tommaso d'Aquino ha dato risposta negativa, in quanto la Chiesa cristiana non ha mai ammesso che gli infanti fossero battezzati contro il parere dei loro genitori e in quanto questo ripugnerebbe ai principi del diritto naturale (dei genitori sui loro figli).\nLe cinque vie di Tommaso e la metafisica.\nTommaso propone dunque cinque \"vie\" per dimostrare l'esistenza di Dio. Per rendere valide le argomentazioni, Tommaso ricorre (in ordine) alle categorie aristoteliche di \"potenza\" e di \"atto\", alla nozione di \"essere necessario\" e di \"essere contingente\" (desunta da Avicenna), ai gradi di perfezione (di stampo platonico) e alla presenza di finalit\u00e0 negli esseri privi di conoscenza.\nTommaso fornisce queste 5 prove dell'esistenza di Dio al culmine della metafisica, la disciplina nata nell'antichit\u00e0 con l'intento di partire dalla \"physis\" (natura) per raggiungere induttivamente e per caratterizzare il mondo immateriale ed invisibile. Forte \u00e8 l'interesse di Tommaso per il mondo dei fenomeni e per le scienze (si nota che ebbe anche fama di alchimista di valore: secondo alcuni, avrebbe potuto disporre, grazie al maestro Alberto Magno, della pietra filosofale, ma si tratta di un accertato falso storico).\nPer\u00f2, ci avverte di non dare mai per assolutamente certe le teorie scientifiche, perch\u00e9 pu\u00f2 sempre accadere che gli uomini pensino a qualche nuova teoria, da nessuno elaborata prima. Si noter\u00e0, qui, la fiducia critica nella ragione umana, che contraddistingue l'Aquinate: libert\u00e0 di indagine, ma cautela nelle conclusioni.\nAristotele era giunto a concepire l'essere come pensiero di pensiero; essere che si pone pensando s\u00e9 stesso, superando il politeismo antico verso un monoteismo pi\u00f9 vicino al nostro.\nTommaso inizia una trattazione teologica dell'essere, ritenendo questo compito un'opera che la ragione non pu\u00f2 assolvere compiutamente. Si apre qui lo spazio per l'esame di quanto la fede ci propone, come sussidio ed integrazione del lavoro puramente razionale: Tommaso pensa che, in linea di principio, ragione e fede, provenienti entrambe da Dio, non possano mai essere in contrasto tra loro.\nLe cinque vie di san Tommaso costituiscono tuttora per la Chiesa Cattolica e per altri laici un argomento valido e incontestato per giungere alla conoscenza di Dio.\nIl rapporto con la filosofia greca.\nTommaso attinge pienamente dal pensiero di Platone e Aristotele, ma egli stesso rileva le differenze radicali nella concezione di Dio, poste fra le due filosofie tomista e greca.\nPure Hegel, che concepiva la filosofia come sistema unico e chiuso (\u00abla filosofia \u00e8 sistema\u00bb), non consider\u00f2 il pensiero tomista come una continuazione e generalizzazione della filosofia greca.\nL'essere del pensiero tomista \u00e8 Atto puro, massimo come qualit\u00e0 e intensit\u00e0, oltrech\u00e9 come quantit\u00e0 ed estensione.\nSe Platone accettava l'esistenza di un infinito attuale in natura, l'Aquinate concorda con Aristotele sul fatto che l'infinito attuale non si d\u00e0 separato, esistente in natura: nel mondo degli enti, l'infinito pu\u00f2 esistere solo come infinito potenziale, che comunque sarebbe anomalo, perch\u00e9 diversamente dagli altri enti in potenza, \u00e8 qualcosa che non si realizza mai come infinito in atto.\nAristotele non nega a priori l'infinit\u00e0, l'esistenza di un infinito potenziale o attuale, anzi la usa ampiamente (\"Fisica\", III, 4-8; VI, 2-7) in relazione al tempo e al continuo (in subordine, per discutere i paradossi di Zenone), senza indicare se si tratti di infinito potenziale o attuale. L'infinito potenziale non \u00e8 pensato come una crescita infinita, oppure l'infinito tendere ad un numero-limite finito, ma come un'operazione che si ripete infinite volte, in genere di suddivisione, e che eppure si considera come conclusa quando viene identificata con l'insieme di tutti i suoi stadi (esempio: la suddivisione all'infinito del segmento).\nAristotele \u00e8 convinto che l'uomo possa trovare la soluzione: per Aristotele pu\u00f2 avvenire, perch\u00e9 l'essere umano ha nell'attivit\u00e0 di per s\u00e9 \u201csenza fine\u201d del proprio intelletto quella stretta connessione con l'infinito che gli rende possibile \u201cpensarlo\u201d, anche in atto (cfr. Fisica, III, 4; cfr. Tommaso d'Aquino, In Physicorum, III, lect. 7).\nTommaso fornisce la soluzione nella trascendenza dell'infinito attuale (Atto Puro, Dio) rispetto al mondo degli enti.\nIl Dio di Aristotele \u00e8 un Motore Immobile, causa finale che \u00e8 amata da ogni ente, e che ogni ente attrae a s\u00e9, ma che non muove o crea nulla: non \u00e8 causa efficiente. Al contrario, il Demiurgo di Platone cala le idee nel mondo sensibile, muove ed \u00e8 causa efficiente (in senso greco), personale (intelligente e libera) del mondo sensibile, ma non \u00e8 la causa finale. Il pensiero di Platone in questo \u00e8 superiore ad Aristotele.\nSecondo Tommaso, Dio \u00e8 sia causa finale che attrae a s\u00e9 gli enti come Amore e Sommo bene, sia causa efficiente incausata e creatrice ex-nihilo.\nTommaso diversamente dal Motore Immobile di Aristotele, definisce Dio come Primo Mobile limite contenente; diversamente, dal Demiurgo di Platone, il Dio tomista non pone le idee a lui esterne nel mondo sensibile, ma crea dal nulla (avendole gi\u00e0 in s\u00e9).\nL'essere della filosofia greca \u00e8 un \"esse comune seu in genere\", ci\u00f2 che tutti gli enti hanno in comune e condividono (come il vivere, e l'esserci, l'essere in un dato e singolo spazio-tempo), \u00e8 un concetto \"debole\" di essere, inteso come estensione-quantit\u00e0 massima, ma intensit\u00e0-qualit\u00e0 minime: questo essere -dir\u00e0 Hegel- \u00e8 privo di qualit\u00e0, e in questo identico al nulla, di esso non si pu\u00f2 nemmeno parlare e dire parola senza cadere subito in contraddizione -indicibile e ineffabile come l'Uno di Plotino, ultimo filosofo del pensiero greco. Questo essere -dir\u00e0 Hegel- non pu\u00f2 essere distinto dal nulla e cade nel suo contrario, dopodich\u00e9 entrambi trovano un terzo momento di sintesi nel divenire: prima dell'essere e del nulla, come primo e come vertice della dialettica, si trova l'Assoluto, di cui non si pu\u00f2 dire parola, ma che non \u00e8 l'essere e precede pure il divenire.\nIn Hegel il vertice da cui parte il movimento dialettico \u00e8 l'Assoluto, e il divenire ne \u00e8 un momento successivo: Assoluto, essere-non essere, divenire. Ugualmente, in Tommaso il divenire non \u00e8 presente in Dio (Atto puro, eterno presente), ma \u00e8 un fatto degli enti creati. Ma nel pensiero tomista Dio \u00e8 l'Essere (con tutte le sue qualit\u00e0 e perfezioni) di cui si pu\u00f2 parlare senza contraddirsi, mentre nel pensiero idealista ad un Assoluto impredicabile segue un essere vuoto che finisce con l'identificarsi col nulla, e l'oggetto si arricchisce di qualit\u00e0 in perfezione e completezza solo con il tempo, col dispiegarsi dell'Assoluto nella storia.\nLe confutazioni di Kant.\nImmanuel Kant argoment\u00f2 che le dimostrazioni dell'esistenza di Dio sarebbero riconducibili alla prova ontologica di sant'Anselmo d'Aosta, prova di cui lo stesso Kant avanz\u00f2 una confutazione, sebbene anche Tommaso l'avesse gi\u00e0 a sua volta contestata: per Tommaso infatti la dimostrazione esclusivamente \"a priori\" di Anselmo non sarebbe valida, perch\u00e9 l'uomo nelle sue conoscenze procede anche \"a posteriori\".\nSono note tra l'altro varie refutazioni all'argomento di Kant.\nPure Hegel non critic\u00f2 mai nel merito le cinque vie. Accett\u00f2 come valido l'argomento anselmiano. \"Come Kant, critica il metodo della Scolastica di dimostrare l'infinito a partire dal finito, ma non ne afferma l'impossibilit\u00e0\". Per Hegel non \u00e8 l'esistenza del finito che dimostra l'esistenza dell'infinito, al contrario \u00e8 l'auto-contradditoriet\u00e0 del finito che \u00e8 poi la sua non-esistenza, dimostrare l'infinito: \nLe refutazioni alle confutazioni di Kant.\nLe confutazioni di Kant si basavano in effetti sulla convinzione, che l'esistenza non fosse una 'perfezione', ma una copula ricavabile solo per via empirica (esistenza come 'posizione') sulle orme dell'empirismo dell\"esse est percipi\". Alcuni suoi contemporanei, tra cui Fichte, Jacobi, Schelling, fecero notare che quella di Kant era un'instabile teoria della conoscenza, basata sulla negazione (arbitraria) del realismo filosofico, che lo chiudeva nell'ambito fenomenico e impediva, ad esempio, di usare il principio di causa nel suo valore ontologico. Per Fichte era illogico ammettere, come faceva Kant, che l'intuizione intellettuale (strumento filosofico per eccellenza con cui poter dedurre l'essere dall'idea) non avesse valore (cfr. \"Dottrina della scienza\"). Anche l'ultimo Schelling riformul\u00f2 su queste basi la prova dell'esistenza di Dio, per lui conoscibile tramite la reciprocit\u00e0 di filosofia negativa e filosofia positiva (cfr. \"La filosofia della rivelazione\").\nHegel fu poi il pi\u00f9 critico di tutti nei confronti di Kant, contestandogli di anteporre la critica della conoscenza alla conoscenza stessa, creando una distinzione fasulla tra il conoscere l'oggetto e i modi del conoscere: \n Nell'ambito della neoscolastica, ad esempio, il teologo Alberto Grammatico, contestando le confutazioni moderne che le erano state mosse (tra cui quella kantiana), riafferm\u00f2 la validit\u00e0 della dimostrazione tomista, da lui giudicata espressione di un \"realismo metafisico\" in opposizione alle \u00abvarie avventure del pensiero contemporaneo germogliato dal nominalismo\u00bb.\nAl giorno d'oggi anche in \u00e8 stata rivalutata in particolare la quinta via di san Tommaso, ad esempio dallo studioso Samek Lodovici, il quale ha inteso replicare alle obiezioni che le erano state mosse da Kant. Egli spiega che per Kant il finalismo, riscontrabile nell'esperienza della realt\u00e0, poteva fare inferire l'esistenza di un grande architetto, ma non quella di un creatore. Lodovici spiega per\u00f2 che \u00abun ordinatore pu\u00f2 solo agire dall'esterno, mentre le attivit\u00e0 finalizzate degli enti procedono, per cos\u00ec dire, dall'interno [\u2026]; solo un ordinatore che abbia fatto le cose, cio\u00e8 un Creatore, pu\u00f2 determinare la costituzione intima di una cosa in modo che sia principio di un agire finalizzato.\u00bb.\nLa Trinit\u00e0 ed i misteri della fede.\nIl Dio cristiano \u00e8 Uno e Trino, ossia Dio \u00e8 la comunione delle tre Persone nell'unica natura divina (Padre, Figlio e Spirito Santo).\nSan Tommaso parla di Dio come Essere o Atto Puro, sempre riferendosi a Dio come ad un'unica Persona. Presume di dimostrare con le cinque vie l'esistenza di Dio, ma non che questo Dio \u00e8 Trinitario. La Trinit\u00e0 di Dio (e del pensiero umano, a Sua immagine e somiglianza) per la filosofia scolastica restano fuori dal dominio della filosofia, un libero atto di fede del singolo, non dimostrabile con la ragione e oggetto della teologia, \"ancilla theologiae et regina scientiarum\". Tuttavia, con i concetti della metafisica \u00e8 possibile descrivere le Tre Persone della Trinit\u00e0 in termini di sostanza/accidente, Persona con ordine razionale, relazione di origine.\nCon la ragione naturale si conoscono le creature e dalle creature si pu\u00f2 risalire al loro principio, come dagli effetti si pu\u00f2 risalire alla causa. Quindi con la ragione naturale si pu\u00f2 conoscere Dio come Creatore, ma la virt\u00f9 creatrice \u00e8 comune a tutta la Trinit\u00e0, e pertanto appartiene all'unit\u00e0 dell'essenza e non alla pluralit\u00e0 delle persone. Dunque non si pu\u00f2 conoscere ci\u00f2 che appartiene alla pluralit\u00e0 delle persone con la ragione naturale, ma \u00e8 necessario ricorrere ai testi della Scrittura, per coloro che la riconoscono, per gli altri si pu\u00f2 solo difendere la non assurdit\u00e0 di quello che la fede insegna.\nTommaso nota come il Padre esca continuamente fuori di s\u00e9 in estasi, in un'incontenibile esplosione di amore, rendendo il Figlio partecipe di tutto ci\u00f2 che Dio ha creato; lo Spirito Santo \u00e8 la relazione di amore che lega il Padre al Figlio. Come l'Uno ineffabile di Plotino (Neoplatonismo), il Padre uscendo fuori di s\u00e9 diventa Uno-che-\u00e8, l'essere di pensiero che non avendo il bene fuori di s\u00e9 (l'Uno \u00e8 ineffabile e nemmeno l'essere pu\u00f2 vederlo o parlarne) pensa s\u00e9 stesso, divenendo pensiero di essere e infine (come diceva Aristotele) pensiero di pensiero. Queste operazioni avvengono nell'eterno, dove non esiste tempo, dove non \u00e8 differenza fra il prima e il poi, e perci\u00f2 non si deve confondere una priorit\u00e0 logico - ontologica con una temporale.\nL'essere e gli enti.\nSan Tommaso riprende la distinzione aristotelica fra Essere ed Essenza, rielaborandola con la distinzione fra \"ens per essentiam\" ed \"ens per partecipationem\", centrale in tutta la filosofia scolastica.\nViceversa, il bene per essenza \u00e8 anteriore al bene per partecipazione, ragione per cui \u00e8 impossibile quindi che Dio sia composto di materia e di forma, perch\u00e9 la materia \u00e8 potenza e principio individuativo, e partecipazione alla forma. Le forme che possono essere ricevute dalla materia sono rese individuali per mezzo della materia, che non pu\u00f2 essere ricevuta in un altro soggetto, essendo essa stessa il primo sostrato [della realt\u00e0 corporea]; la forma invece, di per s\u00e9, se non vi sono ostacoli, pu\u00f2 essere ricevuta in pi\u00f9 soggetti. Quella forma per\u00f2 che non pu\u00f2 essere ricevuta dalla materia ed \u00e8 di per s\u00e9 sussistente ha la sua individuazione per il fatto stesso che non pu\u00f2 essere ricevuta in un altro soggetto.\nPoich\u00e9 l'essere \u00e8 l'attualit\u00e0 di ogni forma o natura: infatti la bont\u00e0 o l'umanit\u00e0 non \u00e8 espressa come realt\u00e0 attuale se non in quanto si dice che esiste. \u00c8 necessario che l'essere stia all\u2018essenza, quando ne \u00e8 distinto, come l'atto alla potenza. Non essendoci dunque in Dio alcunch\u00e9 di potenziale, ne segue che in lui l'essenza non \u00e8 altro che il suo essere. Quindi la sua essenza \u00e8 il suo essere.\nDio non \u00e8 causato, ma \u00e8 causa di tutti gli enti, poich\u00e9 l'essere appartiene intrinsecamente alla sua natura. Per lo stesso motivo, non si pu\u00f2 dire che \u00e8 causa di s\u00e9 (\"causa sui\").\nPer Aristotele il sinolo, unione indissolubile di materia e forma, ha la propriet\u00e0 dell'esistenza. Tommaso opera una distinzione fra essenza ed esistenza, affermando che vi sono enti reali ed enti logici privi dell'esistenza fisica, oggetto dei cinque sensi. La distinzione fra essenza ed esistenza coimplica il concetto di contingenza del reale, insieme di enti che c'\u00e8 ma potrebbe non esserci o essere altrimenti: \u00e8 possibile che una cosa sia vera ma che non sia reale, perch\u00e9 esistono molteplici verit\u00e0 alternative della quali una sola si manifesta (es. la mela \u00e8 rossa, la mela \u00e8 gialla: per una singola mela, solo una delle due \u00e8 vera).\nGli enti e Dio (che non \u00e8 un ente) sono la propria essenza, ma soltanto Dio \u00e8 la propria essenza e il proprio essere (\"ens per essentiam\"): vale a dire \u00e8 Atto Puro, puro da ogni potenza e da ogni relativa imperfezione. La fonte biblica a sostegno \u00e8 \u00abIo sono colui che sono\u00bb.\nL'Essere, e non l'unicit\u00e0, \u00e8 la prima caratteristica esclusiva della natura di Dio, dalla quale si deducono tutti gli altri suoi Attributi o Nomi Divini: semplicit\u00e0 (non composto nemmeno di essere ed Essenza che in Lui sono identici), infinit\u00e0, perfezione, unicit\u00e0. Gli altri enti non sono il loro essere, ma lo hanno o ricevono o partecipano (\"ens per partecipationem\") in Dio. L'analogia dell'ente al Creatore divino culmina nell'ente umano e negli angeli, creati secondo la Genesi a immagine e somiglianza di Dio.\nSi hanno quindi tre principi:\nDio non \u00e8 un Corpo perch\u00e9, per la infinita divisibilit\u00e0 del continuo, ogni corpo \u00e8 in potenza, mentre Dio \u00e8 Atto Puro; in secondo luogo, perch\u00e9 ogni corpo vive in forza di altro. \u00c8 teorizzabile l'identit\u00e0 di Ges\u00f9, con la sua unit\u00e0 di Corpo e Anima, e la Persona del Padre, proprio e solo in quanto la Trinit\u00e0 trascende il creato.\nQuando la Scrittura dunque attribuisce a Dio le tre dimensioni, essa indica sotto la figura dell\u2018estensione corporea l'estensione della sua potenza: cio\u00e8 con la profondit\u00e0 il suo potere di conoscere le cose pi\u00f9 occulte, con l'altezza la sua superiorit\u00e0 su tutto, con la lunghezza la durata della sua esistenza, con la larghezza l'effusione del suo amore su tutti gli esseri. Analogamente, la Scritture attribuiscono a Dio degli organi corporei a motivo delle loro operazioni, che si prestano a certe analogie. L'atto dell\u2018occhio, p. es., consiste nel vedere: quindi l'occhio attribuito a Dio indica la sua capacit\u00e0 di vedere in maniera intelligibile, non sensibile. E la stessa cosa vale per le altre parti.\nL'Essere-Dio non solo d\u00e0 la vita agli enti, ma li porta anche a compimento, ad essere la loro Essenza: l'essere fa uscire fuori l'essenza prima dal nulla e poi dalla sue cause, \u00e8 un atto il quale fa esistere (ex-sistere, uscir fuori) l'essenza, Causa Prima che fa uscire fuori dal nulla per divenire un ente reale avente l'essere (\"ens est essentia habens esse\"), e Atto Ultimo che fa uscire l'ente fuori dalla cause per ultimarsi e compiersi nell'essere completamente e perfettamente la propria Essenza.\nL'essere e l'essenza differiscono realmente negli enti composti, mentre negli enti semplici differiscono solo logicamente. Se cos\u00ec non fosse gli enti sarebbero Atto Puro come Dio, e Tommaso nega il panteismo, a favore della trascendenza di Dio. La mente umana per conoscere Dio opera una distinzione fra Essere ed Essenza che non \u00e8 reale, per concludere che in Dio sono identiche, mentre nell'uomo restano distinte. Per Aristotele l'essenza \u00e8 il vertice della metafisica al quale si fermano gli enti, per la Scolastica il punto pi\u00f9 alto della metafisica \u00e8 l'Essere, superiore all'Essenza: Dio che \u00e8 Essere, \u00e8 il fine e la fine del pensiero, e dell'essere della vita di ogni Ente.\nL'ente \u00e8 uno, vero, buono; ed \u00e8 tanto pi\u00f9 uno, vero, buono quanto pi\u00f9 si compie come ente. Base della dimostrazione \u00e8 il fatto che ogni ente non solo tende a essere nel mero senso di sopravvivere e conservare s\u00e9 stesso uguale nel tempo: infatti, pi\u00f9 dell'ente, il bene \u00e8 un concetto pi\u00f9 universale ed esteso ad un numero maggiore di oggetti, perch\u00e9 riguarda anche ci\u00f2 che \u00e8 desiderabile e ancora non esiste. Questa universalit\u00e0 nel tempo si accresce poich\u00e9: il bene aggiunge qualcosa all\u2018ente, come tutto ci\u00f2 che aggiunge qualcosa all\u2018ente ne restringe il significato: come fanno la sostanza, la quantit\u00e0, la qualit\u00e0 e simili. Quindi il bene restringe l'ente, e perci\u00f2 non ogni ente \u00e8 buono (Summa th., 005 \"Il bene in generale\", art. 3, comma 1).\nE \"ci\u00f2 che \u00e8 pi\u00f9 universale ha una priorit\u00e0 di ragione.\"(art. 2, comma 2-3), sia nel progetto razionale della creazione divina, che della mente umana che lo esplora.\nPerci\u00f2, nel tendere ad \"avere pi\u00f9 essere\" e perfezionare s\u00e9 stesso, ogni ente tende ad essere sempre pi\u00f9 atto e sempre meno potenza, quindi sempre pi\u00f9 vicino e partecipe all'Atto puro che \u00e8 Dio, anche nei suoi predicati di uno, vero, buono che in Dio e in ogni ente sono propriet\u00e0 dell'atto, non della potenza. Si dice che l'ente \u00e8 uno, vero e buono in senso pieno e assoluto -e non pi\u00f9 solamente sotto un certo aspetto- quando si trova in possesso della sua ultima perfezione, e parallelamente non cessa di essere ente, ma da ente in senso pieno e assoluto, permanente solo sotto un certo aspetto: essendo Dio la perfezione massima di ogni qualit\u00e0, unit\u00e0 verit\u00e0 e bont\u00e0 perfette degli enti si realizzano con la fine dei tempi (dove non esiste potenza e atto) e con la loro piena identificazione in Dio in un Corpo Mistico, comunione dei santi e defunti.\nLa propriet\u00e0 dell'essere \u00e8 l'identit\u00e0 di unit\u00e0-verit\u00e0-bont\u00e0. Da ci\u00f2 deriva che vi sono due cose che nemmeno Dio pu\u00f2 fare: Dio non pu\u00f2 fare il male (\u00e8 buono) e non pu\u00f2 creare un altro Dio (\u00e8 uno, ergo non possono esservene due; in secondo luogo \u00e8 infinito e due infiniti non possono coesistere). Importante \u00e8 anche che Dio non pu\u00f2 mentire perch\u00e9 \u00e8 vero (verit\u00e0): a questo argomento ricorrer\u00e0 Cartesio con i suoi studi scolastici per dimostrare che il mondo davanti a noi \u00e8 reale e non un'illusione, in quanto creazione di un Dio che \u00e8 verit\u00e0 e non pu\u00f2 illuderci o mentirci.\nGli enti creati (fra cui l'uomo) sono in qualche modo lontani dall'essere con infiniti gradi di perfezione (partendo dal pi\u00f9 basso), non solo \"sono meno\" nelle singole attribuzioni, ma con infinite gradazioni viene anche a mancare la relazione d'identit\u00e0 esatta fra verit\u00e0, bont\u00e0, unit\u00e0. Ci sono persone veramente malvagie, unitamente (senza incoerenze interne) buone, ma non vere, ma per opportunismi, ecc.\nCausalit\u00e0 e Creazione.\nSe due enti hanno qualcosa in comune, esiste allora un ente che \u00e8 loro causa. L'ente-causa ha poco o nulla in comune con gli altri due enti che si ritengono un suo effetto. In essi causa-effetto non sono costruiti considerando un solo effetto e una sola causa (fra due enti), ma fra tre: due \"enti-effetto\" e un terzo \"ente-causa\". La ragione procede cos\u00ec a costruire non delle semplici catene causa-effetto, ma un albero ramificato in cui ogni nodo \u00e8 causa dei due enti sottostanti, suoi effetti.\nLa causa non \u00e8 un ente completamente distinto dai suoi effetti, con gli effetti e fra loro anche la causa ha qualcosa in comune con i due effetti: due enti qualunque (anche di coordinate temporali e/o spaziali diverse), anche se non hanno niente in comune, hanno quanto meno in comune di essere nella stessa dimensione spaziale e temporale. In particolare, anche due enti di spazi ed epoche diverse a cui pensa un essere cosciente sono, comunque, nello stesso spazio-tempo, sebbene solo nella sua mente; quando nessuno li pensa, non sono proprio.\nIntuitivamente, se un ente \u00e8 uguale a quello visibile, un istante dopo si pensa che si tratta dello stesso ente; quanto maggiore \u00e8 la diversit\u00e0 tanto pi\u00f9 \u00e8 ipotizzabile che quello che si manifesta per primo sia la causa di quello successivo.\nLa causa non \u00e8 pi\u00f9 definita dal precedere sempre un dato ente: si dice che \"A\" causa l'ente \"B\", se prima di \"B\" si vede sempre manifestarsi \"A\"; si aggiunge una seconda condizione per definire un ente come causa, che esso non ha poco o nulla in comune con gli altri due; e un'altra che si potrebbe raggruppare con la precedente, nota come pensavano la \"causa\" gli antichi Greci, che la causa si d\u00e0 se due enti hanno qualcosa in comune (la causa \u00e8 di due effetti).\nUn ente \u00e8 causa d'altri quanto meno ha in comune con gli effetti. Poich\u00e9 l'essere \u00e8 comune a tutti gli enti, non esiste un ente che sia causa dell'essere; la domanda \"perch\u00e9?\" dell'essere non pu\u00f2 avere risposta, ossia non si pu\u00f2 dire perch\u00e9 il mondo \u00e8 cos\u00ec e non altrimenti.\nEssendo l'essere comune a tutti gli enti, esso se deriva da qualcosa, non pu\u00f2 che derivare da un non-ente, ovvero dal nulla (che da Platone in poi \u00e8 stato inteso in senso relativo anche dai filosofi che storicamente non poterono accedere ai suoi scritti). L'alternativa, come pensava Aristotele, \u00e8 ipotizzare che l'essere non abbia proprio una causa e che il mondo esista da sempre.\nTommaso sostiene l'idea della Creazione per un motivo di fede (il racconto della \"Genesi\"), ma anche per un motivo filosofico che \u00e8 una prova a sostegno del dato di fede e una forte convinzione personale: l'esistenza delle cause seconde. Causa-effetto sono sinonimi di potenza-atto; parlare di cause seconde significa articolare la distinzione aristotelica di potenza ed atto in potenza di una potenza, potenza di un atto, atto di una potenza, atto di un atto. La potenza, come la definiva Aristotele, sarebbe potenza di un atto; quello che era chiamato \"atto\" \u00e8 con maggior precisione \"atto di una potenza\". La prima e l'ultima di queste, sono categorie ignorate dalla filosofia antica; Tommaso estende la nozione di potenza ed atto in una che include le due categorie aristoteliche e va oltre (aggiungendone altre due); propriamente non si dovrebbero pi\u00f9 usare le parole \"potenza\" ed \"atto\", ma una delle quattro categorie proposte.\nIl passaggio non \u00e8 un vuoto cambio di parole, ma introduce due concetti che sono sostanzialmente diversi da quelli di potenza ed atto aristotelici.\nLa Creazione \u00e8 avvenuta una sola volta; soltanto Dio pu\u00f2 creare; Dio pu\u00f2 agire nel mondo soltanto creando; ovvero il Creato non \u00e8 dato una volta per tutte, ma la Creazione \u00e8 continua, nel senso che in alcuni momenti (non in ogni causa-effetto), Dio vi interviene creando.\nIn particolare, lo stato che precede la Creazione \u00e8 potenza di potenza, non potenza come la definiva Aristotele; in tale modo, col poter essere, \u00e8 definibile una potenza che non \u00e8 materia, e che pu\u00f2 essere informe, essendo la materia indissolubilmente legata alla forma per Aristotele come per Tommaso.\nPotenza di potenza e atto di un atto sono due modi di essere, due stati, in cui atto e potenza (forma e materia) non sono legati indissolubilmente. \"Entrambi\" dipendono dal fatto che potenza e atto possano esistere \"separatamente\", e uno implica quindi l'altro. Il primo afferma la possibilit\u00e0 del mondo di evolversi, e il secondo l'esistenza di Dio come Atto puro.\nDa notare \u00e8 che il concetto di causa seconda che fonda l'idea di un mondo che evolve in modo indipendente (e libero, nel caso dell'uomo) dalla causa prima che \u00e8 Dio, \u00e8 lo stesso che fonda la potenza di potenza e la dipendenza del mondo da un Dio Creatore.\nTommaso riprende la distinzione fra creazione \"ex nihilo sui\" e creazione \"ex nihilo subiecti\". Da Platone il non-essere esiste solo in senso relativo, relativo all'ente o all'essere stesso, per cui diviene lecito chiedersi: creazione dal nulla (dal non-essere) di che cosa? dal non-essere del soggetto creante, oppure dal non-essere della cosa creata.\nPartendo da una \"tabula rasa\", dal fatto che null'altro esiste, non vi sono altri enti cui \u00e8 riferibile la creazione dal nulla:\nLe due cose sono esclusive, o si crea dal nulla della cosa creata o si crea dal nulla del soggetto creante (ma in questo caso la forma e la sostanza della cosa creata devono gi\u00e0 esistere all'esterno del creatore): la creazione dal nulla intesa come creazione sia dal nulla-di-s\u00e9 sia dal nulla-dell'altro, \u00e8 irrazionale e non pu\u00f2 esistere.\nSecondo Tommaso, la creazione \u00e8 \"creatio ex nihilo sui\", ma non \"creatio ex nihilo subiecti\", al contrario Dio ripieno e ridondante di essere e di amore, ha dall'eternit\u00e0 al suo interno tutte le idee e forme delle cose create: in principio c'era solo Dio (Atto puro, o meglio Atto di un Atto, e non Atto di una potenza come sono invece gli enti), mentre degli enti creati non era nulla, n\u00e9 l'unione di materia e forma di cui sono fatti, n\u00e9 la forma senza materia ed esterna a Dio, n\u00e9 la materia senza forma ed esterna a Dio (si pu\u00f2 parlare, come detto, di potenza di potenza che in realt\u00e0 non \u00e8 nulla, mentre non c'era la potenza di atto che \u00e8 la materia aristotelica).\nIn questo, \u00e8 ribadito il principio di causalit\u00e0 e dello \"scire per causas\" della Scolastica, come unica forma possibile di conoscenza: rispetto al rapporto di causa ed effetto tradizionale che si trova in qualsiasi evento nella natura (fatto di 4 cause), nella creazione si trova Dio che \u00e8 Causa efficiente e Causa finale, mentre mancano le altre due cause: causa materiale e causa formale. Dio, prodigo di amore, crea il mondo in un'incontenibile esplosione di gioia, e scruta la profondit\u00e0 dello Spirito nell'abissale silenzio della Sua autocontemplazione Trinitaria.\nL'antropologia di san Tommaso.\nL'antropologia tomista nasce dall'esigenza di conciliare la dottrina platonico-agostiniana dell'immortalit\u00e0 dell'anima e di per s\u00e9 sussistente, e la concezione aristotelica, che spiegava bene il sinolo di anima e corpo, ma, vista secondo errate interpretazioni, poteva portare ad affermare la mortalit\u00e0 dell'anima. Averro\u00e8 aveva provato a superare questa difficolt\u00e0 affermando che l'anima non \u00e8 la forma razionale del corpo, perch\u00e9 l'intelletto, sia passivo che attivo trascende il corpo ed \u00e8 universale, unico per tutti gli uomini. In questo modo salvaguardava l'immortalit\u00e0 dell'anima, ma finiva per annullare l'individualit\u00e0 dell'anima del singolo, e tale interpretazione era contraria alla Bibbia, secondo la quale dopo il giudizio universale ogni anima si ricongiunger\u00e0 col proprio corpo. Tommaso risponde affermando che: se la forma \u00e8 il principio che caratterizza la natura di un ente, e quindi anche nelle sue specifiche facolt\u00e0, e se l'uomo \u00e8 caratterizzato dal suo essere razionale e dalla sua facolt\u00e0 intellettiva, necessariamente la sua forma deve essere un principio intellettivo. L'anima \u00e8 fortemente legata e relazionata al corpo (e questo \u00e8 dimostrato dal fatto che \u00e8 lo stesso uomo quello che coglie i principi primi, le realt\u00e0 intelligibili, e contemporaneamente avverte i pi\u00f9 bassi appetiti sensoriali), ma possiede un'esistenza autonoma e indipendente dal corpo. A dimostrazione di questa duplice esistenza dell'anima (una legata al corpo, l'altra da esso indipendente) Tommaso porta tre fatti: la reale constatazione del fatto che l'anima conosce tutti i corpi (ci\u00f2 non avverrebbe se fosse un ente reale e corporeo), la capacit\u00e0 di cogliere realt\u00e0 immateriali o concetti universali, e la capacit\u00e0 di configurarsi come autocoscienza. L'immortalit\u00e0 dell'anima \u00e8 dimostrata dal fatto che essa \u00e8 caratterizzata dal desiderio di vita, e pertanto ogni desiderio presente sulla terra vi \u00e8 stato posto da Dio, ed Egli non ha creato nessun desiderio che non possa essere soddisfatto. Pertanto anche la \"sete\" di vita dell'anima deve essere per forza soddisfatta. In questo modo, inoltre, conserva l'individualit\u00e0 della vita dopo la morte.\nOgni ente che si muove \u00e8 mosso da altro, e nella natura non si ha un moto senza fine; al contrario, anche in fisica ogni movimento \u00e8 descritto da un vettore che ha intensit\u00e0, direzione e verso e dunque pare avere un qualche fine.\nAnche le traiettorie di comete ed astri, pur essendo ellittiche (senza verso, o meglio con una sua inversione periodica), mantengono una direzione calcolabile e avranno una fine del loro movimento (prima o poi si scaglieranno contro qualche corpo dell'universo).\nAnche alla luce di scoperte astronomiche posteriori a Tommaso si \u00e8 confermata l'impossibilit\u00e0 teorica e pratica del moto perpetuo.\nIl fine \u00e8, per l'uomo, qualcosa di unico (l'uomo tende a porsi un solo obiettivo per volta) e di vero, almeno in potenza, e completamente vero quando sar\u00e0 atto raggiunto (poich\u00e9 non ha senso che la ragione si dia obiettivi velleitari e non raggiungibili). Dall'identit\u00e0 ampiamente dimostrata di uno, vero e buono, segue che il fine che \u00e8 unico e vero (in quanto raggiungibile) \u00e8 anche il bene dell'uomo. Dunque, darsi degli obiettivi \u00e8 una regola etica; il problema del contenuto si limita alla scelta di obiettivi raggiungibili che siano veri.\nI mezzi che ogni io impiega per raggiungere questo fine sono proporzionali a tale obiettivo e dunque l'\"io\" \u00e8 un essere proporzionato al suo bene: il bene \u00e8 il fine che cerca di raggiungere e, l'\"io\" \u00e8 in quanto agisce.\nL'\"io\" \u00e8 un agire (come pi\u00f9 tardi diranno gli idealisti) ed \u00e8 in vita solo mentre agisce e si muove per qualche cosa; Dio, come il nostro Io che \u00e8 a sua immagine e somiglianza, \u00e8 un agire. Senza la Provvidenza diviene inconcepibile l'esistenza stessa di Dio. Per una sorta di unit\u00e0 dei contrari, l'identit\u00e0 di unit\u00e0, verit\u00e0 e bont\u00e0, che fondano le 5 vie per dimostrare l'esistenza di un Dio trascendente, coimplica anche la continua azione di questo Dio nel mondo e nella vita di ogni Io.\nNell'atto creativo la divinit\u00e0 \u00e8 passata da uno stato di non-mosso e non-movente ad uno stato di movente non-mosso. Nel Creato vale che \"omne quod movetur ab alio movetur\" ed ogni ente \u00e8 in uno stato di \"mosso\" (mosso non-movente o mosso-movente).\nPer Tommaso questo movimento non pu\u00f2 essere eterno e tende ad uno stato di non-mosso che, a seconda del grado di unit\u00e0, verit\u00e0 e bont\u00e0 della creatura, sar\u00e0 uno stato di non-mosso e non-movente (fine di ogni movimento) oppure il ritorno alla causa prima del movimento nello stato di movente non-mosso, ossia una creatura fuori dallo spazio-tempo, fisicamente non pi\u00f9 in grado di muoversi, ma comunque libera di muovere parte del mondo.\nQuesto movimento non \u00e8 un vagare senza senso eterno, con una fine qualunque, ma ha una fine determinata (non infinite possibili) che, essendo unica, \u00e8 anche il suo fine. Dunque, la fine \u00e8 il fine.\nEtica.\nLa natura dell'uomo.\nPer Tommaso l'etica non \u00e8 il pieno raggiungimento del fine ultimo dell'uomo, ma \u00e8 solo un orientamento per la condotta umana che ha lo scopo di indirizzare l'uomo al suo proprio fine. Tale fine ultimo, come per Aristotele, \u00e8 la felicit\u00e0, cio\u00e8 la beatitudine. Per Aristotele il \"bene\" era ci\u00f2 che perfezionava l'uomo e portava a compimento la sua natura, ma Tommaso va oltre, e dice che \u00e8 il \"sommo bene\" che realizza davvero e al massimo grado la natura umana. Poich\u00e9 il carattere specifico dell'uomo \u00e8 la ragione, allora, per Tommaso, l'unica \"azione\" possibile per raggiungere la beatitudine \u00e8 di genere intellettuale; tuttavia, al contrario di Aristotele, che poneva l'uomo stesso come oggetto di tale \"contemplazione intellettuale\", Tommaso pone invece Dio come oggetto primo ed ultimo della contemplazione. La beatitudine, per Tommaso, \u00e8 infatti la \"visione dell'essenza di Dio\", che \u00e8 nient'altro che l'operazione pi\u00f9 nobile e pi\u00f9 alta dell'uomo. In ogni uomo, infatti, vi \u00e8 naturale desiderio di conoscenza, poich\u00e9 ciascuno, vedendo un \"effetto\", vuole conoscerne la \"causa\"; questo vale per le cose superficiali e terrene, e tanto pi\u00f9 vale per le cose spirituali e divine. Se l'uomo non si sforza di soddisfare tale desiderio andando oltre il mondo fisico, rimarr\u00e0 in eterno insoddisfatto; tale, dunque, sarebbe la vera condanna eterna, cio\u00e8 l'esser privati della visione di Dio.\nIl libero arbitrio e la morale.\nL'etica di Tommaso si fonda sulla \"libert\u00e0\" dell'uomo, poich\u00e9, come egli dice, solo l'uomo possiede il libero arbitrio, inteso nel senso originale di \"libert\u00e0 di giudizio\", in quanto solo l'uomo \u00e8 padrone del giudizio, in quanto egli solo pu\u00f2 giudicare attraverso la ragione il suo stesso giudizio. Inoltre, il libero arbitrio, per Tommaso, non \u00e8 affatto in contrasto con la Provvidenza divina che ordina le vicende del mondo, perch\u00e9 essa \u00e8 \"al di sopra\" d'ogni giudizio e libert\u00e0 umana, e nel Suo agire gi\u00e0 ne tiene conto; il libero arbitrio non \u00e8 in contraddizione nemmeno con la predestinazione alla salvezza, per Tommaso, poich\u00e9 la libert\u00e0 umana e l'azione divina di Grazia (che \u00e8 la conseguenza della predestinazione) tendono ad unico fine, e hanno una medesima causa, cio\u00e8 Dio. Per quanto riguarda la morale, Tommaso, come Bonaventura da Bagnoregio, dice che l'uomo ha sinderesi, ovvero la naturale disposizione e tendenza al bene e alla conoscenza di tale bene. Tuttavia, egli necessita di opportuni mezzi, per valutare ogni caso di comportamento che gli si presenti. Tali mezzi sono:\nTommaso riprende da Aristotele le quattro virt\u00f9 cardinali (ovvero giustizia, temperanza, prudenza e fortezza) ma introduce, in pi\u00f9, le tre virt\u00f9 teologali cristiane (fede, speranza e carit\u00e0), che occorrono al conseguimento della beatitudine eterna.\nLiceit\u00e0 della pena di morte.\nSant'Agostino e san Tommaso d'Aquino sostengono la liceit\u00e0 della pena di morte sulla base del concetto della conservazione del bene comune. L'argomentazione di Tommaso d'Aquino \u00e8 la seguente: come \u00e8 lecito, anzi doveroso, estirpare un membro malato per salvare tutto il corpo, cos\u00ec quando una persona \u00e8 divenuta un pericolo per la comunit\u00e0 o \u00e8 causa di corruzione degli altri, essa viene eliminata per garantire la salvezza della comunit\u00e0 (Summa Theologiae II-II, q. 29, artt. 37-42). Il teologo sosteneva tuttavia che la pena andasse inflitta solo al colpevole di gravissimi delitti, mentre all'epoca veniva utilizzata con facilit\u00e0 e grande discrezionalit\u00e0. I casi di morte giusta sono quindi: uccisione del tiranno, legittima difesa.\nLa posizione sulla donna.\nNella \"Summa Theologiae\" scrive:\nQuesto \u00e8 nient'altro che \u00e8 una riesposizione del testo biblico. Ma Tommaso prosegue dicendo che: \nSi tratta qui di altri autori della Scolastica, cosa che indica dunque la presenza, all'epoca, di un dibattito sul tema della sessualit\u00e0. Per Tommaso, dunque, la donna non avrebbe doveri pari a quelli degli uomini, ma il suo unico dovere sarebbe la generazione, cosa che nessun uomo potrebbe fare. La donna avrebbe pari dignit\u00e0 morale dell'uomo davanti a Dio, solo nel caso in cui scelga la vita monastica, equivalente nella filosofia tomista alla scelta di essere sposa di Ges\u00f9 Cristo: la scelta di essere moglie, pur priva di peccato, non pone sullo stesso piano etico entrambi i coniugi davanti a Dio.\nIl testo prosegue con una breve esposizione della differenza tra riproduzione asessuata e riproduzione sessuale, per chiarire il punto di vista: evidentemente, quello biologico. Tommaso, tuttavia, mantiene il legame con la tradizione del pensiero cristiano medioevale del secolo precedente (definito da alcuni storici il \"secolo delle donne\"), senza lasciarsi totalmente trascinare dal richiamo ai pregiudizi del mondo antico.\nPertanto, scrive anche: \nSecondo san Tommaso, ogni ente in quanto opera di un Creatore perfetto e intelligente, avrebbe dall'inizio una legge naturale, composta da un proprio fine e da un modo e ordine debiti al raggiungimento di tale fine. Questa legge naturale non pu\u00f2 che essere una e vera e buona, per due motivi: il creato per analogia dell'Ente \u00e8 a immagine e somiglianza del creatore, e la legge naturale nel creato \u00e8 posta da un Dio che \u00e8 Uno, Verit\u00e0 e Sommo Bene.\nSe l'ente segue il debito modo e il debito ordine al raggiungimento del suo proprio fine, vale a dire segue la legge naturale datagli dal Creatore, non pu\u00f2 che automaticamente raggiungere l'obiettivo e il possesso della cosa amata. Tale obiettivo e possesso pu\u00f2 essere raggiunto unicamente tramite il un solo debito modo e un solo debito ordine, e non per un'altra via scelta liberamente o comunque intrapresa, essendo unica la legge naturale di ogni ente (modo, ordine e fine).\nIl piacere e la felicit\u00e0, per ogni ente e non solo per l'essere umano, consistono nel raggiungimento del fine proprio. L'uomo \u00e8 un particolare animale, libero e cosciente, che pu\u00f2 scegliere di non seguire la propria legge naturale e cadere nella colpa-peccato, perch\u00e9 devia dall'ordine divino e naturale delle cose.\nL'uomo ha una molteplicit\u00e0 di bisogni-fini, sia materiali e spirituali: poich\u00e9, come ogni ente, \u00e8 un sinolo, un \"unicum\" inscindibile di materia e forma, anche i bisogni materiali e spirituali sono \"mescolati\" e non stratificati in piani successivi, raggiungibili separatamente in momenti diversi. Esiste una pluralit\u00e0 di fini particolari, che generano un piacere momentaneo e transitorio, perch\u00e9 per soddisfare un bisogno, inevitabilmente ne trascurano altri: l'unicit\u00e0 del fine, riguarda l'unico fine che in un solo istante realizza contemporaneamente tutti i bisogni materiali e spirituali della persona. Questo fine genera un piacere che Tommaso chiama ordinato e che \u00e8 uno \"stato di quiete\" dopo il raggiungimento del proprio fine, senza voler passare all'obiettivo successivo perch\u00e9 tutti i bisogni della persona sono gi\u00e0 stati soddisfatti.\nPure nella sessualit\u00e0 esiste un fine che non \u00e8 solo procreativo, che altrimenti si limiterebbe al mero coito, ma \u00e8 duplice, fine unitivo e procreativo. Grazie al fine unitivo, l'atto sessuale dell'essere umano possiede un modo e ordine proprio, diverso dalla sessualit\u00e0 animale, fatto di uno scambio di amore e tenerezze.\nDalla teologia di Tommaso, attenta ai fenomeni naturali, la Chiesa deriva dunque la concezione della sessualit\u00e0 come complementarit\u00e0 soprattutto spirituale (in ogni caso antropologica), oltre che biologica, dove la donna non \u00e8 solo un mezzo necessario per la generazione (che tale sarebbe la sua funzione biologica), ma \u00e8 anche la parte mancante senza la quale l'uomo sarebbe monco, e lo stesso mondo, inteso come \"ordine\", sarebbe incompleto, cio\u00e8 privo di ordine. Per Tommaso, in sostanza, a livello biologico la donna \u00e8 inferiore all'uomo, ma in ogni livello (compreso quello biologico) \u00e8 l'armonico che completa la disarmonia (cio\u00e8 l'uomo). La donna \u00e8 intesa come uomo mancato (Eva privata della costola di Adamo, creata dopo Adamo), uomo difettoso, seconda scelta della natura (che predilige la nascita del sesso maschile), sesso debole (la\"virtus\" \u00e8 maschile), sesso inferiore, macchina per fare figli, e al contempo complemento armonico sufficiente ma non necessario dell'uomo a tutti i livelli, restando la castit\u00e0 sacerdotale e dentro il matrimonio una virt\u00f9 superiore alla sessualit\u00e0 finalizzata alla procreazione a partire dalle figure vergini di Maria e di Ges\u00f9, in ragione del fatto che i vergini pensano solo a piacere a Dio, mentre moglie e marito pensano anche agli affari del mondo e a piacersi l'uno con l'altra. Solamente le donne consacrate, in quanto spose di Cristo, acquistano da tale scelta pari dignit\u00e0 all'uomo.\nTommaso riprende da Aristotele l'idea che l'uomo \u00e8 il principio attivo e la donna il principio passivo nella vita coniugale. Il trattato \"De generatione animalium\" di Aristotele fu compendiato da Avicenna e Averro\u00e8, e parafrasato da Alberto Magno (maestro dell'Aquinate, e autore del \"De Animalibus\") e commentata da Pietro Ispano. Nel Medioevo era disponibile una versione tradotta dal greco attribuita al domenicano Guglielmo di Moerbeke. In vari passi del trattato, compare la dottrina che il seme maschile \u00e8 causa formale e il mestruo femminile \u00e8 materia della generazione. L'affermazione che il seme possiede l'anima in potenza deriva da Aristotele, che mostra chiaramente la considerazione del seme come principio attivo della vita. Dal fatto che il mestruo \u00e8 simile al sangue e che esso viene espulso quando non avviene la fecondazione, Aristotele deduce che il seme maschile sarebbe l'unico elemento attivo del processo di riproduzione, ovvero il portatore della forma (cio\u00e8 dell'anima) la quale attuerebbe e controllerebbe la generazione e lo sviluppo del nuovo individuo. Il seme femminile sarebbe invece la materia informata dall'atto del seme maschile e che conterrebbe solo le forme femminili che ovviamente non potrebbero derivare dal seme maschile.\nSpetta all'uomo il ruolo principale nell'educazione dei figli, che possono crescere solo col padre, mentre una madre non sarebbe in grado di allevarli da sola. L'intera sessualit\u00e0 \u00e8 finalizzata alla procreazione, che non si completa, giustifica e nobilita con l'atto sessuale, ma col successivo compito di educare e crescere i figli.\nIl fine procreativo deriva dall'osservazione del mondo animale, manifestazione della legge naturale divina comune all'uomo, nel quale sembra prevalere l'accoppiamento sessuale soltanto nel periodo della riproduzione; deriva dalla teoria anche di Agostino della compensazione col bene maggiore della prole da educare, della colpa del piacere nelle sue forme (non solo l'atto sessuale procreativo, ma anche le carezze e i toccamenti all'interno della coppia); deriva dalla convinzione dell'epoca che lo sperma \u00e8 la causa necessaria e sufficiente della vita (ignorandosi il concetto di ovulazione femminile e di embrione), \u00e8 gi\u00e0 vita umana che la donna si limita ad accogliere in grembo, per cui diviene egualmente peccato secondo all'omicidio tutto ci\u00f2 che comporta il rischio di emissione di liquido e di una mancata generazioni di vita (aborto, coito interrotto, posizioni, anale, orale, la prostituzione, omosessualit\u00e0, masturbazione), oltre alla colpa del piacere personale fine a s\u00e9 stesso. Se per Tommaso l'uomo si distingue dagli animali per avere un'anima, nel coito e nella sessualit\u00e0 in generale la legge naturale \u00e8 la stessa, e in nulla si differenzia dal mondo animale.\nRisultano da ci\u00f2 peccati meno rilevanti l'adulterio, lo stupro e la violenza sessuale, o il matrimonio combinato, quando non viene meno la procreazione, intesa quindi principalmente non come scopo di una volont\u00e0 libera di uomo e donna, ma come la fine di un atto. Non \u00e8 una moralit\u00e0 dell'intenzione che pone l'enfasi sulla volont\u00e0 dei partner, sull'amore inteso come dono gratuit\u00e0 e fedelt\u00e0 del proprio corpo a quello dell'altro, anche durante l'atto sessuale.\nLa legge e la politica.\nTommaso studi\u00f2 a fondo il diritto e la giustizia, considerandoli i pilastri della societ\u00e0 e differenziandone le fonti.\nInfatti, la prima fonte della giustizia, per Tommaso, \u00e8 la \"ragione divina\", insondabile e inconoscibile per l'intelletto umano, e che pure dev'essere accettata dagli uomini con umilt\u00e0. Tale giustizia concerne la legge divina, che \u00e8 guida dell'uomo verso la beatitudine eterna. Altra fonte di giustizia \u00e8 poi la \"legge naturale\", che \u00e8 ben conosciuta dalla ragione ed \u00e8 formata da principi universali che sono comuni a tutti gli uomini (come ad esempio la generazione). Dunque, la \"legge umana\" ha come suo fondamento sia la legge divina che quella naturale, ma serve in realt\u00e0 solamente a guidare ed a frenare, in certi limiti, il comportamento degli uomini che non si sottomettono alla legge divina e che, dunque, sono malvagi per definizione.\nIl teologo opera, anche, una precisa differenza tra diritto e giustizia: per Tommaso il diritto \u00e8 \"la proporzione tra il profitto che il mio atto produce ad un altro individuo e la prestazione che questi mi deve in cambio\"; la giustizia, invece, \u00e8 \"la perpetua e costante volont\u00e0 di riconoscere e attribuire a ciascuno il suo diritto\" (\"constans et perpetua voluntas iustum suum cuique tribuendi\") citando la definizione del giurista romano Eneo Domizio Ulpiano nelle sue \"Regole\".\nDalla concezione politica da Aristotele riprende:\n\"Alla cosa migliore si contrappone sempre quella peggiore\". Cos\u00ec in politica, se \u00e8 vero che il governo di uno solo \u00e8 migliore del Governo di pochi e di molti; cos\u00ec al contrario, tra le degenerazioni, la tirannide di uno solo \u00e8 peggiore della tirannide di pochi (oligarchia) e della tirannide di molti (demagogia).\nPer questa antisimmetria, \u00e8 opportuna una forma mista di Governo.\nA sostegno di questo ordinamento, Tommaso aggiunge motivazioni teologiche: la monarchia \u00e8 non solo come trasposizione nell'umano della monarchia divina, ma anche in quanto il re non \u00e8 il tiranno, ma \u00e8 colui al quale il popolo ha delegato la propria libert\u00e0 e sovranit\u00e0 in nome della pace, dell'unit\u00e0 e del buon governo (ovvero il bene comune). \nTommaso afferma che la migliore forma di governo fra queste tre \u00e8 la monarchia, ma tenendo conto delle tre possibili e probabili degenerazioni \u00e8 \"un misto delle tre con un ruolo prevalente della forma monarchica\":\nComunque, anche se riconosce la positivit\u00e0 dello Stato (monarchico), Tommaso pone dei solidi limiti all'azione della societ\u00e0 e della politica quando afferma che l'uomo \"nel suo essere, nel suo potere e nel suo avere deve essere ordinato a Dio\" e non alla societ\u00e0 politica. In sostanza, afferma che, al di l\u00e0 dei diritti e dei doveri sociali e politici, l'uomo deve tendere interamente a Dio, poich\u00e9 il suo governo spirituale \u00e8 affidato ad un solo re, cio\u00e8 Cristo. Tale per\u00f2 non \u00e8 affatto una visione teocratica, come hanno detto alcuni, ma \u00e8 la distinzione tra la sfera visibile e la sfera invisibile dell'uomo: esteriormente egli deve obbedire ad un re terreno, ma interiormente deve obbedire solo a Cristo Re, e pu\u00f2 (anzi, deve) disobbedire al re terreno solo se egli viene in contrasto col re interiore Ges\u00f9 Cristo.\nEgli credeva che dopo la dissoluzione dell'impero cristiano l'ordine fosse mantenuto dal Papa, il quale tratteneva l'Anticristo fungendo da Nocchiero nei confronti del Re, consigliandolo e guidandolo nella guida del popolo e dell'umanit\u00e0 in generale.\nLe posizioni economiche della Scolastica.\nLa Scolastica condann\u00f2 con durezza il prestito di denaro contro interesse, come usura, qualunque fosse il tasso d'interesse applicato. Tommaso fece un'apertura, dichiarando legittimo il pagamento di un interesse per la disponibilit\u00e0 (immobilizzo) di denaro del creditore, considerando che fino alla restituzione del debito il creditore \u00e8 privato delle sue finanze.\nLa Scolastica sosteneva il valore convenzionale della moneta, per il quale la moneta vale soltanto se le persone che la usano le riconoscono un valore, usandola come mezzo di scambio. Tale condizione \u00e8 necessaria, ma non sufficiente. Le monete non acquistano valore perch\u00e9 le persone lo riconoscono usandole; devono avere un valore intrinseco.\nLa Scolastica univa valore intrinseco e valore convenzionale della moneta, che sono spesso contrapposti. Nell'Alto Medioevo cominciavano a circolare note-da-banco (poi chiamate banconote) di sola carta che erano utilizzate nei pagamenti e valevano quanto le monete d'oro: ci\u00f2 provava che la moneta pu\u00f2 avere un valore per il semplice fatto che le persone lo riconoscono (valore convenzionale come condizione sufficiente della moneta).\nSecondo i filosofi scolastici la moneta era una merce come le altre che serve ad acquistare altre merci. La moneta-merce si compra contro un'altra merce che pu\u00f2 essere un'altra moneta oppure oro; perch\u00e9 chi detiene moneta possa incassare oro \u00e8 necessario che la moneta possegga un valore tale da giustificare il prezzo pagato. Tale valore non \u00e8 la capacit\u00e0 di acquistare beni di importo equivalente che garantisce la moneta (valore della moneta, ma non intrinseco), ma \u00e8 un valore intrinseco che avrebbe anche senza essere usata come mezzo di scambio; ad esempio l'oro con cui \u00e8 coniata. In questo modo, chi compra monete compra l'oro di cui sono fatte, o l'oro che \u00e8 depositato in garanzia della nota-da-banco.\nIl valore intrinseco implica un valore convenzionale, mentre non dovrebbe valere il contrario (anche se il valore convenzionale, cio\u00e8 la sicurezza che altri accetteranno in pagamento il denaro, \u00e8 un valore della moneta).\nLa Scolastica dichiar\u00f2 legittimo il corrispettivo di un interesse aureo e non usurario per i prestiti nel solo caso in cui il credito avesse comportato la temporanea sottrazione del godimento di un bene al suo legittimo proprietario, il creditore. La creazione di moneta da parte di quanti erano privi di un controvalore reale muniti del solo monopolio legale o diritto di signoraggio, era considerata contrario alla legge di Dio e all'ordine divino e naturale, pertanto non meritoria del riconoscimento di alcun tipo di interesse.\nLa pretesa della propriet\u00e0 della moneta creata dal nulla e/o dei relativi interessi sul debito \u00e8 considerata l'abuso tipico di un tiranno, per il quale esiste una specifica teoria. Essa trova fondamento nell'evangelico \"Date a Cesare quello che \u00e8 di Cesare e a Dio quello che \u00e8 di Dio\" ().\nEredit\u00e0 nella Chiesa Cattolica.\nNel XVI secolo, nuovo impulso al tomismo arriv\u00f2 dalla Scuola di Salamanca. Secondo il padre domenicano francese Jean-Pierre Torrell (n. 1927), dopo le esperienze del Neotomismo e la Neoscolastica nel XX secolo, Roma, , Tolosa, Varsavia, Utrecht, Washington e Buenos Aires si affermarono (o confermarono) come i pi\u00f9 importanti centri di produzione, diffusione e fruizione del tomismo a livello mondiale.\nL'enciclica \"Pastor Aeternus\" di Papa Leone XIII rilanci\u00f2 il tomismo scolastico e il pensiero di san Tommaso d'Aquino come la massima autorit\u00e0 fra tutti gli autori cristiani, fondamento primo della formazione dei sacerdoti e di tutti gli ordini religiosi riconosciuti dalla Chiesa Cattolica.\nInfluenza sul pensiero ebraico.\nLe dottrine di Tommaso d'Aquino, a causa della loro stretta relazione con quelle della filosofia ebraica, trovarono grande favore tra gli ebrei. Judah ben Moses Romano (nato nel 1286) tradusse alcune sezioni della \"Summa contra Gentiles\" (\"Neged ha-Umot\"), alcune sezioni del Commentario di Tommaso al \"Liber de causis\" (che incorpor\u00f2 nella sua traduzione del \"De causis\"), e, soprattutto, il \"De ente et essentia\" (\"Ma\u02beamar ha-Nim\u1e63a\u02be we-ha-me\u1e63i\u02beut\"), accompagnato da alcune note di commento.\nIl rabbino Hillel ben Shemuel di Verona fu a tal punto attratto dalla filosofia di Tommaso d'Aquino da essere definito \"il primo tomista ebreo della storia\". Ad esempio, nel \"Tagmul\u00e9 ha-Nefesh\" riporta ampiamente una traduzione del \"De Unitate Intellectus\" di Tommaso, del quale riprende anche gli argomenti per dimostrare l'immortalit\u00e0 individuale dell'anima.\nElijah ben Joseph Chabillo (1470) tradusse, senza il titolo ebraico, le \"Quaestiones Disputatae\", la \"Quaestio de Anima\", e il \"De Animae Facultatibus\", con il titolo \"Ma'amar be-Ko\u1e26ot ha-Nefesh\" (a cura di Jellinek).\nAbraham Nehemiah ben Joseph (1490) tradusse i \"Commentarii in Metaphysicam\". Secondo Moses Almosnino, Isaac Abrabanel tradusse la \"Qu\u00e6stio de Spiritualibus Creaturis\", ma la sua traduzione risulta oggi perduta. Abravanel si dimostra comunque buon conoscitore della filosofia di Tommaso d'Aquino, che menziona nella sua opera \"Mif'alot Elohim\" (vi. 3). Il medico Jacob Zahalon (\u2020 1693) tradusse alcuni estratti della \"Summa contra Gentiles\".\nIl Tomismo nella Chiesa Ortodossa.\nIl pensiero di Tommaso d'Aquino ebbe studiosi anche nell'oriente greco. Le Summe di Tommaso d'Aquino furono tradotte in greco nel XIII secolo dai fratelli Demetrio e Procoro Cidone. Il maggiore sostenitore del tomismo in oriente fu il un Patriarca di Costantinopoli, Gennadio Scolario.\nParticolarmente influenzati dal pensiero di Tommaso furono i teologi greci critici dell'esicasmo, i cosiddetti tomisti orientali, come i fratelli Cidone, Barlaam di Seminara, Gregorio Acindino e Giovanni Ciparissiota.\nIl missionario domenicano Bartolomeo da Bologna e il frate domenicano armeno Yovhann\u0113s K\u2018\u1e59nec\u2018i, introdussero il clero armeno alle sofisticate teologie di Anselmo d'Aosta, Abelardo e Tommaso d'Aquino. Bartolomeo da Bologna tradusse in lingua armena un certo numero di opere teologiche latine, tra le quali la \"Summa contra Gentiles\" e una parte della \"Summa Theologica\". Hovhannes Erznkatsi tradusse alcune parti della \"Summa Theologiae\" di Tommaso d'Aquino in armeno. Le traduzioni delle opere teologiche di Tommaso d'Aquino causarono una profonda trasformazione nella letteratura teologica e filosofica armena. I teologi armeni svilupparono una profonda affinit\u00e0 con il pensiero di Tommaso d'Aquino, un fatto che contribu\u00ec ai tentativi di unione della Chiesa apostolica armena con Roma nel corso del XV secolo.\nOpere di san Tommaso d'Aquino.\nLa prima trascrizione degli scritti tomistici (\"Index Tomisticus\") con mezzi meccanici ed elettronici fu realizzata negli anni '50-'60 al Centro Automazione Analisi Linguistica dell\"'Aloysianum\" di Gallarate, dove furono elaborate le prime liste di frequenza dei termini in esse utilizzati"}
{"id": "329708", "revid": "767487", "url": "https://it.wikipedia.org/wiki?curid=329708", "title": "'74 Jailbreak", "text": "74 Jailbreak \u00e8 un EP del gruppo musicale australiano AC/DC.\nIl disco.\nIl disco contiene cinque brani di cui \"Baby, Please Don't Go\" \u00e8 una cover del brano del 1935 di Big Joe Williams.\nNonostante il titolo dell'EP, la canzone \"Jailbreak\" \u00e8 stata effettivamente registrata nel 1976 ed \u00e8 stata originariamente pubblicata quell'anno nella versione australiana dell'album \"Dirty Deeds Done Dirt Cheap\". Le altre quattro tracce dell'EP furono originariamente pubblicate nella versione australiana dell'album di debutto della band \"High Voltage\", registrato nel 1974 e pubblicato all'inizio dell'anno successivo.\nLa canzone \"Jailbreak\" \u00e8 stata pubblicata come singolo con il video musicale di accompagnamento contemporaneamente all'EP. Nonostante i brani dell'EP sono stati registrati tra il 1974 e il 1976, \"'74 Jailbreak\" \u00e8 stato pubblicato in tutto il mondo il 15 ottobre 1984 e poi ripubblicato nel 2003 dalla Albert Productions come parte della serie AC/DC Remasters.\nIl mini-LP segna la prima pubblicazione postuma di Bon Scott."}
{"id": "329713", "revid": "125301752", "url": "https://it.wikipedia.org/wiki?curid=329713", "title": "Real Club Celta de Vigo", "text": "Il Real Club Celta de Vigo SAD (IPA: ), conosciuto comunemente come Celta Vigo, \u00e8 una societ\u00e0 calcistica spagnola con sede nella citt\u00e0 di Vigo, in Galizia. Milita nella Primera Divisi\u00f3n del campionato spagnolo di calcio.\nIl club fu fondato il 23 agosto 1923. La compagine, soprannominata \"Los Celestes\" (\"I Celesti\") gioca tradizionalmente in tenuta bianco-celeste nello stadio casalingo Bala\u00eddos, che pu\u00f2 ospitare fino a 35.000 spettatori ed il cui nome, in lingua galiziana, significa \"campo libero\".\nIl Celta Vigo ha disputato un gran numero di stagioni nella massima divisione spagnola e conta tre finali di Coppa del Re (1948, 1994 e 2001, tutte perse). Ha partecipato, specialmente negli anni '90, varie volte alle competizioni europee, dove ha ottenuto, quale miglior risultato, la semifinale, raggiunta nell'Europa League 2016-2017.\nStoria.\nFondazione ed esordi.\nIl Celta de Vigo nacque come risultato dell'ambizione delle squadre di Vigo di farsi avanti a livello nazionale dopo risultati non positivi, specialmente conseguiti contro le squadre basche che erano divenute in quel periodo le bestie nere delle compagini cittadine. L'idea originaria era di unire le due principali formazioni della zona per ottenere una squadra pi\u00f9 competitiva. Il principale ispiratore di questa iniziativa fu Manuel de Castro \"Handicap\", un giornalista sportivo che lavorava al \"Faro de Vigo\" che, dal 1915, cominci\u00f2 a scrivere nei suoi articoli tale necessit\u00e0 per poter aspirare a traguardi pi\u00f9 elevati. Lo slogan del suo movimento era \"Todo por y para Vigo\" (Tutto da e per Vigo), che trov\u00f2 successivamente la simpatia dei dirigenti sia del Real Vigo Sporting (nato nel 1911) che del Real Club Fortuna de Vigo (fondato nel 1905). Raggiunse presto consenso unanime, tanto che De Castro stesso present\u00f2 la mozione Federazione calcistica della Spagna a Madrid, il 22 giugno 1923.\nIl 12 luglio seguente, ai consigli amministrativi delle due societ\u00e0 storiche tenutesi al Teatro Odeon e nell'Hotel Moderno, la fusione venne approvata. Il nome scelto inizialmente era \"Squadra di Galizia\" ma la scelta fu rimandata successivamente alla prima assemblea della neonata societ\u00e0 ed i nomi suggeriti furono vari: Real Uni\u00f3n de Vigo, Club Galicia, Real Atl\u00e1ntic, Breog\u00e1n, Real Club Olimpico.\nNonostante l'ultimo nome fosse piuttosto popolare, alla fine la scelta cadde su \"Real Club Celta\", che richiama all'antico popolo celtico che abitava la Galizia. Il primo presidente del Celta fu Manuel B\u00e1rcena de Andr\u00e9s, conte di Torre Cedeira. Alla stessa assemblea fu decisa la squadra, che comprendeva in totale ben 64 calciatori facenti parte di entrambe le vecchie compagini: Isidro, Lilo e Rubido tra i portieri, Otero, Pasar\u00edn, Juanito Clemente, Daniel e Ka\u00edto tra i difensori, Jacobo Torres, Balbino, Queralt, Hermida, Pombo, Cruces, C\u00f3rdoba, M\u00e1ximo e Bienvenido tra i centrocampisti e Reigosa, Chiarroni, Posada, Polo, Correa, Gerardito, Ram\u00f3n Gonz\u00e1lez, Caride, Pinilla, Salvador, Chicha, Miguelito e Casal infine tra gli attaccanti. Francis Cuggy fu il primo allenatore. Il primo match amichevole della nuova squadra venne disputato il 23 settembre, contro i portoghesi del , e vide i galiziani vittoriosi per 8-2.\nDagli albori agli anni '70.\nIl club esord\u00ec a livello locale nel Campionato Regionale di Galizia, che vinse per 3 volte fra il 1923 ed il 1926. Nel 1925 disputa il primo scontro con i futuri rivali storici del Deportivo la Coruna, mentre del 1928 \u00e8 l'esordio nello stadio Bala\u00eddos, in seguito la casa storica della squadra. Nella stagione 1928-1929 il club esord\u00ec in un campionato nazionale, non riuscendo a salvarsi nella neonata Segunda Divisi\u00f3n. Nel 1930-1931 la squadra riguadagn\u00f2 la categoria cadetta, mentre \u00e8 datata 1936 la prima storica promozione in Primera Divisi\u00f3n; l'esordio nella massima serie del calcio spagnolo dovette tuttavia attendere tre anni a causa dell'interruzione delle competizioni causata dalla guerra civile spagnola. La permanenza in Liga dur\u00f2 cinque anni: nel 1944-45 la squadra torn\u00f2 in Segunda, dove per\u00f2 rest\u00f2 un solo anno. Si apr\u00ec cos\u00ec un lungo periodo di militanza in Liga di 14 anni, nel quale la squadra ottenne come miglior risultato il quarto posto in campionato nella stagione 1947-1948. Lo stesso anno, i galiziani riuscirono a raggiungere per la prima volta la finale di una competizione nazionale, la Coppa del Generalissimo, persa per 4-1 contro il .\nNel decennio seguente il Celta riusc\u00ec ad imporsi come una presenza fissa nella Liga, prima di una nuova retrocessione in \"Segunda\" nel 1959. Si apr\u00ec cos\u00ec per la squadra un periodo difficile, che la vide militare per tutto il decennio successivo in serie cadetta, prima di ottenere una nuova promozione nel 1969.\nTornata in \"Primera\", la compagine galiziana riusc\u00ec a mantenere la categoria e a qualificarsi per la prima volta, al termine della stagione 1970-71, una delle migliori della storia della squadra (che rimase imbattuta in casa per tutto l'arco del torneo), ad una competizione europea, la Coppa UEFA dell'anno seguente, grazie al 6\u00ba posto maturato in campionato, a pari punti con l'Athletic Club. L'esordio in Europa non fu tuttavia particolarmente brillante per il club, estromesso al primo turno dall' non riuscendo a recuperare un 2-0 incassato in casa.\nLa seconda met\u00e0 degli anni '70 apr\u00ec un periodo turbolento per il Celta, che per il successivo decennio non riusc\u00ec quasi mai a mantenere la categoria, venendo costantemente promosso o retrocesso. Nel 1980 la squadra retrocesse in Segunda Divisi\u00f3n B, la terza categoria del calcio spagnolo, a quasi cinquant'anni di distanza dall'ultima volta. Risalito in \"Primera\" dopo soli due anni grazie ad una doppia promozione nel biennio 1980-1982 sotto la guida del tecnico jugoslavo Milorad Pavi\u0107, il club dovette attendere la fine degli anni'80 per riguadagnare stabilmente una posizione in massima serie.\nGli anni Novanta e l' \"Euro Celta\" (1990-2004).\nL'arrivo degli anni '90 vide la compagine galiziana confermarsi come una stabile nella prima serie spagnola; la squadra riusc\u00ec a raggiungere nel 1994 una nuova finale di Coppa del Re, persa questa volta contro il solo ai calci di rigore.\nNella stagione 1998-1999 il Celta ottenne, grazie al sesto posto conquistato nella stagione precedente, una storica qualificazione alla Coppa UEFA dell'anno successivo, che permise alla squadra di tornare a disputare un torneo europeo a 27 anni di distanza dalla prima volta. La campagna europea fu questa volta pi\u00f9 soddisfacente, con il Celta che riusc\u00ec a raggiungere gli i quarti di finale, dopo aver eliminato fra le altre il , vincendo sia la gara di andata sia quella di ritorno ad Anfield Road.\nLa qualificazione europea non rest\u00f2 un'impresa isolata, ma venne ripetuta gi\u00e0 l'anno successivo. Nella stagione seguente fu memorabile in particolare la vittoria, nella gara di ritorno degli ottavi di finale della Coppa UEFA, per 4-0 in casa ai danni della (dopo aver rimontato l'1-0 subito a Torino nella partita di andata).\nIl momento migliore del Celta risale proprio al periodo tra la fine degli anni novanta e l'inizio dei primi anni duemila (1997-2003), durante i quali la squadra riusc\u00ec a divenire pressoch\u00e9 stabilmente la sesta forza della nazione, portando al culmine i propri sforzi nel 2001-2002, quando non scese mai sotto il sesto posto per tutto il campionato. La compagine galiziana fu soprannominata \"EuroCelta\" dalla stampa spagnola e nel febbraio 2001 la IFFHS dichiar\u00f2 il Celta la migliore squadra del mondo in termini di risultati ottenuti in quel periodo. A coronamento del periodo felice dei galiziani, il raggiungimento nel Coppa del Re della terza finale di Coppa del Re, persa nuovamente contro il per 3-1.\nNel 2002-2003, sotto la guida del nuovo tecnico Miguel \u00c1ngel Lotina, il Celta si piazz\u00f2 quarto in campionato, qualificandosi cos\u00ec per la prima volta nella sua storia alla Champions League. Nell'edizione 2003-2004 del massimo torneo calcistico continentale riusc\u00ec a superare il gruppo di qualificazione grazie ad una vittoria per 2-1 sul campo del detentore del trofeo e a raggiungere gli ottavi di finale, dove fu eliminato dall'Arsenal. Malgrado il buon risultato in Champions, il tecnico Lotina fu sollevato dall'incarico in quella stessa stagione, alla fine di gennaio, prima ancora degli ottavi di Champions, a causa di pesanti sconfitte rimediate contro i rivali storici del Deportivo (0-5) e contro la Real Sociedad (2-5), risultati che lasciarono il Celta ad un punto dalla zona retrocessione. Al suo posto fu chiamato Radomir Anti\u0107, con cui la squadra fece intravedere segnali di ripresa, prima dell'eliminazione contro l'Arsenal (due sconfitte, per 2-3 in casa e per 2-0 ad Highbury). Intanto in campionato il Celta croll\u00f2 e si avvi\u00f2 vesto un mesto ritorno in Segunda Divisi\u00f3n. Anti\u0107 si dimise alla fine di marzo, ma a nulla valse l'arrivo di Ram\u00f3n Carnero e Rafa S\u00e1ez, con cui il rendimento miglior\u00f2, ma non a tal punto da evitare la caduta in seconda serie a 12 anni di distanza dall'ultima apparizione.\nDeclino e risalita (2006- ).\nNonostante la squadra fosse stata pesantemente ridimensionata dopo la retrocessione, con la cessione degli elementi pi\u00f9 validi e l'incorporazione di numerosi giovani provenienti dalla squadra B, nella stagione successiva il Celta ottenne subito la promozione in prima divisione.\nTornata in massima serie, nel 2005-06 ottenne un ottimo sesto posto, che permise di nuovo alla squadra galiziana di partecipare alla Coppa UEFA dell'anno successivo. La squadra fu presto eliminata in Europa dal ed accus\u00f2 i vari fronti in cui era impegnata, precipitando al 18\u00ba posto in campionato e retrocedendo nuovamente, nonostante l'arrivo in panchina dell'ex Pallone d'Oro Hristo Stoi\u010dkov. La caduta fu causata anche da problemi economici piuttosto seri della societ\u00e0, che riusc\u00ec in estate tuttavia ad evitare l'amministrazione controllata. Gioc\u00f2 pertanto la stagione 2007-08 nella seconda divisione spagnola. Dopo alcuni anni di stazionamento nella parte medio-bassa della classifica, nel 2010-11 i dirigenti del Celta riuscirono a plasmare una buona squadra, che sfior\u00f2 di poco la promozione, perdendo ai play-off col solamente ai rigori. Nel 2011-12, continuando nel solco del buon lavoro dell'anno precedente, termin\u00f2 al secondo posto in campionato e ritorn\u00f2 dopo 5 anni in Liga. Nella stagione 2012-13 lott\u00f2 per non retrocedere e, nonostante una situazione piuttosto drammatica ad inizio maggio, riusc\u00ec ad ottenere un filotto di risultati positivi che lo mantennero a galla. All'ultima giornata, costretto a vincere, non fall\u00ec l'obiettivo e si salv\u00f2 a discapito del rivale Deportivo, che perse in casa con la Real Sociedad. Nel 2013 arriv\u00f2 sulla panchina del Celta Luis Enrique, con cui la squadra ottenne un buon nono posto nella Liga 2013-14.\nA Luis Enrique, passato ad allenare il Barcellona, subentr\u00f2 l'argentino Eduardo Berizzo, ex calciatore del Celta, che rimase in carica per tre stagioni ottenendo l'ottavo posto nel 2014-15, stagione in cui la squadra colse una vittoria (1-0) contro il che mancava al Camp Nou da oltre 70 anni. Il sesto posto del 2015-16, con conseguente ritorno nelle coppe europee, fu il miglior posizionamento dei precedenti dieci anni. La stessa stagione vide inoltre il Celta battere per 4-1 al \"Bala\u00eddos\" il e raggiungere la semifinale di Coppa del Re, dove la squadra galiziana fu eliminata dal dopo essersi imposta nei turni precedenti l' in una memorabile sfida di ritorno dei quarti di finale.\nNel 2016-2017 il Celta si rese protagonista di un lodevole percorso in Europa League, dove arriv\u00f2 in semifinale per la prima volta nella propria storia, prima di cadere per mano del (1-0 al Bala\u00eddos e 1-1 a Old Trafford), e in Coppa del Re, dove elimin\u00f2 anche il (sconfiggendolo allo Stadio Santiago Bernab\u00e9u) prima di cadere in semifinale contro l'. In campionato la squadra pag\u00f2 l'impegno europeo e non and\u00f2 oltre la tredicesima posizione in graduatoria. Alla fine della stagione il tecnico argentino lasci\u00f2 la panchina galiziana. Dur\u00f2 una sola stagione la gestione di Juan Carlos Unzu\u00e9, dimessosi al termine dell'annata 2017-2018, conclusa al tredicesimo posto. Ancor pi\u00f9 breve fu la gestione dell'argentino Antonio Mohamed, subentrato in panchina nel maggio 2018 ed esonerato il 12 novembre seguente, dopo un inizio di campionato negativo (tre vittorie in tredici giornate). Lo sostitu\u00ec il portoghese Miguel Cardoso, anch'egli esonerato, agli inizi di marzo 2019, per gli scarsi risultati (11 punti in 14 partite). Fu il successore Fran Escrib\u00e1 a condurre la squadra, sospinta da Iago Aspas, alla salvezza, ottenuta all'ultima giornata a spese del . Anche la gestione di Escrib\u00e1 ebbe vita breve, dato che il tecnico fu esonerato nel novembre 2019, dopo un brutto avvio di stagione. La panchina \u00e8 stata poi affidata a \u00d3scar Garc\u00eda Junyent.\nNella stagione 2020-2021 il Celta torna a essere competitivo in campionato, concludendo all'ottavo posto in classifica.\nIdentit\u00e0 sociale.\nDivise.\nNonostante l'immagine tradizionale del Celta Vigo sia in maglia celeste, pantaloncini bianchi e calzettoni celesti, la prima divisa storica era in realt\u00e0 totalmente differente dato che era composta da una maglia rossa, pantaloncini neri e calzettoni blu. Fu soltanto l'anno successivo, che la dirigenza decise di attuare la divisa storica ed attuale, perch\u00e9 fosse maggiormente fedele ai colori della bandiera galiziana.\nSimboli.\nIl Celta Vigo non ha mai cambiato, se non per qualche leggera modifica estetica (il colore rosso inizialmente scelto per lo sfondo \u00e8 stato sostuituito da quello celeste, distintivo del club, nel 1928), il proprio stemma sociale: si tratta di uno scudo celeste, a richiamare i colori sociali del club, con impresse al centro le lettere in bianco CC, iniziali di Club Celta, sovrapposto ad una Croce di Santiago rossa, uno dei simboli pi\u00f9 diffusi della Galizia, in particolare dell'area circostante Santiago di Compostela (tanto che anche lo SD Compostela, oggigiorno caduto nelle serie inferiori ma un tempo nel calcio professionistico, utilizza divise e stemmi molto similari ed anche il Racing Ferrol ha nello stemma una Croce di Santiago).\nNel 1923 divenne uno dei vari club calcistici a ricevere l'approvazione della corona spagnola, ereditata dai club da cui aveva tratto le origini, e pertanto ricevette il titolo di \"Real\" (\"reale\") nel proprio nome sociale e l'immagine di una corona reale nello stemma. Questo diritto fu concesso al Celta da Alfonso XIII e da quel momento il club fu conosciuto col nome attuale di \"Real Club Celta de Vigo\". Tuttavia durante la Seconda repubblica spagnola (1931\u20141936) vennero rimossi sia il titolo che la corona, ripristinati solo durante il periodo franchista.\nStrutture.\nStadio.\nDal 1928 il Celta disputa le proprie partite casalinghe nello Stadio Bala\u00eddos, situato a Vigo. La capienza dell'impianto (conosciuto attualmente come \"Abanca-Bala\u00eddos\" per motivi di sponsorizzazione) \u00e8 di 29.000 spettatori.\nNella sua storia ha ospitato anche tre incontri del , tutti quelli della prima fase dell'Italia poi campione.\nSociet\u00e0.\nSponsor e fornitori tecnici.\nIl Celta Vigo vanta il record di maggior durata di una sponsorship in Spagna sulle divise da gioco: dalla stagione 1985\u201386 alla stagione 2015-16, \u00e8 stata sponsorizzata dalla Citro\u00ebn: il fatto non \u00e8 un caso, dato che la societ\u00e0 automobilistica francese ha vari stabilimenti in citt\u00e0 ed \u00e8 il maggior datore di lavoro di Vigo. Dalla stagione 2016-17, lo sponsor principale \u00e8 il birrificio gallego Estrella Galicia. Anche per il fornitore tecnico la situazione \u00e8 stata a lungo tempo similare: dopo qualche anno di fornitura Adidas, il Celta ha indossato per circa 24 anni divise Umbro, che aveva degli stabilimenti nella vicina Redondela. Dopo una parentesi di tre stagioni con fornitore tecnico l'azienda cinese Li-Ning, dalla stagione 2013-14, il fornitore tecnico \u00e8 nuovamente Adidas.\nSettore giovanile.\nCome molte altre societ\u00e0 spagnole, anche il Celta Vigo possiede un distaccamento giovanile, il Real Club Celta de Vigo B (denominazione assunta solo nel 1995), che pu\u00f2 vantare nella propria bacheca una Copa Federaci\u00f3n de Espa\u00f1a conquistata nel 2002. Nella stagione 2019-2020 partecipa al campionato di Segunda Divisi\u00f3n B.\nCalcio a 5.\nLa societ\u00e0 del Celta ha anche un settore dedicato al calcio a 5, autonomo rispetto al settore del calcio a 11 e costituito nel 2006 dalla fusione del Barcel Euro Puebla F\u00fatbol Sala e del Vigo F\u00fatbol Sala, quest'ultima con una storia di oltre quindici anni nel calcio a 5, anche se mai ai vertici di tale sport. La societ\u00e0 risultante dalla fusione attualmente disputa la Division de Honor spagnola.\nAllenatori e presidenti.\nDi seguito sono riportati gli allenatori del club:\nPartecipazione ai campionati e ai tornei internazionali.\nCampionati nazionali.\nDalla stagione 1928-1929 al 2021-2022 il club ha ottenuto le seguenti partecipazioni ai campionati nazionali:\nTornei internazionali.\nIl Celta ha vinto un trofeo internazionale, la Coppa Intertoto 2000. A parte questo, il miglior risultato generale \u00e8 la semifinale, che \u00e8 stata raggiunta nella UEFA Europa League 2016-2017: \u00e8 stato per\u00f2 sconfitto dai futuri campioni del . Di rilievo anche il cammino nell'unica partecipazione alla Champions League, nella stagione 2003-2004: dopo essersi qualificato alla fase a gironi, accede come secondo dietro al agli ottavi: \u00e8 qui battuto dall'.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche nelle competizioni UEFA.\nTabella aggiornata alla fine della stagione 2020-2021.\nTifoseria.\nGemellaggi e rivalit\u00e0.\nLa rivalit\u00e0 maggiormente sentita dai tifosi del Celta \u00e8 sicuramente quella nei confronti del . Le due compagini sono infatti le due pi\u00f9 titolate della regione, e disputano il cosiddetto Derby della Galizia.\nOrganico.\nRosa 2021-2022.\n\"Rosa e numerazione aggiornate al 26 gennaio 2022.\""}
{"id": "329714", "revid": "287204", "url": "https://it.wikipedia.org/wiki?curid=329714", "title": "Margot Wallstr\u00f6m", "text": "Biografia.\nEsponente del Partito Socialdemocratico dei Lavoratori di Svezia, \u00e8 stata primo vicepresidente della Commissione Barroso I e responsabile per le Relazioni interistituzionali e la strategia della comunicazione.\n\u00c8 sposata ed ha due figli. \u00c8 in politica dal 1973 dopo gli studi superiori, \u00e8 stata eletta al parlamento svedese nel 1979. Dal 1994 al 1996 \u00e8 stata ministro della Cultura svedese e dal 1996 al 1998 ministro degli Affari sociali.\nCommissario Europeo.\nDal 1999 al 2004 \u00e8 stata commissario europeo responsabile per l'Ambiente nella Commissione Prodi. Durante il mandato ha curato il varo del piano d'azione per l'ambiente e la salute 2004-2010, nel quale si avvia un'azione volta a ridurre le malattie provocate dall'inquinamento ambientale. \nVenne riconfermata cinque anni pi\u00f9 tardi nella commissione guidata da Jos\u00e9 Barrosso nella quale le fu affidato il portafoglio alle Relazioni Istituzionali oltre ad essere nominata primo vicepresidente della Commissione. Durante questo secondo mandato fu rappresentante della Commissione presso il gruppo Amato, gruppo di uomini politici di alto-livello che lavorarono ufficiosamente al fine di riscrivere la Costituzione europea dopo la sua bocciatura nei referendum in Francia e nei Paesi Bassi nel 2005. Il testo \u00e8 stato la base dalla quale fu scritto il Trattato di Lisbona firmato nel 2007.\nIl 16 novembre 2007 \u00e8 diventata presidente dell'Iniziativa ministeriale del Consiglio delle donne leader mondiali organizzazione fondata dell'ex segretario di Stato statunitense Madeleine K. Albright.\nRappresentante speciale per la violenza sessuale nei conflitti.\nIl 31 gennaio 2010, il segretario generale delle Nazioni Unite, Ban Ki-moon, ha annunciato, al vertice dell'Unione Africana, di nominarla come primo rappresentante speciale delle Nazioni Unite sulla violenza sessuale nei conflitti, allo scopo di proteggere le vittime di violenze sessuali non solo nei conflitti, ma anche nelle fasi ad essi successive. Come primo viaggio si \u00e8 recata presso la Repubblica Democratica del Congo dove si stima che siano state pi\u00f9 di 8000 le donne vittime di violenza durante lo contro tra fazioni. \nMinistro degli Affari Esteri.\nNel 2014 \u00e8 stata nominata ministro degli Affari Esteri nel governo L\u00f6fven I. Appena nominata ministro ha dichiarato di riconoscere la Palestina come Stato, facendo s\u00ec che la Svezia fosse il primo ed unico paese dell'Unione europea a riconoscerlo. \nMantiene un blog (generalmente in lingua inglese) aggiornato molto frequentemente e aperto ai commenti, che in passato ha portato a veri e propri dibattiti sulla politica europea."}
{"id": "329728", "revid": "181699", "url": "https://it.wikipedia.org/wiki?curid=329728", "title": "Quarta Internazionale", "text": "La Quarta Internazionale \u00e8 un'organizzazione internazionale del movimento operaio e dei lavoratori, fondata da Lev Trockij nel 1938 a P\u00e9rigny, vicino a Parigi.\nTrotskismo.\nTrotskisti si definiscono coloro che sono in opposizione sia nei confronti del capitalismo sia nei confronti dello stalinismo che \u00e8 andato al potere nell'Unione Sovietica dopo la morte di Lenin. Trockij sosteneva la necessit\u00e0 della rivoluzione del proletariato nel mondo intero (rivoluzione permanente) poich\u00e9 prevedeva che uno Stato proletario da solo non avrebbe potuto reggere alla pressione del mondo capitalista. Inoltre, Trockij e i suoi sostenitori criticavano aspramente il totalitarismo del governo di Stalin, rilevando che il socialismo senza democrazia era impossibile: per via della crescente mancanza di democrazia nell'Unione Sovietica, affermavano che questa non era pi\u00f9 un Paese socialista ma uno \"Stato operaio\" burocratizzato.\nInternazionali socialiste.\nVi fu una lunga tradizione di organizzazioni socialiste con basi internazionali: lo stesso Marx aveva co-guidato la Associazione internazionale dei lavoratori (A.I.L.), nota anche come \"Prima Internazionale\". Dopo la disgregazione dell'A.I.L. nel 1876 vi furono molti tentativi di dare nuova vita all'organizzazione: essi culminarono con la formazione nel 1889 della Seconda Internazionale mentre nel 1919 fu fondato il Comintern o Terza Internazionale comunista.\nFondando la Quarta Internazionale nel 1938, Trockij e i suoi sostenitori patrocinavano il \"Partito della rivoluzione socialista nel mondo\" dichiarando la loro continuit\u00e0 nei confronti del Comintern. Nonostante l'Internazionale operaia socialista (di orientamento centrista e riformista) e la Terza Internazionale esistessero ancora, i trotskisti non le ritenevano pi\u00f9 capaci di promuovere il socialismo e aiutare il proletariato. La costituzione della Quarta Internazionale era anche motivata dal desiderio di formare una forte corrente politica, invece di essere semplice opposizione al Comintern e all'Unione Sovietica.\nDecisione di formare l'Internazionale.\nTrockij e i suoi sostenitori si erano gi\u00e0 organizzati dal 1923 come Opposizione di sinistra per contrastare il Comintern e la burocratizzazione dell'Unione Sovietica, causata anche dall'isolamento dell'economia dell'Unione Sovietica. La teoria di Trockij della \"rivoluzione permanente \"sosteneva che il capitalismo \u00e8 un sistema mondiale e sottolineava la necessit\u00e0 di una rivoluzione per rimpiazzarlo con il socialismo (prima del 1924 anche il Comintern era su queste posizioni). Trockij segnal\u00f2 che la teoria staliniana del socialismo in un solo Paese, invece, rappresentava soltanto gli interessi della burocrazia.\nNei primi anni trenta Trockij e i suoi seguaci ritenevano che l'influenza di Stalin sul Comintern potesse ancora essere battuta. Essi si organizzarono quindi nella Opposizione di Sinistra Internazionale (con Karl Radek, Victor Serge, Evgenij Preobra\u017eenskij). I sostenitori di Stalin che dominavano completamente l'Internazionale per\u00f2 non tollerarono i dissensi: tutti i trotskisti e i sospetti di essere stati influenzati dal trotskismo furono processati ed espulsi. Nel 1934 Trockij scrisse l'articolo \"La guerra e la Quarta Internazionale\", cos\u00ec mostrando la prospettiva verso cui intendeva muoversi. Nel 1935 egli constat\u00f2 come il Comintern fosse irrimediabilmente caduto nelle mani della burocrazia. Pertanto partecip\u00f2 a una conferenza presso il Bureau di Londra composto da partiti esterni sia all'Internazionale operaia socialista sia al Comintern. Il Partito Socialista dei Lavoratori della Germania, il Partito Socialista Indipendente (Paesi Bassi) e il Partito Socialista Rivoluzionario dei Paesi Bassi si unirono alla Opposizione di Sinistra firmando un documento scritto da Trockij invocante la formazione della Quarta Internazionale. Anche il Partito Socialista Operaio Rivoluzionario (RSAP) olandese lavor\u00f2 con l'Opposizione di Sinistra.\nConferenza Fondante.\nLa motivazione posta alla base della fondazione della Quarta internazionale \u00e8 quella di costruire nuovi partiti rivoluzionari di massa capaci di guidare al successo la rivoluzione dei lavoratori: si pensava che un'onda rivoluzionaria sarebbe cresciuta sensibilmente per via degli effetti della seconda guerra mondiale. Trenta delegati, quindi, parteciparono a una conferenza costitutiva (nel settembre 1938) che si tenne nella casa di Alfred Rosmer, a Perigny appena fuori Parigi. All'incontro furono presenti delegati delle maggiori potenze Europee e del Nord America: per ragioni di costi e distanza pochi furono i rappresentanti dell'Asia e dell'America Latina. Un segretariato fu costituito con molti degli allora leader trockijsti. Tra le risoluzioni adottate dalla conferenza vi fu il \"Programma di Transizione\". Il \"Programma di Transizione\" era al centro delle dichiarazioni della conferenza, unendo le concezioni strategiche e tattiche del periodo. Non si tratta, comunque, del programma definitivo della Quarta Internazionale come spesso affermato, esso contiene invece un'analisi della situazione del movimento dei lavoratori ed una serie di indicazioni politiche di transizione formulate per portare al potere i lavoratori.\nSituazione attuale.\nAttualmente quando si parla di Quarta Internazionale ci si riferisce di solito al \"Segretariato Unificato della Quarta Internazionale\", la pi\u00f9 grande e pi\u00f9 diretta discendente dell'organizzazione fondata da Trockij. Il Segretariato Unificato \u00e8 stato costituito nel 1963 per opera di Ernest Mandel, Pierre Frank, Joe Hansen e Livio Maitan: oggi \u00e8 presente in pi\u00f9 di 60 Paesi e possiede deputati in Danimarca, Germania, Portogallo e nel Parlamento europeo (Miguel Urb\u00e0n - Spagna), nonch\u00e9 molti consiglieri regionali e comunali. In Italia ci sono due sezioni: Sinistra Anticapitalista e Communia. La politica attuale del Segretariato Unificato \u00e8 quella di coordinare le forze comuniste e anticapitaliste nei vari Stati in cui \u00e8 presente, andando oltre l'idea di unire solo coloro che si considerano trotskisti e mirando a collaborare attivamente con altre associazioni anticapitaliste e libertarie. Dal 1984 il Segretariato ogni anno in estate organizza un campeggio internazionale aperto a tutti i giovani della Quarta Internazionale o appartenenti ad altri movimenti sociali e sindacali anticapitalisti. Il video del sedicesimo congresso mondiale (2010) pu\u00f2 essere visto sul sito del PRT messicano.\nIn rottura con questa linea sono nate altre realt\u00e0 derivanti dall'idea di Trockij: la Lega Internazionale dei Lavoratori - Quarta Internazionale, la Frazione Trotskista per la Quarta Internazionale e il Coordinamento per la Rifondazione della Quarta Internazionale. Tutte queste tuttavia non hanno la diffusione del Segretariato Unificato.\nStoria della sezione italiana della Quarta Internazionale.\nFra il 1945 e il 1948 la sezione italiana della Quarta Internazionale \u00e8 stata il Partito Operaio Comunista, fondato da alcuni uomini politici (tra cui Nicola Di Bartolomeo, pseudonimo \"Fosco\", gi\u00e0 combattente nella guerra di Spagna): Di Bartolomeo aveva gi\u00e0 partecipato nel 1931 alla Nuova Opposizione Italiana, una corrente di orientamento trotskista (con Pietro Tresso, Alfonso Leonetti e Pietro Ravazzoli). Nel luglio 1948 fu pubblicata la rivista \"Quarta Internazionale\" attorno a cui inizi\u00f2 a formarsi un nuovo gruppo di iscritti, provenienti non solo dal POC ma anche dalla Federazione Giovanile Socialista Italiana, tra i quali Franco Archibugi, Sergio Milani e Giorgio Ruffolo, dal Partito d'Azione e dallo stesso Partito Comunista Italiano. La sezione italiana si ricostituisce nel gennaio 1949 e assume, nel febbraio 1950, il nome di Gruppi Comunisti Rivoluzionari: nell'aprile dello stesso anno iniziano le pubblicazioni della rivista Bandiera Rossa.\nI Gruppi Comunisti Rivoluzionari praticarono l'entrismo nel Partito Comunista Italiano e, in misura minore, nel Partito Socialista Italiano. Nel 1966-1967 Bandiera Rossa passa da mensile a quindicinale, viene continuata la pubblicazione di \"Quarta Internazionale\" come rivista di teoria politica e viene dato avvio alla fondazione della rivista La Sinistra (che raccoglie l'area trotskista, guevarista e della sinistra alternativa). I GCR sono inseriti (a Roma e Milano in maniera massiccia) nella Federazione Giovanile Comunista Italiana (organizzazione giovanile del PCI) e nel PSIUP.\nNel 1969, a seguito della diaspora di molti iscritti che hanno preferito seguire l'onda dei movimenti di contestazione, viene abbandonata la tattica dell'entrismo nei grandi partiti. Nel 1972 i GCR sostengono alle elezioni la lista de il manifesto, i cui membri erano stati espulsi dal PCI. Nel 1976 i GCR sostengono alle elezioni la lista Democrazia Proletaria, che raggruppa gran parte dell'estrema sinistra.\nNel 1974 un gruppo di militanti Inglesi diede vita alla tendenza 'Militant', ruppe con la Quarta Internazionale e fond\u00f2 il Comitato per un'Internazionale dei Lavoratori che pratic\u00f2 l'entrismo nella socialdemocrazia tradizionale europea.\nNel novembre 1979 il 21\u00ba congresso della sezione italiana della Quarta Internazionale decide di cambiare nome in Lega Comunista Rivoluzionaria. La rivista Bandiera Rossa diventa settimanale e nasce la nuova testata Critica Comunista. Nel 1980 la LCR partecipa alle elezioni amministrative con proprie liste. Nel 1983 e nel 1987 essa candida propri esponenti nella lista di Democrazia Proletaria. Nel 1984 inizia l'organizzazione dei campeggi giovanili estivi della Quarta Internazionale, tuttora esistenti.\nNel luglio 1989 la LCR tiene il suo quinto congresso in cui decide di sciogliersi dentro Democrazia Proletaria, portando 1\u00a0000 nuovi iscritti (su un totale di 6\u00a0500) e ottenendo 9 membri su 60 nella direzione nazionale. Rester\u00e0, per accordo, attivo un piccolo gruppo esplicitamente aderente alla Quarta Internazionale. Nel 1991 Democrazia Proletaria confluisce dentro Rifondazione Comunista e la LCR vi forma un'area interna chiamata semplicemente Bandiera Rossa. Nel partito ci sono anche esponenti riuniti attorno a Marco Ferrando e a Francesco Ricci che, pur dichiarandosi trotskisti, sono in disaccordo col Segretariato Unificato. Altro gruppo trotskista presente nel partito ma non facente parte del Segretariato Unificato \u00e8 quello di FalceMartello.\nNel 1998 gli aderenti a Bandiera Rossa appoggiano l'uscita di Rifondazione Comunista dal primo governo Prodi ed entrano a far parte della maggioranza dirigente del partito. Dal 2001 al 2002 Rifondazione Comunista riesce a essere, anche grazie allo sforzo degli appartenenti a Bandiera Rossa, presente nella contestazione del G8 di Genova, dei Social forum di Seattle e Firenze, fino anche a quello di Porto Alegre.\nNel 2001 si tiene il quinto congresso di Rifondazione Comunista e Fausto Bertinotti firma il documento programmatico di maggioranza insieme a storici esponenti di Bandiera Rossa quali Luigi Malabarba e Livio Maitan. Nello stesso anno Malabarba diviene capogruppo del partito al Senato. Gli esponenti di Bandiera Rossa ricoprono incarichi importanti in tutti gli ambiti di Rifondazione Comunista: dal quotidiano \"Liberazione\" ai Giovani Comunisti. Nell'ottobre di quell'anno cessa le pubblicazioni la rivista Bandiera Rossa e viene sostituita dal periodico \"Erre\", aperto anche a personalit\u00e0 esterne.\nNel giugno 2003 Fausto Bertinotti annuncia nuovi accordi fra Rifondazione Comunista e L'Ulivo, questo d\u00e0 via a dissapori fra il segretario del partito e la corrente Bandiera Rossa. Nel marzo 2005 si tiene il sesto congresso di Rifondazione Comunista nel quale tale corrente si trasforma in Sinistra Critica, che raggruppa anime del partito in sintonia col comunismo anti-stalinista e vicino ai movimenti sociali non ricondubili alla Quarta Internazionale. Il documento di Sinistra Critica otterr\u00e0 il 6,5% dei voti. Marco Ferrando viene escluso dalle liste di Rifondazione Comunista per le elezioni di aprile 2006 e decide di uscire, insieme ai suoi sostenitori, dal partito, gettando le basi, nel giugno 2006, per il Partito Comunista dei Lavoratori. Il gruppo di Francesco Ricci era gi\u00e0 uscito ma aspetter\u00e0 fino al gennaio 2007 per creare il Partito di Alternativa Comunista.\nNel gennaio 2007, pur restando parte integrante di Rifondazione Comunista, Sinistra Critica si costituisce in associazione indipendente. Nel marzo dello stesso anno, accanto al bimestrale di approfondimento storico-socio-politico Erre, inizia a uscire il mensile di attualit\u00e0 politica chiamato semplicemente Sinistra Critica. Nel dicembre 2007, dopo una lunga serie di dissapori (fra cui l'allontanamento da Rifondazione Comunista del senatore Franco Turigliatto, che si era rifiutato di votare il rifinanziamento della missione militare in Afghanistan) Sinistra Critica esce da Rifondazione Comunista. Alle elezioni politiche italiane del 2008 il Partito Comunista dei Lavoratori ottiene lo 0,57% alla Camera (208\u00a0394 voti) e lo 0,55% al Senato (180\u00a0454 voti). Sinistra Critica ha presentato la sua lista raggiungendo lo 0,46% dei voti.\nSituazione italiana.\nLa sezione italiana della Quarta Internazionale dal 2005 fino al luglio 2013 \u00e8 stata interna all'organizzazione politica Sinistra Critica, impegnata nella formazione di una rete anticapitalista. Nel luglio 2013 Sinistra Critica si \u00e8 scissa in due: Sinistra Anticapitalista e l'associazione Solidariet\u00e0 Internazionalista (rete \"Communia Network\").\nIn contrasto con questa politica ci sono la Lega Internazionale dei Lavoratori - Quarta Internazionale, la cui sezione \u00e8 il Partito di Alternativa Comunista, e il Coordinamento per la Rifondazione della Quarta Internazionale, la cui sezione italiana \u00e8 il Partito Comunista dei Lavoratori."}
{"id": "329729", "revid": "347132", "url": "https://it.wikipedia.org/wiki?curid=329729", "title": "Maria Luisa Busi", "text": "Biografia.\nNata a Milano, cresce a Cagliari. Entra in RAI dopo aver lavorato nella emittente cagliaritana Sardegna Uno. Nell'ottobre 1991 al TG1 di Roma conduce il giornale di \"Unomattina\" su Rai 1, per poi passare all'edizione principale delle ore 20.\nSu idea del direttore del TG1 Gianni Riotta, il 12 ottobre 2006 inaugura l'editoriale da studio. Nel marzo del 2010, in un'intervista a \"la Repubblica\", prende posizione contro l'allontanamento dal TG1 dei colleghi Tiziana Ferrario, Paolo Di Giannantonio, Piero Damosso e Massimo De Strobel, per decisione del direttore Augusto Minzolini, parlando di \u00abrappresaglia\u00bb e di un \u00abclima irrespirabile\u00bb. Nonostante Busi possa rilasciare interviste nell'esercizio delle sue funzioni di sindacalista come consigliere nazionale della Federazione Nazionale della Stampa Italiana, alla presa di posizione di Busi segue l'invio da parte di Minzolini di una lettera di contestazione formale per aver concesso l'intervista senza autorizzazione, chiedendo l'apertura di un procedimento disciplinare al capo del personale. Il 21 maggio 2010, in conseguenza dei persistenti contrasti con la linea editoriale, Maria Luisa Busi rassegna le dimissioni dalla conduzione del TG1 delle 20.\nNell'autunno del 2010 conduce la trasmissione \"Articolotre\" su Rai 3, trasmissione sospesa dopo un mese per scarsi ascolti.\nA novembre 2010 pubblica il libro \"Brutte notizie\", nel quale parla della sua esperienza in Rai e delle influenze politiche sul giornalismo italiano.\nTorna poi al Tg1 su incarico del nuovo direttore Mario Orfeo, come caporedattore centrale di Tv7 e dello Speciale TG1, prendendo il posto di Monica Maggioni, passata alla direzione di Rai News. Il 5 ottobre 2016, il direttore Mario Orfeo la nomina vicedirettrice del Tg1.\n\u00c8 sposata dal 24 giugno 2004 con il giornalista del TG3 Riccardo Chartroux e ha due figlie, Beatrice nata nel dicembre 2003 e Luce nata nel dicembre 2006."}
{"id": "329730", "revid": "38120", "url": "https://it.wikipedia.org/wiki?curid=329730", "title": "Pubblicazioni originali di Lobo (DC Comics)", "text": "Questa \u00e8 la bibliografia originale di Lobo, ovvero una lista di tutti gli albi originali in cui appare l'anti-eroe DC e di tutti i libri a lui dedicati.\nSalvo dove specificato diversamente, la casa editrice \u00e8 sempre la DC Comics."}
{"id": "329733", "revid": "123362431", "url": "https://it.wikipedia.org/wiki?curid=329733", "title": "Rapporto di compressione", "text": "Il rapporto di compressione \u00e8 un indice del funzionamento di una macchina termica, motrice o operatrice. Esso pu\u00f2 essere calcolato in modi diversi e pu\u00f2 variare a seconda delle consuetudini tecniche e del tipo di macchina considerato.\nRapporto manometrico.\n\u00c8 tipico delle macchine dinamiche, ad esempio il compressore centrifugo, ed \u00e8 dato dal rapporto delle pressioni totali all'uscita e all'ingresso (p2&gt;p1):\nformula_1.\nRapporto volumetrico.\n\u00c8 tipico delle macchine volumetriche, ad esempio il motore endotermico, ed \u00e8 definito come il rapporto tra il volume massimo e quello minimo della camera di combustione, ovvero il volume compreso tra cilindro e pistone quando quest'ultimo \u00e8 agli estremi della sua corsa.\nIl rendimento di un motore alternativo a combustione interna \u00e8 strettamente legato al rapporto di compressione. Nel ciclo Otto ideale, per esempio, con cui si schematizzano i comuni motori a benzina, il rendimento aumenta con il rapporto di compressione. Nella pratica non \u00e8 possibile aumentare indefinitamente il rapporto di compressione poich\u00e9 il carburante, se compresso eccessivamente, si incendia prima dello scoccare della scintilla della candela d'accensione dando luogo alla preaccensione della miscela e compromettendo il corretto funzionamento della macchina. Al contrario, nei motori Diesel, per i quali l'accensione spontanea del carburante \u00e8 la base del funzionamento, si raggiungono rapporti di compressione maggiori.\nCalcolo classico.\nIl rapporto di compressione volumetrico p* \u00e8 legato allo spazio morto della camera di combustione Vc e alla cilindrata V0 dalla formula:\nformula_2\ndove V0 e Vc sono, rispettivamente, il volume compreso tra cilindro e pistone quando quest'ultimo \u00e8 all'estremo inferiore (senza considerare lo spazio morto) e all'estremo superiore della sua corsa (ovvero il solo spazio morto).\nConoscendo il rapporto volumetrico di compressione p* e la cilindrata di un motore V0 \u00e8 possibile ottenerne il volume della camera di combustione Vc con la formula:\nformula_3.\nCalcolo alla giapponese.\nIn questo caso per la formula del volume della camera di combustione e del rapporto di compressione, si ha il valore del rapporto di compressione calcolato a luci chiuse (generalmente utilizzato solo per motori a due tempi), al posto della cilindrata del motore si dovr\u00e0 utilizzare la cilindrata a luci chiuse, calcolabile dividendo la cilindrata per la corsa e moltiplicare per la corsa del pistone a luci chiuse.\nQuesta misura viene eseguita sui motori a due tempi in quanto le luci di scarico occupano molta superficie del cilindro e per una corsa consistente del pistone, determinano cos\u00ec una minore compressione effettiva dei gas contenuti nel cilindro.\nCaratteristiche.\nIl rapporto di compressione riveste una particolare importanza nei motori in quanto influenza la velocit\u00e0 di combustione della miscela combustibile/comburente e di conseguenza condiziona la scelta dell'anticipo d'accensione al variare dei regime di funzionamento del motore.\nIn generale, infatti, il tempo di combustione dipende principalmente dai seguenti fattori:\nNell'eventualit\u00e0 che entrambi i fattori rimangono costanti a tutti i regimi di funzionamento, bisognerebbe raddoppiare l'anticipo con il raddoppiare del regime, mentre non \u00e8 cos\u00ec, dato che le turbolenze aumentano in modo esponenziale con l'aumentare dei regimi, di conseguenza raggiunto un determinato regime si dovr\u00e0 ridurre l'anticipo, ma il coefficiente di riempimento del cilindro peggiora all'aumentare del numero di giri, si avr\u00e0 quindi una carica meno densa nel cilindro e di conseguenza una combustione pi\u00f9 lenta, che richiede quindi un aumento dell'anticipo d'accensione; Sperimentalmente nei motori a 4 tempi \u00e8 dimostrato che quest'ultimo fenomeno \u00e8 leggermente preponderante sulla turbolenza generata dalla testata e quindi bisogna comunque anticipare l'accensione, anche se in misura ridotta, per ottenere la migliore combustione.\nQuindi tale valore diventa importante nei motori ad accensione comandata a fasatura fissa, dove pur differenziando la velocit\u00e0 di combustione tramite diverse stechiometrie della miscela aria/benzina non permette d'ottenere il massimo rendimento per tutto l'arco di funzionamento del motore, quindi modificando il rapporto di compressione (con una diversa testata) si modifica la velocit\u00e0 di combustione e quindi anche la fascia di regimi motore dove si ha la combustione ottimale; in linea di massima si ha che:\nPer quanto riguarda i motori ad accensione comandata a fasatura variabile (dove l'anticipo \u00e8 gestito dalla centralina ottimizzandolo per ogni regime del motore) e i motori diesel, un maggiore rapporto di compressione aumenta il rendimento del motore in quanto porta ad avere una PME (pressione media effettiva) maggiore e di conseguenza anche la potenza specifica del motore.\nRapporto di compressione variabile.\nSi parla di rapporto di compressione variabile quando si ha un rapporto di compressione volumetrico che varia a seconda delle condizioni operative.\nSoluzioni di questo tipo, permettono un miglioramento delle condizioni operative del motore, permettendo un ottenimento delle prestazioni e la qualit\u00e0 dei gas di scarico."}
{"id": "329752", "revid": "4711", "url": "https://it.wikipedia.org/wiki?curid=329752", "title": "Dodecanneso", "text": ""}
{"id": "329753", "revid": "4711", "url": "https://it.wikipedia.org/wiki?curid=329753", "title": "Mo-I-Rana", "text": ""}
{"id": "329758", "revid": "2116328", "url": "https://it.wikipedia.org/wiki?curid=329758", "title": "Concerto per pianoforte e orchestra n. 24 (Mozart)", "text": "Il concerto per pianoforte e orchestra n. 24 in Do minore K 491 \u00e8 il secondo dei due concerti per pianoforte composti da Wolfgang Amadeus Mozart in tonalit\u00e0 minore (l'altro \u00e8 il n. 20 in Re minore K 466, composto un anno prima).Nonostante l'uso del modo minore sia nel K 466 che nel K 491, la timbrica delle due composizioni risulta assai diversa per l'uso di due clarinetti nell'organico orchestrale e per l'assenza, nel finale, di una risoluzione luminosa, come avviene nel K 466 che \u00e8 una coda quasi da dramma giocoso.\nL'orchestra risulta essere la pi\u00f9 ampia che Mozart abbia mai impiegato in un concerto, con l'impiego di un flauto, due oboi, due clarinetti, due fagotti, oltre che due corni, due trombe e timpani. La tavolozza orchestrale \u00e8 sfruttata al massimo dal compositore, soprattutto nel movimento lento e nel finale nel quale, al posto del classico Rond\u00f2, \u00e8 utilizzata la forma del Tema con variazioni, in tempo 2/2. Il concerto termina in modo assolutamente coerente, in un clima drammatico, con un cambio di tempo (6/8)."}
{"id": "329764", "revid": "9733", "url": "https://it.wikipedia.org/wiki?curid=329764", "title": "Pillola contraccettiva", "text": ""}
{"id": "329766", "revid": "729019", "url": "https://it.wikipedia.org/wiki?curid=329766", "title": "Transmeta", "text": "Transmeta sviluppava tecnologie informatiche che avevano come obiettivo primario la riduzione dei consumi in dispositivi elettronici.\nTransmeta \u00e8 stata fondata nel 1995 da Bob Cmelik, Dave Ditzel, Colin Hunter, Ed Kelly, Doug Laird, Malcolm Wing, e Greg Zyner negli Stati Uniti d'America. Transmeta \u00e8 stata acquisita da Novafora, che ha cessato le operazioni nell'agosto 2009.\nHa sviluppato due microprocessori VLIW utilizzanti Code Morphing Software: Crusoe ed Efficeon. Queste CPU sono x86 compatibili e sono state usate finora in computer ultra-portatili, server blade, Tablet PC, e desktop silenziosi, cio\u00e8 dove i bassi consumi e la bassa produzione di calore li ha resi vantaggiosi.\nCon l'uscita dei processori Pentium M prima e Intel Core dopo, la societ\u00e0 ha visto assottigliarsi notevolmente il mercato a vantaggio di Intel.\nNel mese di febbraio 2007 la societ\u00e0 ha annunciato l'intenzione di non produrre pi\u00f9 microprocessori ma di concentrarsi sulla vendita delle propriet\u00e0 intellettuali. In questo modo la societ\u00e0 ridurr\u00e0 il personale del 39% con un risparmio compreso tra i 17 e i 23 milioni di dollari. Questo non dovrebbe incidere in maniera rilevante sulle entrate della societ\u00e0 che oramai derivavano principalmente dalla vendita di licenze.\nNel luglio 2007 AMD \u00e8 entrata nel capitale della societ\u00e0 acquisendo un numero imprecisato di azioni privilegiate, pagandole 7,5 milioni di dollari. Nell'ottobre 2007 ha raggiunto un accordo extra-giudiziario con Intel; la societ\u00e0 accusava Intel di aver violato alcune sue propriet\u00e0 intellettuali. Intel ha pagato 250 milioni di dollari per aver accesso non esclusivo a tutti i brevetti della societ\u00e0.\nCuriosit\u00e0.\nTransmeta \u00e8 famosa anche per il fatto di aver avuto per anni fra i suoi dipendenti Linus Torvalds, l'inventore (e attualmente il principale manutentore) del kernel Linux."}
{"id": "329768", "revid": "93436", "url": "https://it.wikipedia.org/wiki?curid=329768", "title": "Pontecorvo", "text": "Pontecorvo \u00e8 un comune italiano di 12.832 abitanti della provincia di Frosinone nel Lazio, nella Valle del Liri (Bassa Valle Latina).\nGeografia fisica.\nTerritorio.\nIl territorio comunale \u00e8 attraversato dal Liri.\nClima.\nLe estati sono calde e afose, talvolta pu\u00f2 capitare che il paese venga interessato da fenomeni temporaleschi pomeridiani provenienti dall\u2019Appennino o dal massiccio del Monte Cairo, che si formano dall\u2019attivit\u00e0 termoconvettiva che solitamente risulta intensa in primavera inoltrata ed estate, ogni qual volta il territorio venga interessato da masse d\u2019aria instabili provenienti dai quadranti settentrionali. In autunno il clima si presenta mite e piovoso, specialmente nei mesi di ottobre e novembre. In inverno \u00e8 probabile che la temperatura scenda sotto lo zero durante le prime ore del mattino e che il paese venga interessato dalla nebbia che tende per\u00f2 in genere a dissolversi entro la tarda mattinata.\nLe nevicate sono poco frequenti, ma non impossibili. Quando capitano, sono solitamente meno abbondanti rispetto alla gran parte del territorio della Provincia di Frosinone. Ci\u00f2 \u00e8 dovuto all'influenza dei richiami caldi meridionali che interessano la vicina area del cassinate a causa della scarsa protezione che offrono le basse propaggini meridionali dei Monti Aurunci dai miti venti Mediterranei. Pontecorvo \u00e8 comunque pi\u00f9 nevosa della vicina Cassino. Da menzionare la nevicata del 3 febbraio 2012 con pi\u00f9 di 20\u00a0cm di neve caduti, laddove Cassino registr\u00f2 solamente 3\u00a0cm di accumulo, ma gi\u00e0 sensibilmente meno della confinante Roccasecca con circa 40\u00a0cm accumulati. Casi simili in tempi recenti sono accaduti nel febbraio 2010 e nel febbraio 2013.\nOrigini del nome.\nIl toponimo Pontecorvo \u00e8 legato al \"Pons curvus\" che si pu\u00f2 ammirare sul fiume Liri al centro della citt\u00e0. Per molto tempo \u00e8 prevalsa l'interpretazione che con \"corvo\" s'intendesse \"corvus\", un simbolo dei Benedettini, si facesse riferimento all'Abbazia di Montecassino, che controllava il territorio. Ad avvalorare questa tesi \u00e8 lo stemma della citt\u00e0 che rappresenta un corvo che sormonta un ponte curvo.\nStoria.\nPreistoria.\nI primi insediamenti umani risalgono al Neolitico: in localit\u00e0 Vetrine sono state trovate amigdale e strumenti in osso. Probabilmente le grotte sulle colline furono il rifugio per queste prime popolazioni. Sono stati trovati reperti anche dell'Et\u00e0 del bronzo e del ferro.\nPontecorvo e \"Fregellae \".\nNon \u00e8 certamente un caso che la citt\u00e0 di Pontecorvo rechi sui vessilli e sugli stemmi cittadini l'acronimo S.P.Q.F., ossia \"Senatus Popolusque Fregellanus.\"\nLa contesa con Ceprano ed Arce sull'ubicazione di \"Fregellae\" nasce da alcuni ritrovamenti archeologici, che, in realt\u00e0, costituiscono le rovine di un \"pagus\" edificato, nei pressi del lago di San Giovanni Incarico, da una parte dei fuggitivi fregellani che si spinsero verso nord dopo la distruzione punitiva della citt\u00e0 per mano di Roma, mentre la maggior parte della popolazione fregellana trov\u00f2 rifugio pi\u00f9 a sud, spostandosi dalla riva destra a quella sinistra del fiume, su uno sperone roccioso in posizione dominante rispetto al Liri. Da tale nuovo insediamento avrebbe preso vita la futura citt\u00e0 di Pons Curvus, il cui nucleo si origin\u00f2 proprio attorno all'altura rocciosa sulla quale furono eretti prima un tempio dedicato a divinit\u00e0 pagane, in particolare Cerere, e successivamente, con Rodoaldo, una torre di guardia, oggi ancora esistente in funzione di torre campanaria della cattedrale.\nA generare ulteriore confusione sulla corrispondenza tra Pontecorvo e \"Fregellae\" ha contribuito il fatto che questa, al suo tempo, dominava un territorio molto pi\u00f9 vasto rispetto a quello identificabile con gli attuali confini amministrativi di Pontecorvo, fino a comprendere il territorio al confine tra Ceprano, Isoletta d'Arce e San Giovanni Incarico in cui sono stati rinvenuti i suddetti reperti, area, peraltro, distante appena quattro chilometri dall'area pontecorvese storicamente tramandata come luogo in cui sorgeva \"Fregellae\".\nBasti pensare che fino al 1053 Pontecorvo comprendeva anche il comune di San Giovanni Incarico con il suo intero territorio: \"... \"dopo il 1053 \"... \"il paese venne scisso da Pontecorvo, che precedentemente lo comprendeva come risulta da una scrittura antica conservata presso il Monastero di Montecassino\" Castri S. Joannis territoris Pontis Curvi\" (dal sito istituzionale del comune di San Giovanni Incarico).\nPertanto, anche a voler ammettere che il sito degli scavi sopra citati sia quello di \"Fregellae\" emerge con chiarezza il motivo per il quale Pontecorvo, in ogni caso, debba considerarsi e sia sempre stata considerata (ed essa stessa giustamente si considera) come citt\u00e0 legittimata a raccogliere l'eredit\u00e0 storica e culturale della celebre colonia romana.\nL'opinione degli storici pi\u00f9 antichi (Volterrano e Sigonio) era unanime nell'indicare Pontecorvo quale citt\u00e0 nata dalle rovine dell'antica \"Fregellae\", opinione a sua volta basata sugli scritti degli storici coevi Livio e Strabone.\nL'erudito e storico spagnolo Antonio de Nebrija (Antonius Lebrisensis), nel suo \"Dictionarium quadruplex\" del 1512 definisce \"Fregellae vetus Italiae urbs olim florentissima. Vulgo Ponte Corvo\".\nPietro Nores, il famoso storico che nel 1590 riport\u00f2 in forma epistolare i fatti bellici avvenuti tra lo stato pontificio di papa Paolo IV e la Spagna di Filippo II, riferendosi all'avanzata degli spagnoli nel Lazio meridionale condotti dal duca d'Alva, scrisse: \"Con questo esercito spingendosi il Duca avanti, prese Ponte Corvo, or picciol luogo sul Garigliano, anticamente detto Fregellae, celebre per aver ritardato il corso del campo d'Annibale, rompendo i ponti circonvicini\".\"\nCos\u00ec ancora nell\u2019\"Introduzione alla geografia antica e moderna delle provincie delle Due Sicilie \"di Vito Buonsanto (1819) \"\"Volsci - Fregellae; Piuttosto Pontecorvo che Ceprano\".\"\nBiagio Soria in \"Cosmografia istorica, astronomica e fisica\" pubblicato nel 1827, scrive \"\"Pontecorvo (Fregellae, Pons Curvus) ebbe origine nell'anno 870 o 872, vale a dire dopo la distruzione dell'antica Aquino\".\nDal \"Costume antico e moderno di tutti i popoli antichi \"del 1832 dello storico Giulio Ferrari: \"Pi\u00f9\" \"vasto \"[rispetto a quello degli Ernici] \"era il paese de' Volsci, i quali furono un tempo terribili a Roma istessa; essi possedevano (...) Fregellae, oggi Pontecorvo...\"\"\nNel \"Dizionario Corografico Dell'Italia\" del 1869 dell'Amati si legge: \"Pontecorvo (Fregellae)... Quasi unanime \u00e8 l'opinione degli storici nell'additare i dintorni di Pontecorvo quale domicilio della celebre colonia romana di Fregellae; a sostegno di tale opinione si invocano i libri di Strabone commentati dal Volterrano e dal Sigonio; \u00e8 indarno quindi che Ceprano tenta di disputare il medesimo vanto. Infatti, sulla sponda sinistra del Garigliano, poco lungo dal descritto 'ponte curvo' nella localit\u00e0 chiamata presentemente 'Murecene', appariscono le rovine di questa citt\u00e0 vetusta, le quali si prolungano fino alla contrada urbana di Santa Lucia, e quantunque sieno interrate e vi abbia passato sopra l'opera consuntrice di ventidue secoli, accennano ad una vasta citt\u00e0, quale \u00e8 registrata nella storia, e capace di oltre ottantamila abitanti.\"\nNei documenti ufficiali dello Stato pontificio, di cui Pontecorvo era una \"exclave \"all'interno del Regno delle Due Sicilie, la citt\u00e0 \u00e8 indicata costantemente come l'antica \"Fregellae\" o quale citt\u00e0 sorta dalle rovine di essa. Nel 1725 la bolla papale di Benedetto XIII, che eresse Pontecorvo a diocesi, dice: \"quippe quod ex ruinis veterum Fregellarum, clarae olim in Latio Urbis, fuisse conditum\".\nSecondo la storiografia antica, la parte urbana dell'antica citt\u00e0 si estendeva lungo il fiume Liri in prossimit\u00e0 della attuale contrada Santa Lucia, mentre la vicina fortezza, denominata\" Arx Tutica Fregellana, \"sorgeva sul Monte Leucio, quale avamposto militare in posizione particolarmente privilegiata perch\u00e9 centrale rispetto alla pianura circostante e quindi in grado di garantire una difesa ed un controllo a vista di tutto l\u2019\"ager fregellanus. \"\nCome si \u00e8 detto, solo in tempi recenti, si \u00e8 ritenuto di spostare l'ubicazione di \"Fregellae\" rispetto a quanto tramandato dalla storiografia antica per via degli scavi archeologici che hanno portato alla luce alcuni reperti di epoca romana nel territorio al confine tra Arce e Ceprano, a poche centinaia di metri dall'altro confine di San Giovanni Incarico a ridosso dell'omonimo lago. Tuttavia, l'irrisoria estensione dell'area urbana riportata alla luce non riesce obiettivamente a dare ragione di una citt\u00e0 imponente come \"Fregellae\", che si tramanda essere stata estesa per circa 90 ettari.\nDeve ribadirsi che i reperti portati alla luce ed aventi un legame con \"Fregellae\", sono con ogni probabilit\u00e0 quelli del cosiddetto \"Diversorium Fregellanum\" descritto dal Cluverio, un tempo esistente proprio nei pressi Ceprano, quale.vico di modeste dimensioni costituito da una pi\u00f9 piccola parte dei fregellani scampati alla definitiva distruzione di \"Fregellae\", mentre altro ulteriore nucleo si rifugi\u00f2 a \"Fabrateria Nova\" (San Giovanni Incarico e Falvaterra). A riprova di ci\u00f2, si segnala che di tale Diversorio resta ancora traccia in tempi relativamente moderni, quale luogo di sosta e scalo sulla via Latina, da cui, presumibilmente, and\u00f2 prendendo vita l'attivit\u00e0 di dogana e di pedaggio esercitata per diversi secoli in quegli stessi luoghi, i quali, per\u00f2, non rappresentano il sito dell'antica \"Fregellae,\" ma solo lo sviluppo di un \"pagus \"successivo.\nLe fonti storiche che si pretendono dare conferma della ubicazione di \"Fregellae\" in corrispondenza degli scavi non appaiono affatto decisive; e ci\u00f2 deve dirsi, invero, anche per quanto concerne la ritenuta fondazione sul lato sinistro del fiume Liri. Infatti, il lato sinistro del Liri viene individuato solo in via deduttiva, soltanto, cio\u00e8, argomentando dal fatto che il Liri doveva segnare il confine tra il territorio dei Sanniti, a sud, e quello dei Romani, a nord, e che, per tale ragione, tutto ci\u00f2 che i Romani avessero edificato sulla sponda sinistra di esso, sul territorio dei Sanniti, sarebbe stata considerata da questi ultimi come una provocazione, che avrebbe giustificato la reazione che poi si sarebbe avverata.\nMa tale ragionamento non appare convincente e, anzi, risulta in contrasto con dati storici.\nIn particolare, lo storico romano Tito Livio, spesso citato al riguardo, non dice (\"Ab urbe condita \"VIII, 22) che \"Fregellae\" sorgeva sulla riva sinistra del Liri (lato in cui si sono rinvenuti i reperti in questione), ma semplicemente che \"... \"nulla re belli domive insignis\" \"P. Plautio Proculo P. Cornelio Scapula consulibus, praeterquam\" \"quod Fregellas ... colonia deducta\", \"ossia (letteralmente): \"nessun evento di guerra o di patria importante, Plauzio Proculo e Cornelio Scapula consoli, oltre il fatto che \"Fregellae\" fu dedotta colonia\".\nNon esistono dati testuali in ordine all'ubicazione di \"Fregellae\" sulla sinistra del Liri e, d'altra parte, la provocazione verso i Sanniti (o l'insofferenza di questi ultimi) per la presenza di una colonia romana si sarebbe avuta in ogni caso ponendo la colonia al confine del loro territorio, indipendentemente se fosse stata posta a destra o a sinistra del Liri.\nCome si \u00e8 detto, non solo non esistono fonti storiche che confermino il lato sinistro del Liri quale sponda di \"Fregellae\", ma, anzi, a giudicare dalle fonti e dalla tradizione tramandata, tutto lascia presumere che essa si trovasse sulla sponda destra, non sinistra. Ci\u00f2 si argomenta dalla narrazione dello stesso Livio, che descrive il passaggio di Annibale nell'agro fregellano e la nota distruzione dei ponti sul Liri da parte fregellani, i quali tentarono in tal modo di impedire l'ingresso delle truppe puniche nella citt\u00e0 e la successiva marcia verso Roma. Da Livio si apprende che Annibale si diresse verso \"Fregellae\" proveniente da \"Interamna Lirenas \"e \"Aquinum\", le quali erano, come ancora sono, sulla sinistra del Liri.\nAppare perci\u00f2 evidente che, se i fregellani distrussero i propri ponti per impedire l'ingresso di truppe che muovevano da meridione (ossia dal lato sinistro del Liri), la citt\u00e0 doveva trovarsi sul lato opposto e quindi sul lato destro del fiume.\nLa predetta circostanza resta confermata da testimonianze dirette, che, ancora alla fine del 1800, attestavano la frattura del primo arco dal lato sinistro del ponte. Ricorda Tommaso Sdoja, riprendendo Pietro Coccarelli che \"Sino al 1860, epoca in cui il detto ponte fu di nuovo rotto, si vedeva un'altra rottura esistente da quella parte di strada per cui Annibale veniva. Infatti, quell'arco gi\u00e0 rotto e poi rifatto, aveva un'architettura diversa da quella degli altri dieci...\" (La medioevale Pontecorvo).\nUn'ulteriore conferma si rinviene nella cronaca conservata nell'archivio di Castel Sant'Angelo per ordine del Pontefice Paolo V Borghese, dalla quale si apprende che i superstiti fregellani si rifugiarano pi\u00f9 a meridione, sulla riva sinistra oltrepassando il ponte e quindi, come si \u00e8 gi\u00e0 ribadito, spostandosi, dopo la distruzione della citt\u00e0, dalla riva destra a quella sinistra, cosicch\u00e9 \u00e8 ragionevole affermare che, anche per tale motivo, i reperti rinvenuti al confine tra Arce e Ceprano, a sinistra del fiume, non possono essere quelli dell'antica colonia romana, ma solo il \"Diversorium Fregellanum\", fondato da quella minor parte dei fregellani che si rifugiarono verso settentrione.\nIl nome di Pons Curvus, legato alla forma curva del ponte, sebbene gi\u00e0 registrato da qualche documento intorno all'anno 870, sopravvenne in maniera definitiva a quello di\" Fregellae \"con la giurisdizione abbaziale di Montecassino intorno all'anno 1100, quando l'abate Oderisio II fece scolpire sulle porte bronzee della basilica di Montecassino \"Civitas Pontis Curvi cum pertinentiis suis\" nell'elenco dei possedimenti dell'abazia.\nIn concomitanza della nuova denominazione di Pons Curvus, successivamente corrotta dall'idioma popolare in Pontecorvo, inizi\u00f2 a comparire la menzionata espressione \"Senatus Popolunque Fregellanus,\" proprio a memoria dell'antica origine della citt\u00e0 e dei cittadini.\nIl dominio papale.\nNel 1105 il principe di Capua Riccardo II conferma all'Abbazia di Montecassino il possesso del castello di Ponte Corvo, concesso in precedenza dai suoi avi allo stesso monastero, presumibilmente nel corso della seconda met\u00e0 dell'XI secolo; i monaci cassinensi lo mantennero, ma non stabilmente, per circa quattrocento anni: in questo periodo infatti fu conquistata e retta per alcuni anni da Ruggero II, divenne feudo papale, fu saccheggiata e distrutta da Carlo I d'Angi\u00f2; durante lo Scisma d'Occidente Pontecorvo si schier\u00f2 con l'antipapa Clemente VII in opposizione al potere di Montecassino.\nNel 1190 fu tra le prime comunit\u00e0 ad ottenere uno statuto, segno di un nuovo corso storico nei rapporti tra il signore e i cittadini.\nTra il 1422 ed il 1463, fece parte dei domini papali, poi angioini, poi aragonesi.\nPontecorvo dal 1463 al 1860 fu un'enclave nel Regno di Napoli dello Stato Pontificio, a parte la parentesi che nei primi dell'Ottocento la vide come un principato napoleonico. Tale principato fu creato inizialmente per il generale Jean-Baptiste Jules Bernadotte, che lo govern\u00f2 dal 1806 al 1810; come conseguenza di quest'ultimo fatto l'emblema della Casata di Bernadotte, l'attuale stemma della Svezia, include lo stemma di principi di Pontecorvo. Il principato fu retto dal 1812 al 1815 da Luciano Murat, figlio di Gioacchino Murat, per tornare allo Stato della Chiesa.\nL'annessione al Regno d'Italia.\nDurante la risalita dei Mille di Garibaldi, prima che arrivassero a Napoli, i pontecorvesi organizzarono una rivolta contro il potere papale, proclamandosi parte del Regno di Sardegna il 2 settembre 1860. Venne per\u00f2 occupata dalle truppe borboniche poche settimane dopo, ma conquistata poi dai soldati di Vittorio Emanuele II di Savoia il 7 dicembre. Il 12 dicembre vennero fucilati tre filo-borbonici protagonisti di un tentativo di restaurazione.\nLa seconda guerra mondiale.\nLa seconda guerra mondiale porta morte e distruzione: il primo novembre del 1943 Pontecorvo fu bombardata, morirono molti cittadini, la citt\u00e0 rasa al suolo. Il ponte fu l'obiettivo di vari raid, ma non sub\u00ec alla fine gravi danni. Quando gli alleati passarono la linea Gustav, i tedeschi fortificarono un nuovo fronte, la linea Hitler, che passava per Pontecorvo. Nelle campagne si trovano ancora i resti dei bunker tedeschi.\nDal 2007 \u00e8 gemellato con Pieve d'Olmi, un paese lombardo che ha accolto numerosi rifugiati provenienti da Pontecorvo.\nSimboli.\nLo stemma della Citt\u00e0 di Pontecorvo \u00e8 stato concesso con decreto del presidente della Repubblica del 30 marzo 2004.\nLo stemma si rif\u00e0 ad un antico sigillo della citt\u00e0 che raffigurava un ponte, munito alle estremit\u00e0 di torri merlate, con al centro un corvo e con l'iscrizione \"Pontis curvi candida signa\". Il nome di Pontecorvo \u00e8 legato al celebre \"Pons curvus\" (ponte ad arco) che si trova al centro della citt\u00e0 sul fiume Liri.\nOnorificenze.\nPontecorvo \u00e8 tra le citt\u00e0 decorate al valor militare per la guerra di liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo.\nGeografia antropica.\nFrazioni.\nLe frazioni di Pontecorvo prendono nome da santi molto venerati nel territorio: santa Oliva di Anagni e San Cosma.\nLa frazione di Sant'Oliva \u00e8 una area di grande interesse naturalistico: vi \u00e8 un ampio bosco chiamato sin dal Medioevo \"La foresta\"; vi sono poi profonde grotte carsiche ancora non esplorate, alcune sorgenti e piccoli corsi d'acqua come il \"Quesa\". La zona fu luogo di ville in epoca romana e di monasteri nel Medioevo, di cui s'incontrano i resti attraversando i boschi. Si succedettero nell'area diversi casali e chiese rurali (si trovano ancora alcune pareti affrescate), ma solo Santa Oliva ha attraversato i secoli fino a oggi.\nMolto importante anche la frazione San Cosma con il suo omonimo Santuario Santi Cosma e Damiano.\nNel 1971 a pochi chilometri da questa frazione vennero fatte alcune riprese del film \"Per Grazia Ricevuta\" di Nino Manfredi.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 702 imprese operanti nel territorio comunale, che rappresentavano il 2,09% del totale provinciale (33.605 imprese attive), hanno occupato 1.650 addetti, l'1,55% del dato provinciale; in media, ogni impresa nel 2015 ha occupato due addetti (2,35).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Pontecorvo pass\u00f2 dalla provincia di Caserta a quella di Frosinone.\nSport.\nTennis.\n\u00c8 presente un circolo affiliato alla Federazione Italiana Tennis: \"Tennis Club Pontecorvo ASD\"."}
{"id": "329770", "revid": "743418", "url": "https://it.wikipedia.org/wiki?curid=329770", "title": "Diomedeidae", "text": "I Diomedeidi (Diomedeidae ) sono una famiglia di uccelli di mare dell'ordine Procellariiformes, comunemente conosciuti come \u00e0lbatri (sing. albatro o albatros).\nSono tra i volatili pi\u00f9 grandi della Terra e, addirittura, l'albatro urlatore (\"Diomedea exulans\") \u00e8 l'uccello vivente con l'apertura alare pi\u00f9 grande al mondo.\nTassonomia.\nLa famiglia Diomedeidae comprende 21 specie in 4 generi:\nDescrizione.\nSono uccelli marini di grandi dimensioni, di colore bianco, con ali e coda parzialmente nere. Presentano una grande testa e un becco robusto e ad uncino.\nL'apertura alare dei grandi albatri del genere \"Diomedea\" \u00e8 la pi\u00f9 grande fra tutti gli uccelli, arrivando fino a circa 340\u00a0cm, anche se le altre specie di albatri hanno aperture di dimensioni pi\u00f9 contenute, attorno a 175\u00a0cm. Le ali sono robuste e leggermente curve, con estremit\u00e0 affusolate per migliorare la penetrazione aerodinamica.\nBiologia.\nAlimentazione.\nSi nutrono di cibi grassi ed oleosi, fra cui seppie, pesci e krill. Spesso si cibano anche degli scarti rilasciati dalle navi specializzate nella lavorazione di prodotti derivati dalle balene.\nRiproduzione.\nLa vita di questi volatili \u00e8 improntata alla monogamia. In genere \u00e8 la femmina a scegliere il compagno con un rituale di corteggiamento, basato su una serie di danze e strofinamenti vari, a seguito del quale avviene l'accoppiamento.\nI nidi sono costruiti dai maschi con frammenti vegetali e terriccio. La femmina depone un singolo uovo che pesa circa 500 grammi e richiede un periodo d'incubazione di circa tre mesi. Durante questo periodo i genitori si alternano nella cova per andare a cercare cibo.\nDopo la nascita, il piccolo diventa autosufficiente dopo circa nove mesi. Solo quando il piccolo albatro avr\u00e0 imparato a volare e a procurarsi il cibo da solo, i genitori potranno andare avanti nella loro vita e accoppiarsi di nuovo dopo circa un anno dalla prima cova.\nVolo.\nGli albatri sono in grado di percorrere lunghe distanze sfruttando, come gli altri grandi volatori marini, le correnti d'aria ascendenti del moto ondoso o quelle dovute ai cambi di pendenza delle coste, entrambe di natura dinamica; sono comunque anche in grado di sfruttare anche quelle verticali d'origine termica. Nel primo caso si sfrutta la differenza di velocit\u00e0 delle correnti d'aria, compresa quella che si forma davanti e dietro la cresta delle grandi onde oceaniche e che d\u00e0 luogo ad un gradiente di velocit\u00e0 del vento. Nel secondo caso i venti e le brezze marine che incontrano un ostacolo, come un'isola o una costa, sono forzatamente costretti a risalire a causa della strozzatura incontrata. Gli albatri sfruttano entrambe queste situazioni, favoriti dalla loro spiccata abilit\u00e0 di veleggiatori in grado di raggiunge efficienze aerodinamiche di 22~23:1, indicando cio\u00e8 che per ogni metro di quota perduta sono in grado di traslare in volo orizzontale per 22 o 23 metri.\nIn questo sono anche aiutati da un fascio tendineo incernierato all'altezza della scapola, che permette all'ala completamente distesa di bloccarsi in quella posizione senza dover essere costretti ad esercitare un costante e continuo sforzo muscolare: \u00e8 questo un adattamento fisiologico che hanno in comune con gli altri grandi volatori, necessario per fronteggiare il forte momento flettente che si ha all'attacco delle semiali durante il volo, a causa delle notevoli semiaperture alari.\nLa grande apertura alare che li favorisce nel volo a distanza li rende, d'altra parte, piuttosto impacciati durante le fasi di decollo da terra se non possono lanciarsi da una scogliera, adoperata come un trampolino di lancio; ancora pi\u00f9 penalizzante \u00e8 l'eventuale decollo dal mare, praticamente impossibile senza un'opportuna e dispendiosa rincorsa.Di fatto il decollo mattutino dopo il risveglio, per librarsi in volo alla ricerca del nutrimento, \u00e8 probabilmente da considerarsi come l'attivit\u00e0 energeticamente pi\u00f9 complessa della giornata.\nDistribuzione e habitat.\nVivono negli oceani meridionali e nel nord dell'oceano Pacifico. Sono assenti nell'Atlantico settentrionale se non come fossili. Tuttavia, ci sono stati degli avvistamenti nel Mediterraneo, in particolare nella zona della laguna veneta. \nAbitano soprattutto su isole remote dell'oceano in numerosi gruppi spesso di specie diverse.\nA causa delle loro grandi dimensioni, preferiscono vivere in luoghi ventosi, dove le correnti d'aria favoriscono il decollo.\nConservazione.\n19 delle 21 specie di albatri sono considerate a rischio di estinzione da parte dell'IUCN. Sono minacciati dall'inquinamento e dalla pesca intensiva, e dall'introduzione nel loro habitat di animali come ratti o gatti ferali che attaccano uova, pulcini e giovani adulti."}
{"id": "329774", "revid": "1305772", "url": "https://it.wikipedia.org/wiki?curid=329774", "title": "Therion", "text": "I Therion sono un gruppo musicale heavy metal svedese, formatosi nel 1987 a V\u00e4sby, un sobborgo di Stoccolma. Sono considerati tra i maggiori esponenti del \"symphonic metal\".\nBiografia.\nNel 1988 Christofer Johnsson form\u00f2 una band chiamata \"Megatherion\" prendendo spunto dall'album To Mega Therion del 1985 dei Celtic Frost. In seguito trasform\u00f2 il nome in Therion (\u03b8\u03b7\u03c1\u03af\u03bf\u03bd), che in greco significa \"bestia selvaggia\", nome preso in prestito dal maestro Therion della teosofia esoterica di Thelema, a sua volta mutuato dalla nomenclatura filomatica. All'inizio il suono della band era orientato verso il death metal ma si \u00e8 poi \"contaminato\" con elementi orchestrali, canti dai timbri e dalle melodie vicine alla lirica e da elementi gotici. I loro testi trattano principalmente di mitologia, occultismo, Satanismo e religioni pagane.\nLe origini.\nI Therion si formarono con il nome di \"Blitzkrieg\" (da non confondere con l'omonima band britannica) a Upplands V\u00e4sby, Svezia. Il fondatore Christofer Johnsson ne era sia bassista che cantante. Il resto del gruppo era costituito da: Peter Hansson (chitarra) e Oskar Forss (batteria).\nI \"Blitzkrieg\" erano originariamente influenzati da gruppi come Metallica, Slayer, Venom e Mot\u00f6rhead, gli ultimi due molto vicini alle sonorit\u00e0 generali della band. Il gruppo non produsse mai nessun demo e realizz\u00f2 solo due concerti prima di sciogliersi nel 1988.\nLa band si riun\u00ec poi, con formazione invariata, sotto il nome di \"Megatherion\", nome che venne quasi subito cambiato in \"Therion\", ispirandosi al titolo di un album dei Celtic Frost (\"To Mega Therion\"), band molto influente sullo stile del gruppo. Johnsson decise di concentrarsi totalmente su voce e chitarra, aprendo le porte al nuovo bassista Erik Gustafsson, ex bassista della death metal band Dismember.\nIl debutto ed il primo contratto (1989-1993).\nIl gruppo registr\u00f2 i due demo-tapes \"Paroxysmal Holocaust\" e \"Beyond the Darkest Veils of Inner Wickedness\" nel 1989 con un \"sound\" di puro death metal. I due lavori vennero distribuiti solo in poche centinaia di copie, che per\u00f2 furono vendute tutte in poco tempo.\nIl buon successo di pubblico fece prendere coraggio alla band che, poco tempo dopo, realizz\u00f2 il primo EP autoprodotto \"Time Shall Tell\", lavoro realizzato solo in 1.000 copie e venduto nei negozi locali. Proprio grazie a questa prima opera, la band si fece conoscere anche al di fuori dell'ambito locale e riusc\u00ec ad ottenere il primo contratto discografico con la Deaf Records che, in poco tempo, produrr\u00e0 il loro primo album \"Of Darkness...\".\n\"Of Darkness...\" contiene canzoni che Johnsson scrisse negli anni ottanta; infatti malgrado la band avesse nuovi brani, scelse di utilizzarli per il successivo album. In \"Of Darkness...\" la band incorpor\u00f2 nel sound elementi provenienti dal progressive metal. Contiene infatti molte influenze che non appartenevano agli stilemi classici del death metal di quegli anni. I testi delle canzoni sono di stampo politico, alla maniera dei Napalm Death e delle band hardcore punk degli anni '80. Il contratto stipulato con la Deaf Records era solo per un album, visto che la band non aveva un buon rapporto con la casa discografica. Perci\u00f2, dopo la realizzazione dello stesso, i Therion firmarono un contratto con la Active Records.\nNel 1992 il gruppo inizi\u00f2 a registrare \"Beyond Sanctorum\", il loro secondo album. Erik Gustafsson fu costretto a lasciare la band e fare ritorno nel suo paese natale: gli USA. La band continu\u00f2 in forma di trio con Hansson e Johnsson al basso. Il disco ottenne un discreto successo e port\u00f2 la band ad esibirsi per la prima volta dal vivo nei paesi dell'Europa centrale. Il disco \"Beyond Sanctorum\" mostra la volont\u00e0 della band di sperimentare, con ancora pi\u00f9 tastiere, e cantato pulito usato con parsimonia. I Therion da questo album in poi vengono considerati come una band death metal sperimentale. Da notare inoltre che, con l'uscita di \"Beyond Sanctorum\", si ha un mutamento delle tematiche dei testi, che passano dalla politica e dalla societ\u00e0 ad argomenti inerenti all'occultismo.\nDopo la registrazione di \"Beyond Sanctorum\" la band incorse in alcuni problemi. Forss decise di lasciare la band, la moglie infatti aspettava un secondo figlio, e la situazione finanziaria, unita alla vita da musicista, non collimavano con il ruolo di genitore. Hansson invece lasci\u00f2 il gruppo a causa di problemi di salute.\nI concerti della tourn\u00e9e olandese vennero portati avanti con una nuova formazione: Piotr Wawrzeniuk, che in precedenza suonava nei Carbonized venne arruolato come batterista (lui e Johnsson si conoscevano gi\u00e0, entrambi avevano suonato nei Carbonized); come chitarrista fu ingaggiato Magnus Barthelsson, un vecchio amico di Johnsson dai tempi del liceo, e al basso fu inserito Andreas Wahl, permettendo cos\u00ec a Johnsson di tornare a suonare la chitarra.\nLa metamorfosi musicale (1993-1996).\nNel 1993, con la nuova formazione, il gruppo registra \"\", album altamente sperimentale che unisce i classici elementi death metal a contaminazioni provenienti dal jazz, dall'Industrial, dall'heavy metal e dalla musica sacra.\nIl cambiamento fu mal digerito dai fan storici della band e dalla stessa Active Records, loro casa discografica dell'epoca, che decise di scaricarli. In realt\u00e0 il cambio di sonorit\u00e0 venne apprezzato da nuove schiere di fan che apprezzarono le sperimentazioni che i Therion cercavano di porre all'attenzione del pubblico. Il gruppo venne allora messo sotto contratto dalla Megarock Records che offr\u00ec la possibilit\u00e0 di andare in tour per tutta la Germania assieme ai Grave ed ai Massacra.\nNonostante i buoni lavori il gruppo non riusc\u00ec a decollare dal punto di vista economico e commerciale, tanto che Barthelsson e Wahl dopo poco furono costretti ad abbandonare la band. Fredrik Isaksson venne preso come nuovo bassista. Dopo alcuni mesi di silenzio i Therion ricevettero un'offerta dalla Nuclear Blast, famosa etichetta discografica tedesca specializzata in musica metal. La precedente etichetta, la Megarock Records, decise di chiudere il contratto con la band senza nessuna penale, evento non comune nell'industria discografica. Nel 1994 il gruppo firm\u00f2 con la Nuclear Blast per la distribuzione del nuovo album al di fuori dei confini svedesi e per la produzione dei loro futuri lavori.\nIl primo con la nuova casa discografica fu \"Lepaca Kliffoth\", che fu anticipato dal singolo intitolato \"The Beauty in Black\". Il lavoro propose alti picchi di sperimentazione, soprattutto per quanto riguardava il cantato. Johnsson adott\u00f2 un nuovo stile vocale e si fece affiancare da due cantanti lirici: il soprano Claudia Maria Mokri che gi\u00e0 aveva collaborato con i Celtic Frost ed un basso. Questa produzione rappresenta il definitivo addio della band all'originario sound death metal. Il gruppo and\u00f2 in tour in Germania con gli Annihilator e suon\u00f2 per la prima volta in Sud America. Fredrik Isaksson lasci\u00f2 la band per problemi personali e per dissidi con Wawrzeniuk; fu sostituito da Lars Rosenberg degli Entombed.\nLe vendite commerciali non furono delle migliori. Nonostante ci\u00f2, e nonostante il budget a disposizione non fosse dei pi\u00f9 rosei, Johnsson decise di continuare a lavorare, sfruttando soprattutto il filone sinfonico. Decise di chiamare Markus Steiger della Nuclear Blast dicendogli: \"No more albums based on my vocals. And I need two choirs, a better recording studio, two producers and more time in the studio - if not I'd rather give up the band and stay happy with what I've achieved so far\" (Niente pi\u00f9 album basati sulla mia voce. E ho bisogno di due cori, uno studio di registrazione migliore, due produttori e pi\u00f9 tempo in studio - altrimenti lascer\u00f2 il gruppo e mi accontenter\u00f2 di quello che ho fatto fino ad ora). La casa discografica decise di scommettere ancora sui Therion, Jonas Mellberg fu aggregato alla formazione e la band entr\u00f2 in studio per quello che, fino ad allora, sarebbe stato il loro lavoro pi\u00f9 sperimentale.\nIl periodo del \"symphonic metal\" (1996-oggi).\nIl risultato fu intitolato \"Theli\". Fu registrato agli Impuls Studio di Amburgo e tracci\u00f2 la nuova direzione sonora della band. Johnsson considera quest'album il suo capolavoro ed anche la sua registrazione definitiva, nonostante l'alto livello di sperimentazione lo allontani dai classici gusti di chi ascolta death metal. La linea vocale si svilupp\u00f2 con intermezzi di Johnsson, Wawrzeniuk e addirittura di Dan Swan\u00f6, facendo per\u00f2 sempre predominare la linea coristica-classica all'interno del tema principale. L'utilizzo delle tastiere si fece pi\u00f9 pregnante tanto da portare la band ad essere scherzosamente soprannominata \"Barmbek Symphony Orchestra\".\nUna volta conclusa la registrazione, il periodo del mixaggio e della masterizzazione furono particolarmente stressanti. Mellberg ebbe gravi problemi di alcolismo e fu sbattuto fuori dallo studio; non fece pi\u00f9 ritorno nella band. Anche Rosenberg risent\u00ec di problemi dello stesso genere, ma la band riusc\u00ec a sopravvivere abbastanza a lungo da arrivare alla pubblicazione di \"Theli\".\nL'uscita dell'album fu problematica quanto la sua registrazione. Il singolo intitolato \"The Siren of the Woods\" usc\u00ec prima che la band cominciasse a promuovere il disco, ma fu fatto un errore nella stampa iniziale di \"Theli\", cos\u00ec che all'interno del disco furono incisi dei cori tedeschi che cantavano \"Christmas carols\". L'errore fu eliminato rapidamente e le copie \"sbagliate\" ritirate dal mercato, arrivando, oggi, a costituire una vera e propria rarit\u00e0 per i fan della band.\nIl successo di \"Theli\" sorprese tutti, le vendite furono pi\u00f9 del doppio di \"Lepaca Kliffoth\" e al gruppo venne offerto di andare in tour con gli Amorphis. Nonostante il successo riscontrato dai Therion, Johnsson si preoccup\u00f2 molto della buona riuscita del tour: i pezzi erano molto elaborati e difficili da proporre in un live. I coristi erano troppo costosi per poter essere impiegati durante un intero tour di concerti e Johnsson non aveva molti soldi da spendere per lo spettacolo. La stessa Nuclear Blast pag\u00f2 56.000 marchi tedeschi, circa 28.000 euro, per l'intera registrazione di \"Theli\", e Johnsson si rese conto di non poter chiedere altro denaro alla casa discografica. La soluzione fu quella di assumere dei coristi amatoriali che supportassero il gruppo durante il tour. Il risultato non fu perfetto ma comunque accettabile.\nJohnsson ebbe, nello stesso periodo, problemi con alcuni membri della band. Wawrzeniuk, impegnato con gli studi, non pot\u00e9 partecipare al tour e venne sostituito alla batteria da un suo amico, Tommy Eriksson (meglio conosciuto per il progetto musicale Shadowseeds). Tobias Sidegard fu assunto per suonare la chitarra, mentre Kimberly Goss come tastierista e cantante. Il tour fu un grande successo ma Johnsson non fu soddisfatto del sound complessivo della band.\nAnche il tour, per\u00f2, non fu esente da problematiche di vario genere. I problemi di Rosenberg legati all'alcool si aggravarono tanto da farlo collassare sul palco durante uno show, e da inficiare fortemente le sue capacit\u00e0 di musicista. I coristi si adattarono difficilmente alla vita sregolata condotta dai membri della band, tanto che il soprano solista cominci\u00f2 a fare uso di sostanze psicotrope. Johnsson non accett\u00f2 di buon grado la situazione. Cacci\u00f2 immediatamente Rosenberg dalla band e non utilizz\u00f2 la cantante nei tour successivi.\nUna seconda serie di concerti venne programmata con Wawrzeniuk come tenore e con due soprano professioniste. Il tour si svilupp\u00f2 per buona parte del 1997 e riscosse un notevole successo. Nello stesso anno la band festeggi\u00f2 il decimo anniversario con \"A'arab Zaraq - Lucid Dreaming\" che raccoglie parte dei brani non inseriti in \"Theli\", alcune cover, pi\u00f9 la colonna sonora del film \"The Golden Embrace\" che Johnsson aveva realizzato da solo.\nIl tour increment\u00f2 le vendite del disco e la band ascese in popolarit\u00e0 nella schiera della comunit\u00e0 metal. La Nuclear Blast promise un innalzamento del budget loro dedicato, proprio in virt\u00f9 del buon successo riscosso. L'unico problema era che il gruppo era ormai formato dal solo Johnsson, affiancato da una serie di musicisti che venivano via via cambiati o rimpiazzati.\nL'album successivo, \"Vovin\", venne registrato con l'apporto di musicisti professionisti e di Tommy Eriksson che dette una mano con l'aggiunta di alcune chitarre. Nonostante sia stato realizzato con il nome di \"Therion\", essenzialmente si tratt\u00f2 di una produzione \"solista\" di Johnsson. Per la prima volta la registrazione fu portata avanti con l'ausilio di una vera e propria orchestra e con un numero considerevole di coristi. La cantante austriaca Martina Hornbacher (ora Martina Astner) e Sarah Jezebel Deva furono scelte come soprani soliste, e parteciparono anche al successivo tour della band. La registrazione risult\u00f2 notevolmente pi\u00f9 professionale, pulita e certamente pi\u00f9 fruibile per il grande pubblico. Un singolo promozionale intitolato \"Eye of Shiva\" fu trasmesso dalle radio prima dell'uscita ufficiale dell'album, ed \u00e8 ormai un pezzo da collezione per i fans dei Therion. \"Vovin\" ha venduto il doppio delle copie del precedente album.\nIl gruppo capitalizz\u00f2 il successo del nuovo lavoro ed and\u00f2 in tour con i Moonspell. I concerti si estesero dalla Scozia all'Ungheria e dal Portogallo alla Finlandia. Al batterista Sami Karppinen venne offerto un ruolo permanente nella band. Karppinen era un musicista molto conosciuto in Svezia e con degli ottimi contatti nell'ambiente. Grazie a lui si unirono ai Therion Kristian Niemann alla chitarra e suo fratello Johan Niemann al basso. Finalmente il gruppo sembr\u00f2 avere una formazione stabile.\nJohnsson aveva gi\u00e0 preparato il materiale per l'album successivo: \"Deggial\". Materialmente si tratto ancora di un album \"solista\" ma suonato e registrato da una vera e propria band. Il nuovo lavoro risult\u00f2 maggiormente sinfonico grazie soprattutto all'impiego di un'orchestra composta da un maggior numero di elementi. Il nuovo disco riusc\u00ec a vendere molte pi\u00f9 copie di \"Theli\", senza per\u00f2 raggiungere i livelli di \"Vovin\". Il tour che ne segu\u00ec fu il primo che la band riusc\u00ec ad organizzare in \"solitario\", senza cio\u00e8 fare da supporto ad altri gruppi famosi.\nDurante il tour vennero accompagnati dai Voivod e supportati dai Flowing Tears. Molti e diversi cantanti si alternarono durante la tourn\u00e9e, tra i quali il pi\u00f9 famoso fu Anders Engberg. La maggior parte dei fans non conosceva il suo nome, cos\u00ec il cantante inizi\u00f2 ad essere soprannominato come \"Il tizio pelato di cui nessuno conosce il nome\".\nLa sperimentazione \"folk metal\": \"Secret of the Runes\".\nDopo \"Deggial\" Johnsson cominci\u00f2 a comporre di nuovo. Aveva moltissime nuove idee da esplorare e sviluppare, tuttavia, dopo aver scritto sette brani, decise di prendere una nuova direzione. Il leader dei Therion desiderava lavorare sulle antiche religioni nordiche, quindi mise da parte i brani gi\u00e0 composti per avventurarsi nel mondo del folk scandinavo ed iniziare a produrre un concept album basato su questi temi.\nJohnsson aveva gi\u00e0 scritto un paio di brani da utilizzare in un \"side project\" con il cantante della folk metal band Skyclad, progetto che per\u00f2 non and\u00f2 mai in porto. Fece ascoltare i due pezzi ai fratelli Niemann, i quali chiaramente gli dissero: \"Sono troppo buone - non puoi sprecarle in un altro progetto - devi usarle con i Therion\". I pezzi rimanenti furono basati sui nove mondi dell'antica mitologia norrena. L'album prese il nome di \"Secret of the Runes\" ed usc\u00ec nel 2001.\nJohnsson decise di utilizzare parte del budget previsto per l'album nella costruzione di uno studio di registrazione privato, cos\u00ec che i Therion non dovessero pi\u00f9 fare i conti con i tempi di registrazione e con l'affitto delle sale (lo studio fu chiamato \"modern art\"). Karppinen divenne la \"mente\" dello studio: lo pianific\u00f2 e partecip\u00f2 attivamente alla sua costruzione. \"Secret of the Runes\" fu registrato qui, con Karppinen che fece sia da batterista che da tecnico del suono. Johnsson, non volendo utilizzare un direttore d'orchestra, istru\u00ec personalmente tutti i musicisti che parteciparono alla registrazione.\nI Therion, grazie anche a questa registrazione, tornarono ad essere una vera e propria band, con Kristian Niemann che dette una mano dall'esterno alla composizione e agli arrangiamenti. La coesione della band ed il grande lavoro fatto da tutti i componenti portarono ad un risultato ottimale. Il disco espresse a pieno l'essenza dei Therion, mettendo in evidenza la loro natura ibrida, sempre a cavallo fra musica sinfonica e musica metal. Dopo il tour, in cui furono affiancati da Evergrey e My Insanity, Karppinen decise di lasciare la band per dedicarsi esclusivamente al \"modern art studio\". Fu certamente un duro colpo per il gruppo ma Karppinen fu abbastanza responsabile da individuare Richard Evensand come degno sostituto.\nNel 2001 fu realizzato \"Bells of Doom\", CD che venne messo a disposizione esclusivamente dei membri del fan club ufficiale del gruppo (oggi chiamato \"Therion Society\"). L'iscrizione al club comporta tutta una serie di benefici, tra cui il poter comunicare direttamente col gruppo, un forum dedicato a cui partecipano anche i membri della band, uno store a loro riservato e altro ancora. Il CD realizzato nel 2001 conteneva molti pezzi rari, fra cui le registrazioni originali (datate 1987) di quando la band si chiamava ancora \"Blitzkrieg\".\nNel 2002 per festeggiare il quindicesimo anniversario della band i Therion realizzarono un doppio live intitolato \"Live in Midg\u00e5rd\".\nLa trilogia \"Lemuria\"/\"Sirius B\" e gli anni recenti.\nDopo il tour, la band decise di fare il punto della situazione in termini musicali. Si accorse allora di aver lavorato molto, sia grazie a Johnsson, che aveva prodotto un numero considerevole di brani, che ai fratelli Niemann. Complessivamente i Therion avevano a disposizione 55 nuovi brani. Nonostante alcuni non fossero ancora completi, il gruppo si rese conto di avere materiale per 3 nuovi album. I Therion decisero di far uscire i primi due contemporaneamente (\"Sirius B\" e \"Lemuria\") e di produrre il terzo della trilogia in seguito. Per la registrazione vennero utilizzati 171 nuovi musicisti, 32 coristi e diversi solisti.\nI due cd sono stati editi nel 2004, sia in versione \"separata\" che in \"doppio pacco\".\nI due album impiegano pi\u00f9 \"chitarre\" rispetto agli album precedenti, ma con sonorit\u00e0 maggiormente orecchiabili e melodiche e con riff professionali e complessi. Wawrzeniuk torna finalmente alla voce insieme a Mats Lev\u00e9n. Durante la registrazione il rapporto con il nuovo batterista Richard Evensand divenne un problema. Questi aveva fatto uno show (nel 2002) con i Therion e poi, nel mezzo della registrazione di \"Lemuria\" e \"Sirius B\" torn\u00f2 sui suoi passi, riconsiderando il rapporto con la band. Il motivo fu una proposta di ingaggio da parte dei Soilwork: lui avrebbe voluto suonare con entrambe le band ma Johnsson non poteva accettare un batterista con un \"conflitto di interessi\". Disse a Evensand di fare una scelta fra i due gruppi, o comunque di garantire che i Therion sarebbero sempre stati la sua \"priorit\u00e0\". Il batterista ader\u00ec alla proposta di Johnsson, garantendo la priorit\u00e0 ai Therion. Garanzia che ben presto si dovette scontrare con le esigenze dei Soilwork, che si trovarono ad avere alcune date dei loro concerti in conflitto con quelle dei Therion. Alla fine Evensand decise di dedicarsi esclusivamente ai Soilwork. Venne sostituito da Petter Karlsson, che port\u00f2 a termine il tour con il gruppo.\nIl 18 luglio 2005 usc\u00ec la compilation \"Atlantis Lucid Dreaming\", un mix delle tracce presenti in \"A'arab Zaraq - Lucid Dreaming\" (1997) ed in \"Crowning of Atlantis\" (1999). La copertina raccoglie, in piccolo, l'immagine dei due album.\nNel 2007 fu la volta dell'album \"Gothic Kabbalah\". Nel maggio dello stesso anno fu annunciato, poco prima del riuscitissimo concerto al Wacken Open Air, che Mats Lev\u00e8n non avrebbe pi\u00f9 cantato con la band: verr\u00e0 sostituito da Thomas Vikstr\u00f6m.\nNell'estate 2008, terminato da tempo il tour di \"Gothic Kabbalah\", sono state date quasi contemporaneamente due notizie che hanno scosso tutti i fan della band: la pubblicazione del CD/DVD dal vivo \"Live Gothic\" (primo DVD della band), registrato durante il concerto del 14 febbraio 2007 a Varsavia, in Polonia e la fine di quella che viene considerata \"la miglior formazione di sempre dei Therion\" (\"the best line up ever\"). Escono infatti dal gruppo Kristian Niemann, Johann Niemann e Petter Karlsson, per divergenze musicali con Johnsson.\nLa nuova formazione, annunciata il 31 agosto 2008, comprende, oltre a Johnsson, Thomas Vikstr\u00f6m e Snowy Shaw alla voce, il batterista Johan Koleberg, ex Lion's Share, e il bassista Nalle P\u00e5hlsson, considerato una specie di \"Bob Daisley svedese\" il cui ingresso nella band \u00e8 stato caldeggiato dallo stesso Vikstr\u00f6m. Nel giugno 2010 per il posto di chitarra solista \u00e8 stato presentato l'argentino Christian Vidal.\nNel settembre del 2010 \u00e8 uscito il nuovo album \"Sitra Ahra\", che chiude la trilogia aperta con \"Lemuria\" e \"Sirius B\" (fatto riscontrabile anche nella presenza della traccia \"Kali Yuga part 3\", le cui prime due parti erano racchiuse proprio in \"Sirius B\"), mentre l'album \"Gothic Kabbalah\" si discostava musicalmente dai precedenti risultando complessivamente in uno stile meno \"sinfonico\" per la minor presenza di parti corali.\nNel 2015 \u00e8 stata presentata l'italiana Chiara Malvestiti (soprano) nella veste di live singer."}
{"id": "329775", "revid": "253269", "url": "https://it.wikipedia.org/wiki?curid=329775", "title": "Gavin Rossdale", "text": "Biografia.\nLa famiglia di Gavin consiste dei genitori Barbara e Richard, della sorella pi\u00f9 grande Soraya e della sorella pi\u00f9 giovane Lorraine. Quando aveva 11 anni, i genitori di Gavin divorziarono e Gavin and\u00f2 a vivere col padre che \u00e8 un dottore. Da adolescente Gavin si \"dichiar\u00f2\" punk. Soraya gli trasmise la passione per i Pixies e a 19 anni Gavin impar\u00f2 a suonare la chitarra. Dopo alcuni tentativi falliti con alcuni gruppi, compreso uno chiamato \"Midnight\", nel 1992 incontr\u00f2 Nigel Pulsford a un concerto e poco dopo nacquero i Bush. Nel 1994 i Bush ottennero un contratto discografico e l'anno seguente cominciarono un tour. Durante la lunga esperienza con i Bush, Gavin ha dimostrato quanto sia cresciuto come autore di testi e musicista.\nScioltisi i Bush, nell'estate del 2002, Gavin realizz\u00f2 la sua prima canzone da solista \"Adrenaline\" per il film \"xXx\". Il 14 settembre 2002 Gavin si spos\u00f2 a Londra con Gwen Stefani, sua fidanzata da 6 anni. Nel 2005 Gavin ha formato una band chiamata Institute, insieme all'ex chitarrista dei Bush Chris Traynor, con cui ha inciso l'album \"Distort Yourself\" dal quale viene estratto il singolo \"Bulletproof Skin\".\nIl 3 giugno 2008 il cantante pubblica il primo album solista intitolato \"WANDERlust\", anticipato dal singolo \"Love Remains the Same\". Il singolo \u00e8 anche il brano portante della colonna sonora del film \"Come un uragano\". Nell'estate 2010 i Bush si riuniscono, seppure a met\u00e0 della formazione originale, ovvero Gavin e il batterista Robin Goodridge, insieme al chitarrista Chris Traynor. Il singolo \"Afterlife\" anticipa l'album \"The Sea of Memories\", uscito nell'ottobre del 2011.\nVita personale.\n\u00c8 stato il marito della cantante Gwen Stefani dal 2002 al 2015."}
{"id": "329792", "revid": "1543377", "url": "https://it.wikipedia.org/wiki?curid=329792", "title": "Consiglio di amministrazione", "text": "Il consiglio di amministrazione (spesso abbreviato \"CdA\"), nell'organizzazione aziendale \u00e8 l'organo collegiale al quale \u00e8 affidata la gestione delle societ\u00e0 per azioni e delle altre societ\u00e0 la cui disciplina \u00e8 modellata su quella delle societ\u00e0 per azioni. Un organo analogo, a volte con lo stesso nome, si trova anche in altri enti non aziendali, come ad esempio le universit\u00e0.\nNella letteratura sul governo d'impresa (\"\"governance\" aziendale\") il consiglio di amministrazione \u00e8 denominato anche \"board\", dal nome che assume negli ordinamenti anglosassoni (\"\"board of directors\" nelle societ\u00e0 per azioni; in altri enti si usa la stessa denominazione oppure \"board of trustees\", \"board of governors\", \"board of regents\"\").\nDescrizione.\nStruttura.\nI membri del consiglio di amministrazione muniti di una determinata delega (ad amministrare) sono detti \"amministratori\" (\"directors\" nei paesi anglosassoni); i membri del consiglio privi di delega sono detti \"consiglieri\".\nNella maggior parte degli ordinamenti (un'eccezione \u00e8 la Francia) non devono essere necessariamente soci e in certi ordinamenti (ad esempio, Francia, Paesi Bassi, Inghilterra e Stati Uniti) possono essere anche persone giuridiche.\nAlcuni ordinamenti (Italia, Spagna, Paesi Bassi, ecc.) consentono la nomina di un solo amministratore (detto \"amministratore unico\") il quale agisce, quindi, come organo monocratico: in questi casi ovviamente non c'\u00e8 il consiglio di amministrazione.\nGli amministratori sono di solito eletti dall'assemblea dei soci. Alcuni ordinamenti, per\u00f2, consentono al consiglio di amministrazione di cooptare i suoi membri per coprire posti vacanti o, addirittura, in aggiunta a quelli eletti dall'assemblea. D'altra parte, una cooptazione di fatto si riscontra sovente nei casi in cui la propriet\u00e0 delle azioni \u00e8 cos\u00ec dispersa che nessun azionista o gruppo di azionisti \u00e8 in grado di condizionare l'elezione degli amministratori.\nSe la \"governance\" della societ\u00e0 non \u00e8 basata sul \"sistema monistico\" (\"one-tier system\") ma su quello \"dualistico\" (\"two-tier system\"), di origine tedesca e ora adottato anche da altri ordinamenti, al posto del consiglio di amministrazione vi sono due organi collegiali:\nDove vengono attuate forme di \"cogestione\", ossia di partecipazione dei lavoratori dipendenti alla gestione dell'azienda, nel consiglio di amministrazione o nel consiglio di sorveglianza siedono anche rappresentanti degli stessi, da loro eletti o designati dalle rispettive organizzazioni sindacali.\nFunzioni.\nLe legislazioni ottocentesche concepivano gli amministratori come semplici mandatari dell'assemblea degli azionisti, che aveva competenza generale e poteva impartire loro istruzioni in ogni momento; invece, le legislazioni attuali (a partire dalla legge azionaria tedesca del 1937) attribuiscono al consiglio di amministrazione i pi\u00f9 ampi poteri di gestione, limitando la competenza dell'assemblea a determinati atti (nomina e revoca degli amministratori, approvazione dei bilanci, modifiche allo statuto ecc.).\nIn pratica, il consiglio di amministrazione non pu\u00f2, per la sua natura collegiale, assicurare la direzione quotidiana dell'azienda; questa \u00e8 pertanto demandata al \"management\", mentre il consiglio nomina e licenzia i manager, ne controlla l'operato, ne stabilisce la remunerazione e si occupa delle scelte strategiche e delle decisioni non delegabili.\nD'altra parte, i manager pi\u00f9 importanti sono membri del consiglio di amministrazione; ci\u00f2 vale, in particolare, per i \"senior manager\": presidente, amministratore delegato, direttore generale ecc. Si distinguono, a tale proposito, gli \"amministratori esecutivi\" (\"executive directors\"), che sono anche manager della societ\u00e0, dagli \"amministratori non esecutivi\" (\"non-executive directors\"), che invece non lo sono.\nLa presenza di amministratori non esecutivi \u00e8 necessaria per assicurare un efficace controllo sul management, visto che, da questo punto di vista, gli amministratori esecutivi si possono trovare in conflitto d'interesse.\nL'efficacia del controllo \u00e8 in particolare assicurata dalla presenza, tra gli amministratori non esecutivi, di \"amministratori indipendenti\" (\"indipendent directors\"), che soddisfano determinati requisiti personali tali da garantire che essi operino nell'esclusivo interesse della societ\u00e0 e non del management o di singoli azionisti.\nPer lo stesso motivo \u00e8 considerata buona prassi la separazione tra il ruolo di presidente del consiglio di amministrazione (\"chairman\", in inglese), che dovrebbe essere affidato ad un amministratore non esecutivo, e quello di vertice del management (il cosiddetto \"capo azienda\", variamente denominato: amministratore delegato, direttore generale, ecc.), nonostante la diffusa pratica di unire i due ruoli nella stessa persona (cosiddetta \"CEO duality\").\nNel mondo.\nItalia.\nIn Italia \u00e8 affidata a un \"consiglio di amministrazione\" la gestione delle societ\u00e0 di capitali, ossia societ\u00e0 per azioni, a responsabilit\u00e0 limitata e in accomandita per azioni, nonch\u00e9 delle societ\u00e0 cooperative.\nLa durata del mandato degli amministratori \u00e8 fissata dagli statuti delle singole societ\u00e0, limitandosi la legge a stabilire la durata massima (in genere dai tre a sei anni, secondo gli ordinamenti). L'assemblea pu\u00f2, per\u00f2, revocare gli amministratori prima della scadenza del mandato; nella maggioranza degli ordinamenti la revoca \u00e8 libera, mentre in alcuni \u00e8 richiesta una giusta causa (ai sensi dell'articolo 2383, comma 3\u00ba, del Codice civile, la revoca pu\u00f2 avvenire in qualunque momento, salvo il diritto dell'amministratore al risarcimento dei danni in caso di revoca senza giusta causa). Vi sono anche ordinamenti che consentono al consiglio di amministrazione di destituire i suoi membri (anche in questo caso la destituzione pu\u00f2 essere libera o subordinata ad una giusta causa).\nUn organo cos\u00ec denominato \u00e8 presente anche in alcuni enti della pubblica amministrazione italiana (come ad esempio nelle universit\u00e0 in Italia), talvolta con un ruolo analogo a quello svolto nelle societ\u00e0 per azioni, altre volte con attribuzioni pi\u00f9 limitate o tipiche."}
{"id": "329805", "revid": "591237", "url": "https://it.wikipedia.org/wiki?curid=329805", "title": "Funzionalismo contro intenzionalismo", "text": "Il funzionalismo contro intenzionalismo \u00e8 un dibattito storiografico sorto sulle origini dell'Olocausto. La discussione verte essenzialmente su due domande:\nI due termini sono stati utilizzati per la prima volta in uno studio pubblicato nel 1981 dallo studioso inglese di ispirazione marxista Timothy Mason. Tra i funzionalisti si annoverano Raul Hilberg, Christopher Browning, Hans Mommsen, Martin Broszat e Zygmunt Bauman. I pi\u00f9 famosi intenzionalisti sono invece Andreas Hillgruber, Karl Dietrich Bracher, Saul Friedl\u00e4nder, Klaus Hildebrand, Eberhard J\u00e4ckel, Richard Breitman e Lucy Davidowicz.\nUn ulteriore dibattito, strettamente correlato, riguarda la natura del potere di Hitler. Da una parte sussiste l'ipotesi di un \"dittatore debole\" supportata da Mommsen e Broszat (funzionalisti), dall'altra parte l'idea di un \"dominatore del \"Terzo Reich\"\" appoggiata invece da Bracher (intenzionalista). Ovviamente nel primo caso l'Olocausto andrebbe a favore delle ipotesi funzionaliste, mentre nel secondo a favore di quelle intenzionaliste.\nIn ogni caso, nessuna delle due fazioni discute sul fatto che l'Olocausto sia effettivamente avvenuto, n\u00e9 esistono apprezzabili divergenze in seno al dibattito sulla responsabilit\u00e0 di Hitler nell'incoraggiare l'antisemitismo e nel permettere l'Olocausto. Di conseguenza il dibattito tra funzionalisti ed intenzionalisti, considerato un legittimo dibattito accademico, diverge radicalmente dal negazionismo dell'Olocausto pi\u00f9 estremo, teso appunto a \"negare\" l'Olocausto e giudicato pseudo-storico dagli storici accademici.\nOrigini del dibattito.\nLa ricerca delle motivazioni che condussero all'Olocausto inizi\u00f2 immediatamente al termine del secondo conflitto mondiale. Nel corso dei processo di Norimberga la \u00absoluzione finale della questione ebraica\u00bb fu dipinta dall'accusa come parte di un progetto a lungo termine della \"leadership\" nazionalsocialista - di Hitler \"in primis\" - che l'aveva pianificata fin dalla fondazione dello NSDAP nel 1920. In conseguenza delle prove presentate al processo, tese a dimostrare l'intenzionalit\u00e0 dello sterminio ed in mancanza di altri documenti emersi successivamente, molti storici dell'epoca scrissero opere che oggi possono essere considerate radicalmente intenzionaliste.\nA partire dalla fine degli anni sessanta, con la pubblicazione di lavori quali \"Der Staat Hitlers\" di Martin Broszat (1969) e \"The Twisted Road to Auschwitz\" di Karl Albert Schleunes (1970), alcuni studiosi criticarono l'interpretazione prevalente proponendo una nuova tesi secondo la quale non era esistito alcun piano preparatorio per l'Olocausto ma che esso aveva avuto luogo ad una serie di passaggi successivi.\nNegli anni settanta i sostenitori della scuola intenzionalista vennero conosciuti come coloro che seguivano \u00abla via rettilinea per Auschwitz\u00bb o \u00abprogrammatici\u00bb perch\u00e9 insistevano sulla tesi che Hitler stesse perseguendo un programma gi\u00e0 delineato. D'altro canto i sostenitori della scuola funzionalista furono conosciuti come coloro che seguivano \u00abla via contorta per Auschwitz\u00bb o \u00abstrutturalisti\u00bb perch\u00e9 insistevano sull'esistenza di strutture burocratiche interne al \"Terzo Reich\" che, nel contesto di una serie di scontri per assicurarsi maggior potere e l'approvazione di Hitler, avevano adottato una serie di misure slegate tra loro. La somma di tali misure aveva condotto, secondo gli \u00abstrutturalisti\u00bb, alla realizzazione pratica dell'Olocausto.\nNel 1981 lo storico inglese Timothy Mason pubblic\u00f2 uno studio dal titolo\n\"Intention and Explanation\" che in parte attaccava le tesi degli studiosi tedeschi Karl Dietrich Bracher e Klaus Hildebrand, accusati da Mason di aver centralizzato troppo la figura di Adolf Hitler per spiegare l'Olocausto. Nel suo studio Mason chiam\u00f2 i sostenitori della scuola strutturalista \u00abfunzionalisti\u00bb a causa delle loro convinzione che l'Olocausto si fosse realizzato come erratica manifestazione del \u00abfunzionamento\u00bb dello stato nazionalsocialista. I sostenitori della causa programmatica, invece, venivano chiamati da Mason \u00abintenzionalisti\u00bb per la convinzione che fosse stata esclusivamente l'\u00abintenzione\u00bb (o volont\u00e0) di Hitler a dar luogo all'Olocausto. I termini coniati da Mason sono quelli maggiormente utilizzati oggi.\nLe tesi.\nInterpretazione intenzionalista radicale.\nI sostenitori radicali dell'intenzionalismo sostengono che Hitler abbia avuto un piano per lo sterminio gi\u00e0 dalla fondazione dello NSDAP e che molti degli atti compiuti dal regime fossero finalizzati alla realizzazione dello stesso.\nLa storica Lucy Dawidowicz sostiene che Hitler avesse pianificato l'Olocausto non pi\u00f9 tardi del 1919, portando a supporto della sua tesi molte affermazioni violentemente antisemite del \"F\u00fchrer\". I critici della Dawidowicz sostengono che nessuna di queste affermazioni si riferisce allo sterminio dell'intero popolo ebraico e solo in poche di esse si esprime la volont\u00e0 di \u00abuccidere\u00bb: si tratta perlopi\u00f9 di farneticanti dichiarazioni contro il \u00abpericolo bolscevico-giudaico\u00bb e a favore del ritorno alla \u00abpurezza\u00bb della razza ariana. Solo una volta nel \"Mein Kampf\" Hitler si riferisce direttamente all'uccisione di ebrei:\nConsiderando l'estrema lunghezza del \"Mein Kampf\" (circa 600 pagine) i critici della Dawidowicz asseriscono che ella si \u00e8 spinta troppo oltre nelle sue affermazioni per una singolo passaggio.\nLo studioso di scienze politiche americano Daniel Goldhagen nel suo \"I volenterosi carnefici di Hitler\" (1996) \u00e8 ancor pi\u00f9 radicale nelle ipotesi. Egli afferma che l'opinione pubblica tedesca era gi\u00e0 predisposta alla discriminazione (e, parzialmente, allo sterminio) del popolo ebraico prima ancora che il partito nazionalsocialista prendesse il potere e che accolse favorevolmente le prime misure del periodo 1933-1939. Le sue tesi sono per\u00f2 rigettate da numerosi storici che mettono discussione l'eccessiva semplificazione delle ragioni dell'antisemitismo tedesco dell'epoca che Goldhagen fa nel suo libro.\nInterpretazione intenzionalista moderata.\nGli storici moderatamente intenzionalisti come Richard Breitman credono che Hitler abbia deciso la realizzazione dell'Olocausto alla fine degli anni trenta, probabilmente nel 1939. Questa scuola di pensiero si basa sul famoso discorso \u00abprofetico\u00bb tenuto da Hitler il 30 gennaio 1939 davanti al \"Reichstag\" ove dichiar\u00f2 che se i \u00abfinanziatori ebrei\u00bb avessero scatenato un altro conflitto mondiale \u00abil risultato sar\u00e0 l'annientamento dell'intera razza ebraica in Europa\u00bb.\nLa maggior critica rivolta a quest'ipotesi, come fa notare Yehuda Bauer, \u00e8 che se Hitler veramente avesse voluto annunciare il suo programma di genocidio non fece per\u00f2 seguire alle sue parole alcun fatto almeno fino alla fine del 1941. A conferma di ci\u00f2 Goebbels nei suoi \"Diari\" scrive alla fine del 1941: \u00abLa profezia del \"F\u00fchrer\" inizia ad avverarsi nella maniera pi\u00f9 terribile\u00bb. L'impressione generale \u00e8 che Goebbels fosse sorpreso dalla reale validit\u00e0 delle minacce proferite da Hitler nel discorso \u00abprofetico\u00bb del gennaio 1939.\nInterpretazione funzionalista radicale.\nI funzionalisti radicali come G\u00f6tz Aly sostengono che Hitler sia stato coinvolto in minima parte nella progettazione e realizzazione dell'Olocausto e che la maggior parte delle iniziative siano state prese da livelli pi\u00f9 bassi della burocrazia tedesca. Aly porta a supporto di questa interpretazione una serie di documenti del Governatorato Generale emanati autonomamente dal governatore Hans Frank che prospettavano una riduzione del 25% della popolazione polacca per permettere una migliore crescita economica del paese attraverso l'eliminazione di elementi \u00abindesiderati\u00bb. D'altra parte i critici sostengono che questa ipotesi \u00e8 in netto contrasto con quello che veramente avvenne visto che la maggior parte dei campi di sterminio si trovavano proprio in Polonia e che gli ebrei vi venivano trasportati da tutta l'Europa occupata.\nInterpretazione funzionalista moderata.\nI fautori di quest'ipotesi come Christopher Browning credono che le rivalit\u00e0 esistenti all'interno delle instabili strutture di potere del Terzo Reich abbiano rappresentato l'evento di maggiore importanza che condusse all'Olocausto. I funzionalisti moderati sostengono che inizialmente i programmi antisemiti nazionalsocialisti fossero di espellere, obbligandoli all'emigrazione, gli ebrei dalla \u00abnuova Europa\u00bb tedesca e che solo il fallimento di questi progetti, causato dallo scoppio del conflitto mondiale, avesse condotto all'Olocausto.\nInterpretazione di sintesi.\nNumerosi studiosi come Yehuda Bauer, Ian Kershaw e Michael Marrus hanno sviluppato un'interpretazione che sintetizza i punti principali delle tesi funzionalista e intenzionalista. Infatti sostengono che l'Olocausto sia stato il risultato di una serie di passaggi dinamici provenienti dall'alto (da Hitler) e dal basso (dalle strutture di potere intermedie). In questo contesto essi considerano che Hitler non avesse in origine alcun piano per lo sterminio ma che gli eventi lo abbiano portato gradualmente ad esprimere una serie di pareri favorevoli all'\u00abannientamento della razza ebraica\u00bb. Tali dichiarazioni, nel contesto di un regime ove la parola di Hitler era considerata legge, avrebbe condotto le strutture politiche subalterne a realizzare il suo desiderio. La competizione tra le diverse agenzie governative avrebbe condotto, in processo di \u00abradicalizzazione cumulativa\u00bb, a politiche antisemite sempre pi\u00f9 estreme sfociate nell'Olocausto.\nNote.\nPer gli estremi delle opere citate in nota si veda la sezione \"bibliografia\"."}
{"id": "329806", "revid": "1494169", "url": "https://it.wikipedia.org/wiki?curid=329806", "title": "Albatro", "text": ""}
{"id": "329808", "revid": "2231567", "url": "https://it.wikipedia.org/wiki?curid=329808", "title": "Mario Monti", "text": "\u00c8 senatore a vita dal 9 novembre 2011, e dal 16 novembre 2011 fino al 28 aprile 2013 \u00e8 stato Presidente del Consiglio dei ministri della Repubblica Italiana a capo dell'omonimo governo Monti, conservando inizialmente l'incarico anche di Ministro dell'economia e delle finanze dello stesso governo, lasciato a Vittorio Grilli l'11 luglio 2012. Il 21 dicembre dello stesso anno rassegna le sue dimissioni da capo del Governo, rimanendo in carica per il disbrigo degli affari correnti; a seguito delle dimissioni di Giulio Terzi di Sant'Agata, assume \"ad interim\" l'incarico di Ministro degli affari esteri dal 26 marzo al 28 aprile 2013.\nPresidente dell'Universit\u00e0 Bocconi dal 1994, Monti \u00e8 stato commissario europeo per il mercato interno tra il 1995 e il 1999 nella Commissione Santer; sotto la Commissione Prodi ha rivestito il ruolo di commissario europeo per la concorrenza fino al 2004.\nBiografia.\nInfanzia ed educazione.\nFiglio del banchiere Giovanni Battista Monti, noto come Giovanni Monti, e di Lavinia Capra, Mario Monti ottiene la maturit\u00e0 classica all'Istituto Leone XIII di Milano. Nel 1965 consegue la laurea in economia presso l'Universit\u00e0 commerciale Luigi Bocconi di Milano e trascorre un anno all'Universit\u00e0 di Yale (Stati Uniti), con una borsa di studio, avendo come professore James Tobin, Premio Nobel per l'economia nel 1981. \nAttivit\u00e0 accademica e amministrativa.\nNel 1969 \u00e8 professore presso l'Universit\u00e0 degli Studi di Trento e dal 1970 presso l'Universit\u00e0 degli Studi di Torino, che lascia nel 1985 per diventare professore di economia politica presso l'Universit\u00e0 Bocconi di Milano, dove diventa direttore dell'Istituto di economia politica e dove, dal 1985 al 1995, \u00e8 anche direttore del Giornale degli economisti e Annali di economia.\nMonti \u00e8 chiamato a rivestire incarichi di rilievo in commissioni governative e parlamentari: \u00e8 relatore della commissione sulla difesa del risparmio finanziario dall'inflazione (1981), presidente della commissione sul sistema creditizio e finanziario (1981-1982) e membro della Commissione Sarcinelli (1986-1987).\nNel 1988 viene nominato dal Governo De Mita e dal ministro del Tesoro Giuliano Amato membro del Comitato Spaventa sul debito pubblico (1988-1989).\nNel medesimo 1988 viene designato come membro del consiglio di amministrazione della Fiat Auto S.p.A. e della Banca Commerciale Italiana. Sempre alla Bocconi assume la carica di rettore (1989-1994) e successivamente quella di presidente (1994), alla morte di Giovanni Spadolini. Dal novembre 2011, a seguito della nomina alla Presidenza del Consiglio, ha richiesto la sospensione temporanea, tra le altre, anche dalla carica di presidente dell'Universit\u00e0; carica che, nelle more, \u00e8 stata ricoperta dal professor Luigi Guatri.\n\u00c8 editorialista de \"Il Corriere della Sera\" da oltre vent'anni e autore di numerose pubblicazioni di carattere economico e politico.\nCommissario europeo.\nNel 1994 Monti viene designato per la nomina a commissario europeo dal governo Berlusconi I, assieme alla radicale Emma Bonino. Jacques Santer, presidente della commissione, gli assegna le deleghe a Mercato interno, servizi finanziari e integrazione finanziaria, fiscalit\u00e0 e unione doganale. Nel 1999 la Commissione Santer si dimette in blocco, a causa di uno scandalo legato a cattive pratiche di gestione e amministrazione da parte di alcuni commissari ma non coinvolge Mario Monti. Nel 1999 Monti viene confermato commissario europeo dal governo D'Alema I, che indica Romano Prodi come secondo rappresentante per la Commissione UE, di cui lo stesso Prodi diviene presidente, e riceve la delega alla Concorrenza.\nSotto la sua guida la Commissione europea approfondisce il ruolo di controllo della concorrenza, inaugurando il procedimento contro la Microsoft per abuso di posizione dominante e violazione delle normative antitrust, e che ha portato il 25 marzo 2004 alla condanna della societ\u00e0 al pagamento di 497 milioni di euro. Nel 2001 fu bloccata la proposta di fusione tra General Electric e Honeywell, anch'essa considerata contraria alle normative antitrust. Nel 2010, su incarico del presidente della Commissione europea Barroso, ha redatto un libro bianco (\"Rapporto sul futuro del mercato unico\") contenente misure considerate necessarie per il completamento del mercato unico europeo.\nIl 29 marzo 2004, durante il suo mandato da Commissario europeo per la concorrenza, \u00e8 stato insignito della Laurea honoris causa in giurisprudenza dall'Universit\u00e0 degli Studi dell'Insubria di Varese, sua citt\u00e0 natale, per le \"elette doti di economista e di giurista [...], per i principi e i valori ai quali ha ispirato il suo impegno civile e politico\".\nAttivit\u00e0 scientifica.\nUno dei risultati pi\u00f9 importanti della sua attivit\u00e0 di ricerca in campo economico \u00e8 il modello di Klein-Monti che descrive il comportamento di una banca in regime di monopolio, risultato degli studi paralleli di Monti e del premio Nobel Lawrence Klein. Tale modello ha assunto una notevole importanza ed \u00e8 stato studiato e ampliato dagli anni settanta fino ad oggi.\nCollaborazioni con organismi internazionali.\n\u00c8 stato, tra il 2005 e il 2008, il primo presidente del Bruegel, un comitato di analisi delle politiche economiche (\"think-tank\"), nato a Bruxelles nel 2005. Nel 2010 \u00e8 inoltre divenuto presidente europeo della Commissione Trilaterale, un gruppo di interesse di orientamento neoliberista fondato nel 1973 da David Rockefeller e membro del comitato direttivo del Gruppo Bilderberg. Da questi incarichi si \u00e8 dimesso il 24 novembre 2011, a seguito della nomina a presidente del Consiglio.\nTra il 2005 e il 2011 \u00e8 stato \"international advisor\" per Goldman Sachs e precisamente membro del Research Advisory Council del Goldman Sachs Global Market Institute, presieduto dalla economista statunitense Abby Joseph Cohen. Tra gli organismi internazionali di cui fa parte, Monti \u00e8 membro del comitato esecutivo dell'Aspen Institute Italia, un'organizzazione internazionale non profit, fondata nel 1950. \u00c8 stato inoltre \"advisor\" della Coca Cola Company, membro del \"Senior European Advisory Council\" di Moody's ed \u00e8 uno dei presidenti del \"Business and Economics Advisors Group\" dell'Atlantic Council.\nNell'agosto 2020 \u00e8 stato nominato dall'Organizzazione mondiale della sanit\u00e0 presidente della neoistituita Commissione paneuropea per la salute e lo sviluppo sostenibile.\nNomina a senatore a vita.\nIl 9 novembre 2011, durante la XVI legislatura della Repubblica Italiana, \u00e8 nominato senatore a vita dal Presidente della Repubblica Giorgio Napolitano, ai sensi del secondo comma dell' Cost., avendo illustrato la Patria per altissimi meriti in campo scientifico e sociale.\nPresidente del Consiglio dei ministri.\nIl 13 novembre 2011, a seguito delle dimissioni di Silvio Berlusconi, riceve da Napolitano l'incarico per la formazione di un nuovo governo, accettandolo con riserva. Il 16 novembre scioglie la riserva e propone al Presidente della Repubblica la lista dei ministri per la nomina, priva di personalit\u00e0 politiche. Oltre alla carica di presidente del Consiglio, Monti ha ricoperto anche quella di Ministro dell'economia e delle finanze ad interim da novembre 2011 a luglio 2012.\nNel pomeriggio del 16 novembre 2011, alle ore 17 circa, in ossequio all' Cost., Mario Monti ha prestato giuramento con i ministri incaricati presso il Quirinale nelle mani del presidente della Repubblica Giorgio Napolitano.\nOttiene la fiducia al Senato il 17 novembre 2011 con 281 s\u00ec, 25 no e nessun astenuto e alla Camera il 18 novembre 2011 con 556 s\u00ec, 61 no e nessun astenuto. La maggioranza ottenuta in occasione del voto di fiducia \u00e8 la pi\u00f9 alta mai registrata nella storia repubblicana. Infatti la Lega Nord \u00e8 l'unico partito che non vota la fiducia, tuttavia dal 16 dicembre anche l'Italia dei Valori si unisce ai leghisti e negher\u00e0 da allora l'appoggio al governo. Il successivo 4 dicembre viene emanata dal governo, mediante decreto-legge, la manovra fiscale anticrisi, che si articola in tre capitoli: bilancio pubblico, previdenza e sviluppo. La manovra prevede un gettito lordo di circa 30 miliardi di euro in 3 anni.\nLe maggiori modifiche sono state attuate in campo fiscale. Il d.l. \u00e8 stato approvato rispettivamente dalla Camera e dal Senato il successivo 16 e 22 dicembre. Il 16 aprile 2012 Christine Lagarde, il direttore del Fondo monetario, elogia gli sforzi del Governo Monti in materia di interventi strutturali e di risanamento dei conti pubblici, ma chiede che \u00abla riforma del mercato del lavoro affronti l'incertezza sui licenziamenti, in modo che le imprese e i datori di lavoro possano sentirsi pi\u00f9 fiduciosi al momento di assumere\u00bb. Per evitare l'aumento di 2 punti delle aliquote IVA previsto dal DDL \"salva Italia\", il 9 maggio 2012 Monti nomina un commissario che affiancher\u00e0 il ministro per i rapporti col Parlamento Dino Piero Giarda nella \"revisione della spesa pubblica\" per reperire 4,2 miliardi del mancato gettito IVA.\nL'incarico viene affidato a Enrico Bondi, commissario straordinario per il risanamento Parmalat dopo il crac del 2003. Inoltre il Governo nomina l'ex premier Giuliano Amato consulente per la disciplina dei partiti e l'economista ed editorialista del Corriere della Sera Francesco Giavazzi consulente per gli aiuti alle imprese. Nel vertice europeo del 28 e 29 giugno 2012 la forte determinazione, tra gli altri, di Monti porta all'adozione del cosiddetto \"scudo anti-spread\" (misura che prevede l'intervento dell'European Financial Stability Facility per moderare le oscillazioni dello spread tra i titoli del debito pubblico degli stati membri). L'11 luglio 2012 Monti lascia l'incarico di Ministro dell'economia e delle finanze, che viene assunto da Vittorio Grilli, che sino a quel momento aveva ricoperto la carica di viceministro del medesimo dicastero.\nIl 31 ottobre 2012 viene approvata la riforma generale delle province, che ne riduce il numero e muta l'organizzazione interna riducendo nel contempo le competenze, e istituisce le dieci citt\u00e0 metropolitane. L'8 dicembre 2012 annuncia le sue dimissioni dopo aver incontrato il presidente della Repubblica al Quirinale, dimissioni rassegnate il 21 dicembre successivo, al termine dell'iter di approvazione della legge di stabilit\u00e0. Tra le riforme approvate dal governo Monti, va ricordata la riforma del sistema pensionistico che accelera il passaggio a un metodo di calcolo contributivo a capitalizzazione simulata sulla crescita pro-rata per tutti i lavoratori, innalzando i requisiti necessari al pensionamento.\nLa riforma porta la firma del ministro del lavoro e delle politiche sociali Elsa Fornero ed \u00e8 stata oggetto di critiche da pi\u00f9 parti, in particolar modo per la vicenda dei cosiddetti esodati, cio\u00e8 di coloro che avevano usufruito di forme di prepensionamento in aziende in crisi, ma poi ritrovatisi privi di copertura pensionistica a seguito dell'innalzamento dei requisiti d'accesso. Il 16 maggio 2012 \u00e8 stata approvato dal Consiglio dei ministri il riordino della Protezione civile. Il 31 ottobre 2012 viene approvato un decreto legge volto a riordinare l'assetto territoriale dello Stato, in particolar modo coinvolgendo le province, che vengono ridotte da 86 a 51 e mutate in ente di secondo livello e le citt\u00e0 metropolitane, che vengono finalmente istituite, a pi\u00f9 di dieci anni dalla loro introduzione in Costituzione; il decreto, tuttavia, non \u00e8 stato convertito in legge a seguito dello scioglimento anticipato delle camere.\nIl 26 marzo 2013 assume ad interim l'incarico di Ministro degli affari esteri dopo le dimissioni del ministro Giulio Terzi per gli sviluppi della Crisi diplomatica fra India e Italia del 2012-2013. Il 28 aprile successivo, dopo la formazione, la presentazione e il giuramento nelle mani del Presidente della Repubblica del nuovo esecutivo guidato da Enrico Letta, termina ufficialmente il Governo Monti con la tradizionale cerimonia del passaggio di consegne a Palazzo Chigi.\nElezioni politiche del 2013.\nIl 28 dicembre 2012, dopo aver inizialmente dichiarato di non volersi candidare, ha presentato la sua candidatura in vista delle elezioni politiche alla guida della coalizione centrista Con Monti per l'Italia, che comprende Unione di Centro, Futuro e Libert\u00e0 per l'Italia e la lista Scelta Civica, da lui stesso fondata e presieduta.\nL'8 gennaio 2013, durante un'intervista a TGcom24, ha annunciato che nella sua lista saranno candidati la pluricampionessa olimpica Valentina Vezzali, il presidente di Brembo S.p.A. Alberto Bombassei, il direttore del quotidiano \"Il Tempo\" Mario Sechi e la presidente del FAI Ilaria Borletti Buitoni.\nAlle elezioni del 2013 alla Camera la sua lista Scelta Civica ha ottenuto l'8,3% dei voti (mentre la coalizione il 10,5%), al Senato la lista Con Monti per l'Italia il 9,1%. A causa dei dissidi emersi con diversi esponenti di Scelta Civica al Senato, il 17 ottobre 2013 Mario Monti si dimette dal ruolo di Presidente del partito. Monti oggi \u00e8 a capo del gruppo internazionale sulle risorse dell'Unione europea.\nNel 2015, in seguito a continui dissidi con i vertici del partito, abbandona Scelta Civica ed il gruppo parlamentare al Senato, passando cos\u00ec al Gruppo misto.\nXVII e XVIII legislatura.\nDa febbraio 2015, dopo aver abbandonato il gruppo Scelta Civica e dopo aver aderito al Gruppo misto del Senato, ha continuato la sua attivit\u00e0 politica parlamentare.\nA giugno 2018, con la presentazione in Parlamento del governo Conte I formato dal Movimento 5 Stelle e Lega, si astiene dall'accordare la fiducia. Nel settembre del 2019 invece, vota a favore alla mozione di fiducia al governo Conte II tra 5 Stelle, Partito Democratico e Liberi e Uguali.\nIdee e iniziative politiche.\nIn economia Monti sostiene il mercato, le liberalizzazioni e il rigore dei conti pubblici; in particolare, si \u00e8 fatto promotore in Italia dell'Economia sociale di mercato. Si \u00e8 espresso a favore delle riforme portate avanti, nei rispettivi campi, dall'ex Ministro dell'istruzione Mariastella Gelmini (PdL) e dall'amministratore delegato di FIAT Sergio Marchionne. Dell'ex premier Silvio Berlusconi (PdL) ha criticato il \"magnetismo comunicativo\" con cui \"\u00e8 riuscito ad alimentare, in moltissimi italiani, un sogno sul presente\". Intervistato da \"The Independent\", il 15 ottobre 2012 Monti ha dichiarato di provare stima nei confronti di Margaret Thatcher nonostante i due abbiano (testuali parole) \"visioni antitetiche\" su molti temi, tra cui quelli relativi all'Unione europea e all'integrazione europea (Monti favorevole, Thatcher contraria). Il 15 settembre 2010 Monti ha dato il suo appoggio all'iniziativa del gruppo Spinelli, fondato per rinvigorire la spinta federalista nell'Unione europea: assieme a lui, hanno dichiarato il proprio sostegno Jacques Delors, Daniel Cohn-Bendit, Guy Verhofstadt, Andrew Duff, Elmar Brok.\nDiritti LGBT.\nSui diritti per le persone omosessuali Monti ha ribadito la sua contrariet\u00e0 al matrimonio tra persone dello stesso sesso e ha anche espresso una posizione analoga per quanto riguarda l'adozione da parte di coppie dello stesso sesso:\nVita privata.\n\u00c8 sposato dal 1970 con Elsa Antonioli (nata il 22 ottobre 1944), volontaria della Croce Rossa Italiana, dalla quale ha avuto due figli, Federica e Giovanni; ha cinque nipoti, nati a partire dal 2005. In occasione della sua nomina a presidente del Consiglio, Mario Monti ha reso pubblica la propria dichiarazione dei redditi. Ha dichiarato per il 2010 un reddito di di euro e un patrimonio depositato in conti correnti, depositi, titoli e gestioni patrimoniali per un totale di di euro."}
{"id": "329810", "revid": "125660265", "url": "https://it.wikipedia.org/wiki?curid=329810", "title": "Colossal", "text": "Il termine franco-tedesco colossal (pronuncia francese ) o kolossal (pronuncia tedesca ), che tradotto significa 'colossale', viene utilizzato quasi esclusivamente in Italia, per indicare un film (e, per estensione, anche uno spettacolo in genere) svolto con grande impiego di mezzi e partecipazione di attori. La maestosit\u00e0 investe anche le scenografie, gli effetti speciali e il lancio pubblicitario. Per le pellicole di questo tipo, per le quali sono investite ingenti somme di denaro, oltre a notevoli sforzi organizzativi, sono attesi grandi successi di pubblico e relativi ritorni economici; in caso contrario, il fallimento pu\u00f2 avere serie ripercussioni finanziarie per le case cinematografiche e riscontri negativi in termini d'immagine per le star che interpretano la pellicola. Il primo film per cui il termine venne creato \u00e8 \"Gli angeli dell'inferno\" del 1930, prodotto e diretto da Howard Hughes.\nColossal storici.\nTra le prime opere nella storia del cinema, la cui produzione \u00e8 stata definita 'colossale', vi sono lo statunitense \"Ben Hur\", un cortometraggio del 1907 diretto da Sidney Olcott, e gli italiani \"La caduta di Troia\" del 1911, diretto da Giovanni Pastrone, \"Quo vadis?\", diretto da Enrico Guazzoni, e \"Gli ultimi giorni di Pompei\", diretto da Eleuterio Rodolfi, entrambi del 1913. A detta di molti esperti, il primo e vero colossal \u00e8 l'imponente \"Cabiria\" del 1914, anche questo diretto da Giovanni Pastrone. Con la distribuzione nelle sale cinematografiche di \"Nascita di una nazione\" nel 1915 e \"Intolerance\" nel 1916, entrambi del regista David Wark Griffith, i film colossal presero sempre pi\u00f9 piede anche nelle produzioni internazionali. Nella storia del cinema vi sono numerosi esempi di pellicole di questo genere: da quelle incentrate su avvenimenti storici, come a Cinecitt\u00e0 negli anni trenta o coproduzioni internazionali negli anni cinquanta e sessanta, nei casi di film come \"Quo vadis?\", \"La tunica\", \"I dieci comandamenti\". \"Ben-Hur\", \"Spartacus\", \"Cleopatra,\" o certi spaghetti western, come ad esempio \"Il buono, il brutto, il cattivo\", a quelle di religione, sino a quelli di avventura e fantascienza. A partire dagli anni settanta, negli Stati Uniti d'America nasce un intero filone che sar\u00e0 seguito da molte pellicole.\nColossal moderni.\nEsempi di colossal di grande successo sono: la trilogia de \"Il Signore degli Anelli\" e de \"Lo Hobbit\", le saghe di \"Guerre stellari\", \"Jurassic Park\", \"Harry Potter\" e \"Pirati dei Caraibi\", film come \"L'ultimo imperatore\", \"Braveheart - Cuore impavido\", \"Titanic\", \"Il gladiatore\", \"La passione di Cristo\", \"Troy\", \"Le crociate - Kingdom of Heaven\", \"300\", \"Avatar\". Rientrano in questa categoria alcuni dei principali film del \"Marvel Cinematic Universe\", in particolare ' e ', rispettivamente alla quinta e alla seconda posizione tra i film con maggiori incassi nella storia del cinema e al tempo stesso alla seconda e alla prima posizione tra i film pi\u00f9 costosi di sempre. Un famoso esempio di colossal disastroso dal punto di vista finanziario fu, invece, \"I cancelli del cielo\", che contribu\u00ec al fallimento della United Artists."}
