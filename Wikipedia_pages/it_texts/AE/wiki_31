{"id": "293687", "revid": "287204", "url": "https://it.wikipedia.org/wiki?curid=293687", "title": "Nicola Vaccaj", "text": "Biografia.\nNato a Tolentino, Nicola Vaccaj fu l'ultimo rappresentante della Scuola musicale napoletana; casualmente era marchigiano, cos\u00ec come lo fu il primo rappresentante di questa scuola, Giovan Battista Pergolesi nativo di Jesi (Ancona).\nInizi\u00f2 i suoi studi presso l'Accademia di Santa Cecilia di Roma dove si diplom\u00f2, ma si spost\u00f2 presto a Napoli per seguire le lezioni del maestro Giovanni Paisiello e fu proprio a Napoli che, nel 1815, mise in scena la sua prima opera lirica intitolata \"I solitari di Scozia\", che ebbe un discreto successo di pubblico.\nSi trasfer\u00ec in seguito a Venezia che al tempo era ancora la pi\u00f9 importante piazza teatrale d'Italia, dove scrisse altre opere ma soprattutto si dedic\u00f2 all'insegnamento del canto lirico che fu una delle sue passioni, tanto che nel 1834 compose a Parigi e pubblic\u00f2 a Londra il suo \"Metodo pratico di canto italiano per camera\", che rimase per anni, ma ancora oggi, uno strumento didattico indispensabile per i cantanti d'opera. Questa opera \u00e8 costituita da 15 piccoli (durano circa un minuto l'uno) brani di cantato con accompagnamento di pianoforte in difficolt\u00e0 crescente, in realt\u00e0 le arie sono 22 la maggior parte tratte da arie di Pietro Metastasio.\nViaggi\u00f2 ancora fino a Trieste, successivamente le autorit\u00e0 austriache lo chiamarono a dirigere il Conservatorio di Milano.\nDal 1824 furono rappresentate in vari teatri italiani le sue opere, tra cui \"Pietro il Grande\", \"La pastorella feudataria\", \"Zadig e Astartea\", \"Bianca di Messina\" e, la pi\u00f9 famosa, \"Giulietta e Romeo\" (1825), sul libretto di Felice Romani 5 anni pi\u00f9 tardi utilizzato da Vincenzo Bellini per \"I Capuleti e i Montecchi\".\nAltre sue opere furono utilizzate in \"pasticci\" o combinate con lavori rossiniani. Compose anche pagine di musica sacra e arie da camera.\nCon i primi bagliori del romanticismo l'astro del melodramma napoletano, che era durato pi\u00f9 di un secolo, tramont\u00f2 e con esso anche quello di Vaccaj, le cui opere uscirono di repertorio. Al compositore \u00e8 stato intitolato il settecentesco teatro lirico di Tolentino, Teatro Nicola Vaccaj, che nel 2008 \u00e8 stato quasi completamente distrutto da un incendio. Una volta restaurato, il teatro \u00e8 stato riaperto al pubblico il 10 settembre 2018 nel 221\u00ba anniversario della sua inaugurazione."}
{"id": "293689", "revid": "486946", "url": "https://it.wikipedia.org/wiki?curid=293689", "title": "Schlesisch", "text": ""}
{"id": "293691", "revid": "153409", "url": "https://it.wikipedia.org/wiki?curid=293691", "title": "San-Giuliano", "text": ""}
{"id": "293692", "revid": "2103", "url": "https://it.wikipedia.org/wiki?curid=293692", "title": "Anelli di Potere", "text": ""}
{"id": "293694", "revid": "37281", "url": "https://it.wikipedia.org/wiki?curid=293694", "title": "Kitesurf", "text": ""}
{"id": "293695", "revid": "486946", "url": "https://it.wikipedia.org/wiki?curid=293695", "title": "San-Lorenzo", "text": ""}
{"id": "293696", "revid": "124123", "url": "https://it.wikipedia.org/wiki?curid=293696", "title": "Giuseppe Tineo", "text": "Biografia.\nFiglio di Vincenzo, dottore in legge, e di Francesca Ragusa, si trasfer\u00ec in giovane et\u00e0 a Palermo compiendovi gli studi universitari. \nOttenuta nella locale universit\u00e0 la cattedra di Botanica, fu anche, dal 1795 al 1812, il primo direttore dell'orto botanico di Palermo. "}
{"id": "293698", "revid": "1982", "url": "https://it.wikipedia.org/wiki?curid=293698", "title": "San-Martino-di-Lota", "text": ""}
{"id": "293703", "revid": "1602064", "url": "https://it.wikipedia.org/wiki?curid=293703", "title": "Costruttivismo (arte)", "text": "Il costruttivismo \u00e8 un movimento culturale nato in Russia nel 1913, di poco precedente alla rivoluzione del 1917, che rifiutava il culto dell'\"arte per l'arte\" a favore dell'arte come pratica diretta verso scopi sociali. Il Costruttivismo come forza attiva dur\u00f2 fino a circa il 1934, esercitando grande influsso sulle esperienze artistiche della Repubblica di Weimar e altrove, prima di essere rimpiazzato dal Realismo Socialista. Spunti e suggestioni costruttivisti si ritrovano sporadicamente in altri movimenti artistici dell'epoca e successivi.\nOrigini.\nIl Costruttivismo pu\u00f2 essere riconducibile a due approcci sintetizzati da due primi manifesti pubblicati nel 1920: quello maggiormente estetizzante e astratto del Manifesto Realista di Naum Gabo e quello pi\u00f9 impegnato nella produzione e nella politica presente nel Programma del gruppo produttivista, firmato da Rod\u010denko e dalla moglie Varvara Stepanova (1894-1958), considerato il primo manifesto costruttivista. Aleksej Gan us\u00f2 questa parola come titolo per il suo libro \"Costruttivismo\", edito nel 1922.\nIl Costruttivismo rappresenta uno sviluppo, posteriore alla Prima Guerra Mondiale, del Futurismo russo, e particolarmente dei \"Controrilievi\" di Vladimir Tatlin, che erano stati esibiti nel 1915. Nel 1914, Tatlin era stato a Parigi, dove aveva conosciuto, tra gli altri, anche Picasso ed era entrato in contatto con gli ambienti dei Futuristi, e sicuramente sotto la sua influenza matur\u00f2 l'idea di assemblare ingegnosamente pi\u00f9 materiali, quasi applicando le teorie di Boccioni per cui l'arte nuova significava anche uso di materiali nuovi, insoliti, mai utilizzati finora dagli artisti. I nuovi artisti, cio\u00e8, per raccontare e riprodurre creativamente il mondo nuovo che stava sorgendo, dovevano usare nuovi mezzi espressivi e soprattutto i 'pezzi' concreti del nuovo mondo stesso. Ecco quindi le sculture di Tatlin, fatti di fogli d'alluminio, di legno e di cavi - l'essenza, secondo lui, della modernit\u00e0 che avanzava inesorabile e vittoriosa.\nGli spunti di Tatlin furono sviluppati poi da Aleksandr Rod\u010denko che realizz\u00f2 opere simili, integrandosi nel clima di entusiasmo e di fermento della Rivoluzione d'Ottobre del 1917: il mondo nuovo sembrava davvero possibile, anzi si stava realizzando sotto gli occhi degli uomini che avevano lottato contro un regime legato a un passato di torpore e di asservimento - la modernit\u00e0 sembrava portare con s\u00e9 le promesse di una societ\u00e0 migliore e proprio le conquiste tecnologiche sembravano potenti alleate nella costruzione della nuova realt\u00e0. Celebrare l'industria, quindi, riutilizzare i suoi elementi base, significava cantare la vita che potentemente riprendeva a scorrere nella storia dell'umanit\u00e0, il lavoro delle masse che realizzavano concretamente gli ideali politici che avevano animato la Rivoluzione. L'arte tradizionale fu considerata morta e le opere realizzate con materiali da costruzione di Tatlin divennero simbolo dell'arte nascente, rivoluzionaria, proletaria e bolscevica.\nGi\u00e0 intorno al 1925, cos\u00ec, troviamo la parola Costruttivismo riferita all'arredamento, al design tessile, alle porcellane, alla scenografia teatrale.\nIl termine in s\u00e9 sarebbe stato coniato dagli scultori Antoine Pevsner e Naum Gabo, che avevano sviluppato un approccio industriale e \"angolare\" ai propri lavori, mentre il suo carattere di astrazione geometrica doveva qualcosa al Suprematismo di Kazimir Malevi\u010d, anche se del Suprematismo non condivideva l'idea che l'arte dovesse restare chiusa nel proprio contesto intellettuale, senza contaminarsi con un'azione pratica nella realt\u00e0 concreta. Le basi educative del nuovo movimento furono gettate dal Commissariato dell'Illuminazione (o Narkompros), il ministero della cultura e dell'istruzione bolscevico, guidato da Anatolij Vasil'evi\u010d Luna\u010darskij, il quale soppresse la vecchia Accademia di Belle Arti di Pietrogrado e la Scuola di Pittura, Scultura e Architettura di Mosca nel 1918. L'IZO, l'ufficio artistico del Commissariato, fu guidato durante la guerra civile russa principalmente dai Futuristi che pubblicavano il giornale Arte della Comune. Il centro del Costruttivismo moscovita era VChUTEMAS, la scuola di arte e design fondata nel 1919. Gabo in seguito dichiar\u00f2 che l'insegnamento in quella scuola era concentrato pi\u00f9 su discussioni politiche e ideologiche che sul fare arte; ma ciononostante Gabo stesso disegn\u00f2 una radio nel 1920 (progetto che poi avrebbe presentato al Palazzo delle Competizioni del Soviet nel 1930).\nArte per la Rivoluzione.\nMentre si dedicavano al design industriale, i Costruttivisti lavoravano anche per il governo bolscevico del dopo-Rivoluzione d'Ottobre, ideando le festivit\u00e0 pubbliche e le parate di strada. Forse il pi\u00f9 famoso di questi interventi fu a Vicebsk, dove il Gruppo UNOVIS di Malevi\u010d dipinse i manifesti della propaganda e le facciate dei palazzi (memorabile rimase il manifesto di El Lissitzky \"Spezza i Bianchi col cuneo rosso\", del 1919). Ispirati al proclama di Vladimir Majakovskij: \u00able strade siano i nostri pennelli, le piazze le nostre tele\u00bb, gli artisti e i designer parteciparono attivamente alla vita pubblica per tutta la Guerra Civile. \nUn esempio della loro attivit\u00e0 fu il progetto pensato per un festival per il Congresso del Comintern del 1921, fatta da Aleksandr Vesnin e Ljubov' Popova, che ricordava le strutture dell'esibizione del OBMOKhU e i loro lavori teatrali. In questo periodo si riscontrano molti punti in comune tra il Costruttivismo e la Proletkult, le cui idee riguardavano il bisogno di creare una cultura completamente nuova, in linea in questo con le esigenze del Costruttivismo. Per di pi\u00f9, alcuni Costruttivisti erano pesantemente coinvolti nelle 'Finestre ROSTA', la campagna bolscevica di pubblica informazione del 1920: alcuni dei pi\u00f9 famosi di questi artisti furono il poeta-pittore Vladimir Majakovskij e Vladimir Lebedev.\nCome parte dei primi movimenti giovanili Sovietici, i Costruttivisti ritenevano di dover assumere uno sguardo creativo sull'attivit\u00e0 cognitiva, su quella materiale e su ogni aspetto della spiritualit\u00e0 umana. Gli artisti cercavano di creare opere che potessero portare il pubblico oltre le strutture tradizionali, rendendolo parte attiva del processo artistico. In questo riecheggiavano la teoria dello straniamento dei Formalisti, tanto che spesso, secondo il loro principale teorico Viktor \u0160klovskij i due gruppi lavoravano spesso fianco a fianco, come del resto facevano altri Formalisti come Osip Brik. Le loro teorie venivano poi messe alla prova a teatro, in particolare da Vsevolod Mejerchol'd, che si dedicava a ci\u00f2 che lui chiamava \"La Rivoluzione d'Ottobre del Teatro\". Mejerchol'd svilupp\u00f2 il concetto della recitazione \"biomeccanica\", influenzata sia dal circo sia dalle teorie del \"gestione scientifica\" di Frederick Winslow Taylor. Contemporaneamente, le scenografie di Meanwhile Vesnin, Popova e Stepanova applicavano le idee costruttiviste sullo spazio in forme sceniche. Una versione pi\u00f9 populista di queste teorie fu sviluppata da Aleksandr Tairov, con le scenografie di Aleksandra \u0116kster e dei fratelli Stenberg. Queste idee avrebbero poi influenzato registi tedeschi come Bertolt Brecht e Erwin Piscator, come pure il primo cinema sovietico.\nEvoluzione dell'arte che esalta una nuova classe sociale fondata sul proletariato, destinata a ricostruire il paese, e la cultura su basi socialiste, superando non solo i canoni borghesi dell'arte ottocentesca celebrativa e rappresentativa ma attuando una partecipazione attiva assieme \"alla pressione organizzativa della classe operaia\"; non si limita a riguardare l'architettura ma incide anche\u00a0\u2013 in modo radicale\u00a0\u2013 sulle trasformazioni che riscontriamo nella scultura e nella pittura con influssi che si estesero ad altri Paesi europei ed in particolare con ibridazioni formali che trovano nella Bauhaus tedesca un fertile terreno di sviluppo nelle arti grafiche e nella fotografia sperimentale.\nPer quanto riguarda la letteratura i teorici del movimento, come Kornelij Zelinskij, propugnarono l'introduzione di tematiche contemporanee atte a mediare i rapporti tra costruzione, rivoluzione ed intelligencija, tenendo conto del \"peso\" della parola e del suo uso.\nNell'architettura il costruttivismo tese a identificarsi con il \"realismo costruttivo\" e venne ripreso, successivamente, da vari maestri delle correnti funzionaliste e razionaliste.\nCome accadde in altri Movimenti ed \"ismi\" delle Avanguardie del Novecento, l'irruzione progressiva ed inarrestabile delle tecnologie elettro-meccaniche venne metabolizzata e piegata alle forme d'arte caratterizzandole con un approccio rinnovato e pi\u00f9 immerso nel flusso delle trasformazioni della realt\u00e0.\nApparentemente in contraddizione con quanto enunciato, il movimento costruttivista apporta nelle opere d'arte quelle astrazioni che prendono spunto dalle forme che l'industria di ogni livello porta con s\u00e9; altro fenomeno, con radici molto diverse ma con esiti che si possono considerare contigui, fu il Futurismo che durante la prima met\u00e0 del \"secolo breve\" incrocer\u00e0 molti degli altri Movimenti dei primi decenni, snodatisi in un continuo rimando esplicito e volontario ma pi\u00f9 spesso frutto di quell'humus geograficamente europeo che vide coinvolte in particolare l'Italia, la Francia e la Germania.\nLa fotografia risentir\u00e0 del fenomeno costruttivista sul piano formale sia per le inquadrature che per le prospettive che amplificano i tratti della realt\u00e0 senza esserne pura didascalia, a conferma di quell'intento iniziale di essere \"arte diffusa\" senza scelte elitarie, in linea con lo spirito proletario.\nI suoi punti di forza sono: l'ottimismo progressista, il progresso tecnologico, la macchina e l'industria. L'obiettivo finale era un'arte in funzione sociale.\nSe il costruttivismo raggiunse un certo successo grazie all'accostamento con l'esaltazione della tecnica, coincidente dal punto di vista storico con l'introduzione del primo piano quinquennale, non appena furono evidenti il suo deviazionismo politico e le sue basi formali, la sua importanza e fortuna scemarono."}
{"id": "293706", "revid": "104458", "url": "https://it.wikipedia.org/wiki?curid=293706", "title": "San Nicolao", "text": ""}
{"id": "293709", "revid": "153409", "url": "https://it.wikipedia.org/wiki?curid=293709", "title": "San-Nicolao", "text": ""}
{"id": "293717", "revid": "10473", "url": "https://it.wikipedia.org/wiki?curid=293717", "title": "ARP spoofing", "text": ""}
{"id": "293731", "revid": "93556", "url": "https://it.wikipedia.org/wiki?curid=293731", "title": "Classe Zara (pattugliatore)", "text": "La classe Zara \u00e8 una classe di vedette o pattugliatori d'altura, secondo la classificazione della Guardia di Finanza, suo operatore. Per qualit\u00e0 nautiche, allestimento e capacit\u00e0 complessive queste navi sono pi\u00f9 adatte al pattugliamento costiero a medio raggio.\nStoria.\nSono state realizzate, alla fine degli anni ottanta, dalla Fincantieri e derivano dal progetto dei cantieri Breda di Marghera delle motocannoniere veloci Classe Ratcharit, realizzate per la Thailandia nel 1976, adattato alle esigenze del Corpo tramite il cambio della motorizzazione, l'imbarco di un armamento pi\u00f9 leggero e la realizzazione di locali pi\u00f9 ampi e confortevoli per l'equipaggio.\nImpiego.\nI pattugliatori di questa classe sono stati acquisiti per fungere da centri di coordinamento in acque internazionali per gruppi di unit\u00e0 di pattugliamento. Sono state estesamente impiegate in questo ruolo nell'attivit\u00e0 di contrasto al contrabbando in Adriatico e nello Ionio negli anni 1990.\nNei primi anni del millennio, venuta meno la minaccia del contrabbando, hanno avuto un fondamentale ruolo nell'attivit\u00e0 di contrasto all'immigrazione clandestina, grazie alle migliori capacit\u00e0 nautiche rispetto alle vedette guardacoste, che permettono loro di rimanere in mare per pi\u00f9 tempo ed in condizioni di mare agitato. Le unit\u00e0 hanno la loro base a Messina.\nLa classe.\nSono state realizzate tre unit\u00e0 di questa classe:\nLe prime due unit\u00e0, \"Zara\" e \"Vizzari\", ordinate nel 1987, sono entrate in servizio nel 1990, rispettivamente il 23 febbraio e il 27 aprile. La terza unit\u00e0, modificata nella motorizzazione, \u00e8 stata ordinata nel 1995 ed \u00e8 stata consegnata il 28 marzo 1998. Inizialmente erano previste altre tre unit\u00e0 di classe Denaro.\nMentre le prime due unit\u00e0 sono identiche, la terza, a causa della incapacit\u00e0 di operare per molto tempo alla velocit\u00e0 massima, manifestata dalle prime due unit\u00e0, ha ricevuto una diversa motorizzazione. Le prime due unit\u00e0 sono equipaggiate con due motori diesel GMT BL 230.12M da 4,38 MW, che consentono una velocit\u00e0 massima di 27 nodi, mentre la terza unit\u00e0 \u00e8 stata equipaggiata con quattro motori diesel MTU 16V396TB94 da 9,58 MW, che permettono all'imbarcazione di raggiungere una velocit\u00e0 massima di 35 nodi.\nIl nome.\nA differenza degli incrociatori pesanti classe Zara della Regia Marina, che erano stati intitolati a citt\u00e0 acquisite nella prima guerra mondiale, come consuetudine del corpo le unit\u00e0 sono state intitolate a militari protagonisti di episodi di valore. Il P01 \"Zara\" ha questo nome in ricordo del finanziere Antonio Zara, medaglia d'oro al valore militare, caduto nel 1973, assassinato da terroristi palestinesi all'aeroporto di Fiumicino. Il P02 \"Vizzari\" ed il P03 \"Denaro\" sono stati intitolati rispettivamente a Giuseppe Vizzari e Giovanni Denaro, militari protagonisti di episodi di valore durante la seconda guerra mondiale."}
{"id": "293739", "revid": "1305772", "url": "https://it.wikipedia.org/wiki?curid=293739", "title": "Lincity", "text": "Lincity \u00e8 un videogioco gestionale per personal computer open source, ispirato, ma con differenze radicali, a \"SimCity\" (del 1989). Esso venne creato all'origine solamente per Linux e per sistemi Unix-like, ma ora \u00e8 eseguibile anche su Microsoft Windows, BeOS, e OS/2.\nL'ultima versione stabile risale al 13 agosto 2004, mentre tutte le modifiche successive al 1999 sono considerate minori.\nModalit\u00e0 di gioco.\nIl gioco ha una grafica complessa, in 2D, con visuale dall'alto. In \"Lincity\" il giocatore prende il controllo della gestione di ogni aspetto dell'economia di una citt\u00e0. Una variet\u00e0 di edifici possono essere costruiti.\nTutte le strutture necessitano di soldi per essere costruite, ma poche possono essere pagate a rate senza danneggiare le casse della citt\u00e0 per colpa degli interessi. La costruzione di case permette di creare lavoro nei vicini negozi, e il lavoro necessita di vie di trasporto (tramite strade o ferrovie).\nI lavori necessitano di strutture dove immagazzinare i materiali. Altre strutture complesse permettono di svolgere una variet\u00e0 di compiti o possono produrre pi\u00f9 di un prodotto. Alcune strutture necessitano sempre di elettricit\u00e0, che, al contrario delle altre comodit\u00e0 del gioco, viene trasmessa attraverso linee elettriche.\nAlcune strutture possono incrementare il livello tecnologico della citt\u00e0. Quando il livello tecnologico sale si possono costruire palazzi pi\u00f9 avanzati. Quando la citt\u00e0 \u00e8 sufficientemente avanzata, verr\u00e0 avviato un programma spaziale che pu\u00f2 essere usato eventualmente per evacuare la citt\u00e0 e vincere il gioco.\nCaratteristiche tecniche.\nUsa le SVGALib o X11 come interfaccia grafica API su sistemi Unix, con cambiamenti nelle varie piattaforme diverse da Unix.\nLincity-NG.\nEsiste un fork del gioco, \"Lincity-NG\", che usa le SDL e OpenGL, e una grafica 3D isometrica, simile a \"SimCity 3000\". Fino alla versione 1.1.2 essa \u00e8 compatibile con i salvataggi di \"Lincity\".\nLincity-NG dalla versione 2, pubblicata il 25 gennaio 2009, aggiunge alla simulazione la gestione delle acque e una, molto semplice, dell'ecologia.\nIl fork gira su Linux come piattaforma principale e supporta Windows, macOS, BeOS, e gli altri sistemi Unix.\nIl binario Windows pi\u00f9 i file di gioco di \"Lincity-NG\" \u00e8 circa 40 MB, in confronto ai 800 KB dell'originale \"Lincity\", diverso principalmente per grafica e suono."}
{"id": "293748", "revid": "773636", "url": "https://it.wikipedia.org/wiki?curid=293748", "title": "UDDI", "text": ""}
{"id": "293763", "revid": "125729126", "url": "https://it.wikipedia.org/wiki?curid=293763", "title": "Piazza San Carlo", "text": "Piazza San Carlo \u00e8 una delle pi\u00f9 importanti piazze del Centro storico di Torino. Spesso soprannominata dai torinesi \"il salotto della citt\u00e0\", \u00e8 inserita all'interno dell'asse viario di via Roma, che la collega a Piazza Castello e a Piazza Carlo Felice (passando per Piazza C.L.N.).\nLa piazza \u00e8 collegata con la rete di trasporti di bus e tram: la fermata Arcivescovado \u00e8 nelle vicinanze, servita da diverse linee (4, 11, 15, 55, 58, 58/).\nLa piazza ha altri accessi a nord (via Santa Teresa e via Maria Vittoria) ed a sud (Via Giovanni Giolitti e Via Vittorio Alfieri). \u00c8 inoltre accessibile pedonalmente dal sottosuolo tramite le scale che la collegano col sottostante parcheggio interrato.\nStruttura.\nDi forma rettangolare, \u00e8 lunga 168 metri e larga 76, con superficie di 12.768 metri quadrati; l'aspetto attuale risale al XVII secolo su progetto di Carlo di Castellamonte, poi ulteriormente arricchita nel secolo seguente dall'intervento di Benedetto Alfieri. Al centro si erge il Monumento a Emanuele Filiberto di Savoia, opera di Carlo Marochetti del 1838, noto anche come \"Caval \u00ebd Bronz\" (cavallo di bronzo, in piemontese), che raffigura il duca nell'atto d'inguainare la spada dopo la vittoria di San Quintino. La piazza \u00e8 circondata dai seguenti edifici storici:\nStoria.\nPrima del XVII secolo questa zona si trovava appena all'esterno della prima cinta muraria, quella di origine romana e conservatasi sino ad allora, per quanto rappezzata e in parte ricostruita. Al trasferimento della capitale del Ducato di Savoia nel capoluogo piemontese nel 1563, fu deciso di espandere la citt\u00e0 verso sud, realizzando il cosiddetto \"Borgo Nuovo\". Tuttavia, l'idea inizi\u00f2 a concretizzarsi soltanto nel 1617, quando fu chiamato l'architetto Carlo di Castellamonte a progettare sia la Contrada Nuova (l'attuale via Roma) che questa piazza.\nPiazza Reale (1619-1650).\nI lavori per la piazza iniziarono nel 1618 e terminarono nel 1638, con l'inaugurazione da parte di Madama Cristina di Francia, vedova di Vittorio Amedeo I, col nome di \"Piazza Reale\" o, in francese, \"Place Royale\"; tuttavia, i portici perimetrali furono costruiti soltanto nel periodo 1643-1646. La piazza ebbe, in questo periodo, funzioni sia di area mercatale che di rappresentanza nobiliare.\nPiazza d'Armi (1650-1750).\nDopo il 1650 circa, la piazza perse gradualmente funzioni di rappresentanza, per acquisire funzioni di passaggio degli eserciti da piazza Castello verso il mastio della Cittadella, e di relativi raduni militari, tanto da essere rinominata piazza d'Armi. Questo almeno fin circa alla met\u00e0 del XVIII secolo, quando la piazza d'Armi militare fu spostata nell'attuale piazza Vittorio. Durante l'assedio militare di Torino del 1706 la piazza fu colpita da almeno tre colpi di cannone, poi immortalati da tre palle ancora visibili conficcate nei muri esterni: una sopra un'arcata del palazzo Solaro del Borgo, due ai bordi delle finestre dei piani alti sopra il bar Mokita, quasi angolo via Alfieri.\nPiazza San Carlo (1750-oggi).\nCon l'abbandono della piazza per l'uso militare, furono eseguiti nuovi interventi di abbellimento dei portici da parte di Benedetto Alfieri, soprattutto il rinforzo dei pilastri nel 1764 per garantire la stabilit\u00e0 degli edifici sovrastanti. Verso la fine del XVIII secolo la piazza assunse l'attuale aspetto elegante e fu titolata come la chiesa \"gemella\" occidentale, ovvero dedicata a San Carlo Borromeo. Torino, infatti, ebbe - e ha tuttora - una particolare devozione per l'Arcivescovo, che nel lontano autunno 1578 volle fare un pellegrinaggio a piedi da Milano per venerare la Santa Sindone. Fu per tal motivo che l'allora duca Emanuele Filiberto di Savoia fece portare il Sacro Lino da Chamb\u00e9ry, per accorciargli il viaggio. L'evento \u00e8 ricordato anche in un piccolo dipinto esterno della Sindone affacciato sulla piazza, quasi nascosto, all'angolo di via Alfieri. Nel corso dell'occupazione napoleonica della capitale sabauda (1800-1814) la piazza prese il nome temporaneo di \"place Napol\u00e9on\".\nLe due chiese \"gemelle\".\nLe due chiese \"gemelle\", presenti sul lato meridionale della piazza, in realt\u00e0 non sono \"gemelle\": \u00e8 pi\u00f9 corretto dire che si sono \"copiate\" a vicenda nel tempo, in ordine cronologico:\nIl monumento a Emanuele Filiberto di Savoia.\nIl 4 novembre 1838, giorno della festivit\u00e0 di San Carlo Borromeo, venne poi inaugurato il monumento a Emanuele Filiberto di Savoia, opera di Carlo Marochetti, che prima di essere eretto in piazza San Carlo era stato ammirato al museo del Louvre. Il monumento, che durante la guerra venne protetto da ingombranti strutture in legno per ripararlo dalle bombe, si presenta oggi alla citt\u00e0 sabauda dopo un lungo restauro, terminato nell'ottobre 2007. Popolarmente noto in piemontese come \"Caval \u00ebd Bronz\" (: ), in pochi sanno che, pur raffigurando un guerriero, il monumento simboleggia la pace: il cavallo \u00e8 infatti trattenuto dalle redini e il cavaliere, anzich\u00e9 sguainarla, infodera la spada.\nIn questa piazza, il 21 settembre 1864, si verific\u00f2 uno dei pi\u00f9 tragici eventi della storia di Torino, che in quei giorni aveva sub\u00ecto la clausola (richiesta dalla Francia) del trasferimento della capitale d'Italia a Firenze. I torinesi scesero pacificamente in piazza per protestare contro la decisione del governo Minghetti, ma le forze pubbliche furono esageratamente spietate nel reprimere la protesta: secondo alcune fonti, rimasero a terra 184 persone. Il 24 settembre Minghetti fu costretto alle dimissioni, ma la scelta di abbandonare la citt\u00e0 era ormai presa, concretizzandosi nel 1865.\nXX secolo.\nCon la decisione di rifare completamente via Roma, tra il 1931 e il 1937 il lato settentrionale della piazza sub\u00ec una massiccia ristrutturazione, cos\u00ec come la vicina Galleria San Federico (all'epoca chiamata Galleria Geisser), nel porticato su via Santa Teresa.\nNegli anni sessanta del XX secolo poi, fu realizzata l'illuminazione coi caratteristici \"lampioni impero con braccio a cornucopia\", ancora presenti. Tuttavia l'uso della piazza a continuo passaggio del traffico automobilistico port\u00f2 la stessa a un lento degrado, con frequenti interventi di pulizia e di restauro dei monumenti.\nNel 1998, in previsione degli eventi turistici relativi ai XX Giochi olimpici invernali del 2006, fu avviato un cantiere di importante riqualificazione della piazza, terminato nel 2004 con la conversione della stessa a isola pedonale, provvista dell'attuale pavimentazione in porfido. Contestualmente, vi fu la realizzazione di un parcheggio sotterraneo (che va ad unirsi al vasto sistema sotterraneo di via Roma), dove furono anche rinvenuti reperti di epoca romana e resti di un ponte risalente all'epoca di Emanuele Filiberto. Fu anche scoperto un tratto di un rifugio antiaereo della seconda guerra mondiale.\nNegli anni pi\u00f9 recenti la piazza \u00e8 stata anche oggetto di un intervento denominato \"Laboratorio in piazza\", dotata di tecnologie proprie delle \"smart city\", come il Wi-Fi, e un'illuminazione intelligente, regolata in base ai parametri astronomici, a quelli di luminosit\u00e0 e alla presenza delle persone. Inoltre vi \u00e8 stato installato un sistema di videosorveglianza.\nCaff\u00e8 e locali.\nLa vita politica piemontese del passato si svolse soprattutto sotto i portici di questa piazza, o per meglio dire nei suoi famosi caff\u00e8, frequentati da reali, nobili e scrittori. Il pi\u00f9 storico \u00e8 il Caff\u00e8 San Carlo (lato occidentale della piazza, sotto i portici), primo locale in tutta Italia ad avere l'illuminazione a gas: serviva a valorizzare gli stucchi e le statue che lo arredano. Fu frequentato da politici quali Cavour o Giolitti, ma i suoi anni d'oro furono tra il 1920 e il 1925, quando divenne luogo fisso di ritrovo per Mario Gromo, Giacomo Noventa, Giacomo Debenedetti, Filippo Burzio e Francesco Pastonchi.\nAltro elegante locale \u00e8 il Caff\u00e8 Torino, sotto i portici occidentali, quasi all'angolo con via Alfieri; fu frequentato da altri personaggi famosi come, ad esempio, Cesare Pavese o Alcide De Gasperi. Una particolarit\u00e0 di questo caff\u00e8 \u00e8 il piccolo toro rampante in ottone, simbolo del capoluogo piemontese, incastonato nel 1930 sulla pavimentazione davanti all'ingresso: una tradizione torinese, probabilmente ereditata da un'altra simile relativa al mosaico di un toro sul pavimento della Galleria Vittorio Emanuele II a Milano, vuole che calpestare con il piede i suoi \"attributi\" porti fortuna.\nSempre sotto i portici, ma dal lato orientale, al n. 155 del Palazzo Villa, storico fu il caff\u00e8-ristorante \"Caval \u00ebd Bronz\", nato da una precedente birreria (e rinominato \"Neuv Caval \u00ebd Bronz\" nel 2007), con elegante scala in pietra al suo interno e sala superiore con vista; fu meta di personaggi come Tot\u00f2, Orson Welles, Ingrid Bergman. \u00c8 chiuso dal 2016.\nAl civico 196, sotto i portici occidentali, vi era la storica drogheria dei \"Fratelli Paissa\", nota per primizie e articoli di elevato livello, chiusa poi per fallimento nel 2014. \nLa \"Confetteria Stratta\", infine, al civico 191 (lato orientale), sorse nel 1836 ed \u00e8 ancor oggi nota in tutta la penisola per i suoi prodotti, dove dietro la sua austera vetrina rivive la tradizione dolciaria di Torino e del Piemonte.\nLa dimora dell'Alfieri.\nIl ventiquattrenne scrittore Vittorio Alfieri, rientrando in Italia dopo \"anni di viaggi e dissolutezze\", prese una casa in piazza San Carlo nel 1773: il palazzo \u00e8 sito sopra l'ultimo tratto dei portici prima della chiesa di San Carlo ed era dimora dei conti Avogadro di Collobiano: qui l'Alfieri scrisse, tra il 1774 e il 1777, le sue prime tragedie. Cos\u00ec scrisse il poeta astigiano:\nIn questa dimora, con i suoi compagni di Accademia, istitu\u00ec una piccola societ\u00e0 che si riuniva settimanalmente per \"banchettare e ragionare su ogni cosa\", la \"Societ\u00e9 des Sansguignon\", ispirandosi agli scritti di Voltaire.\nEventi.\nLa piazza \u00e8 stata palcoscenico di diversi avvenimenti storici e sociali della citt\u00e0, tra cui comizi elettorali, vertenze sindacali, concerti, manifestazioni, dirette televisive. In particolare, \u00e8 anche il tradizionale e spontaneo luogo d'incontro della tifoseria della Juventus in occasione degli avvenimenti sportivi, tanto da diventare il principale luogo di raduno per i festeggiamenti \u2013 anche sopra il \"Caval \u00ebd Bronz\" \u2013 in caso di vittorie; forse anche in ragione della vicinanza alla storica sede amministrativa del club dal 1948 al 1964. Tra gli accadimenti pi\u00f9 importanti:"}
{"id": "293764", "revid": "149485", "url": "https://it.wikipedia.org/wiki?curid=293764", "title": "Pietro Lombardi", "text": "Fu scoperto da Pietro Sciannimanico e Fernando Lapalorcia, quest'ultimo maestro della palestra Angiulli. Nel 1938 venne incluso nella squadra di lotta della sua palestra. Piccolo di statura ma abile nella lotta greco-romana dal 1946 al 1954. Di classe notevole e di buona versatilit\u00e0, ha combattuto anche come liberista eccellendo per\u00f2 nella lotta greco-romana. Oltre 50 le presenze in nazionale.\nIl 5 agosto 1948 vinse la medaglia d'oro nella lotta greco-romana, categoria pesi mosca (fino a 52\u00a0kg), ai Giochi Olimpici di Londra. Partecipa alle Olimpiadi di Helsinki (1952) pesi gallo.\nAltri titoli.\nNove titoli italiani:\nLe vittorie"}
{"id": "293765", "revid": "228587", "url": "https://it.wikipedia.org/wiki?curid=293765", "title": "Sant'Andrea (disambigua)", "text": ""}
{"id": "293767", "revid": "486946", "url": "https://it.wikipedia.org/wiki?curid=293767", "title": "Sant'Andr\u00e9a-d'Orcino", "text": ""}
{"id": "293768", "revid": "153409", "url": "https://it.wikipedia.org/wiki?curid=293768", "title": "Sant'Andr\u00e9a-di-Bozio", "text": ""}
{"id": "293769", "revid": "153409", "url": "https://it.wikipedia.org/wiki?curid=293769", "title": "Sant'Andr\u00e9a-di-Cotone", "text": ""}
{"id": "293772", "revid": "1982", "url": "https://it.wikipedia.org/wiki?curid=293772", "title": "Santa-Lucia-di-Mercurio", "text": ""}
{"id": "293773", "revid": "1982", "url": "https://it.wikipedia.org/wiki?curid=293773", "title": "Santa-Lucia-di-Moriani", "text": ""}
{"id": "293774", "revid": "15431", "url": "https://it.wikipedia.org/wiki?curid=293774", "title": "Szeged", "text": ""}
{"id": "293775", "revid": "339392", "url": "https://it.wikipedia.org/wiki?curid=293775", "title": "Accademia Militare della Nunziatella", "text": ""}
{"id": "293779", "revid": "124943318", "url": "https://it.wikipedia.org/wiki?curid=293779", "title": "Storico", "text": ""}
{"id": "293781", "revid": "29035", "url": "https://it.wikipedia.org/wiki?curid=293781", "title": "Storici", "text": ""}
{"id": "293786", "revid": "125477594", "url": "https://it.wikipedia.org/wiki?curid=293786", "title": "Parco del Valentino", "text": "Il parco del Valentino (\"parch d\u00ebl Valentin\", o semplicemente \"\u00ebl Valentin\", in piemontese) \u00e8 un famoso parco pubblico di Torino, sito lungo le rive del Po. \u00c8 situato nel quartiere di San Salvario, a ridosso del centro storico torinese.\nConfina:\nIl Valentino ha un'estensione di 421.000\u00a0m\u00b2 e, secondo la classifica 2014 di \"TripAdvisor\", risulta essere il parco italiano pi\u00f9 apprezzato dai turisti.\nStoria.\n\u00c8 il parco cittadino pi\u00f9 conosciuto, uno dei simboli storici e popolari della citt\u00e0.\nL'origine del nome \u00e8 incerta, ma risalirebbe gi\u00e0 ai primi insediamenti romani; da documenti del XIII secolo, pare vi fosse un'antichissima cappella titolata a San Valentino (176-273), conservante una parte delle reliquie del santo patrono degli innamorati portate direttamente da Terni. Non \u00e8 chiaro se la cappella poi, cadde in rovina o fu distrutta, ma le reliquie furono portate nella vicina chiesetta di \"San Vito\", in collina, al di l\u00e0 del fiume.\nL'area del Valentino invece, fu dapprima abitata dai nobili Birago, che vi costruirono una villa e quindi Emanuele Filiberto di Savoia acquist\u00f2 tutta l'area verso la met\u00e0 del XVI secolo.\nNel 1630-1660 vi fu eretto l'omonimo castello, un imponente edificio opera di Carlo e Amedeo di Castellamonte, usato come residenza estiva dei Savoia. L'area pass\u00f2 da semplice parco fluviale del Po a struttura organizzata con raffinati giardini. Ma fu soltanto nel XIX secolo che iniziarono i veri lavori di modifica nell'attuale pittoresco parco cittadino, secondo il progetto romantico del paesaggista francese Barrillet-Dechamps.\nEsposizioni.\nIl parco del Valentino fu il sito di varie esposizioni nazionali e internazionali. In occasione dell'Esposizione generale italiana del 1884, venne realizzato il caratteristico Borgo medievale sulla parte pi\u00f9 meridionale del Parco, su progetto coordinato da Alfredo d'Andrade, appassionato, appunto, di architettura medievale. Il Borgo doveva riproporre gli stili architettonici ispirati ai castelli piemontesi e valdostani del Medioevo, con tanto di rocca visitabile. Ospita poi l'Esposizione generale italiana del 1898 (dal quale sopravvive la fontana del dodici mesi) e l'Esposizione internazionale di Torino del 1911.\nMentre il borgo medievale viene oggi utilizzato per periodiche mostre ed eventi artistico-culturali, nel Parco sono state invece realizzate nel corso degli anni numerose mostre floreali (come FLOR 61, allestita in occasione del centenario dell'Unit\u00e0 d'Italia), di cui restano a ricordo ampie aiuole fiorite, il Giardino roccioso ed il Giardino montano, con cascatelle, fontane e piccoli corsi d'acqua.\nOpere artistiche.\nOltre il Borgo Medievale, il Parco del Valentino di Torino ospita altre opere artistiche:\nAnni recenti.\nNel XXI secolo tutto il Parco viene riqualificato soprattutto nell'area floreale posteriore a Torino Esposizioni, arricchita di nuove opere artistiche moderne quali, ad esempio, la panchina dei \"lampioni innamorati\" e i percorsi sensoriali con passeggiate nel giardino roccioso. In prossimit\u00e0 dell'ingresso al Borgo Medievale esiste una colonna che segna le piene del fiume Po ed il livello delle acque raggiunto all'interno del Parco: la maggiore piena fu quella del 17 ottobre 1839 (cm. 88 da terra), seguita da quella recente del 16 ottobre 2000 (cm. 58 da terra).\nIn epoca recente infine, il Parco \u00e8 stato saltuariamente sfruttato come spazio espositivo all'aperto di varie iniziative, come il Salone internazionale del gusto, il Parco Valentino - Salone &amp; Gran Premio e l'edizione torinese dell'Oktoberfest."}
{"id": "293787", "revid": "775372", "url": "https://it.wikipedia.org/wiki?curid=293787", "title": "Maria Eletta Martini", "text": "Biografia.\nFiglia di Ferdinando Martini (1889 \u2013 1953), primo sindaco di Lucca eletto dopo la Liberazione e senatore della Repubblica, si diplom\u00f2 al liceo classico \"Niccol\u00f2 Machiavelli\" della sua citt\u00e0, poi s'iscrisse all'Universit\u00e0 di Firenze, ove consegu\u00ec la laurea in Lettere. Negli anni seguenti fu insegnante di materie umanistiche nelle scuole medie lucchesi.\nFu dirigente delle organizzazioni giovanili cattoliche e fece la \"staffetta\" partigiana in Lucchesia.\nNel 1946 s'iscrisse alla DC, partecipando alle prime campagne elettorali del dopoguerra.\nDal 1956 al 1966 fu a Lucca consigliera comunale, carica che ricopr\u00ec di nuovo molti anni dopo, dal 1990 al 1993, sempre nelle file democristiane.\nLa carriera parlamentare.\nIl 28 aprile 1963 la Martini fu eletta per la prima volta deputata al Parlamento nazionale, nella circoscrizione di Pisa, Lucca, Livorno e Massa-Carrara; fu poi sempre riconfermata negli anni 1968, 1972, 1976, 1979. Dal 1978 all'83, fu vicepresidente della Camera dei deputati, sotto le presidenze di Pietro Ingrao e Nilde Iotti.\nNel 1983 si candid\u00f2 al Senato nella circoscrizione di Viareggio, risultando eletta. Dal 1987 fu di nuovo eletta alla Camera. Nel 1992, nonostante le proposte dei vertici della DC, scelse di non ripresentarsi alle elezioni.\nAlla Camera e al Senato, fece parte delle Commissioni Lavoro, Giustizia, Sanit\u00e0 (di cui fu presidente), Antimafia, per i Servizi segreti, Esteri, Affari europei. Tra i suoi impegni legislativi, s'annoverano quelli di promotrice e relatrice unica sul progetto del nuovo diritto di famiglia. Oppositrice energica delle leggi sul divorzio e sull'aborto, fu anche in questi casi relatrice in parlamento. Da presidente della Commissione Sanit\u00e0, port\u00f2 a conclusione la legge istitutiva del Servizio Sanitario Nazionale. S'impegn\u00f2 poi nelle leggi sull'adozione, i consultori familiari, l'obiezione di coscienza. Fu relatrice anche della legge per la cooperazione coi paesi in via di sviluppo e su temi riguardanti i rapporti tra Stato e Chiesa.\nDal 1978 al '94, presiedette il \"Comitato per i problemi della popolazione\" presso la Presidenza del Consiglio dei ministri.\nLa carriera politica.\nLa Martini fu consigliera nazionale della Democrazia Cristiana, ove abbracci\u00f2 le tesi politiche di Aldo Moro e, poi, di Benigno Zaccagnini, che furono suoi amici e maestri.\nDal 1986 al '94, per la Direzione nazionale della DC s'occup\u00f2 dei \"Rapporti con le realt\u00e0 ed esperienze di comune ispirazione\". Diresse inoltre il Dipartimento Cultura dello Scudocrociato.\nNegli anni di Tangentopoli, si fece portatrice di una linea moralizzatrice all'interno della DC, duramente coinvolta negli scandali giudiziari.\nNel 1993, fu tra i promotori dell'associazione politico-culturale \"Carta '93\".\nNel 1994 fu tra i fondatori del nuovo PPI, nato dalle ceneri della DC. Nel 1995, durante la segreteria di Rocco Buttiglione, che mirava a trasportare il PPI nella coalizione di centrodestra del Polo delle Libert\u00e0, fu sostenitrice dell'alleanza con le forze della sinistra democratica, e, al momento della scissione del PPI, segu\u00ec Gerardo Bianco, che intendeva portare il partito nella coalizione di centrosinistra guidata da Romano Prodi.\nNel luglio 2001 partecip\u00f2 alla fondazione della Margherita, di cui continu\u00f2 a seguire le iniziative a livello locale lucchese, regionale e nazionale.\nIl 2 giugno 2002 fu dal presidente della Repubblica Carlo Azeglio Ciampi insignita della massima onorificenza del cavalierato di gran croce, per l'alto servizio reso al Paese durante la sua lunga carriera parlamentare.\nIl volontariato.\nNel 1984 la Martini fond\u00f2 il Centro Nazionale per il Volontariato - studi, ricerche e collegamento fra le associazioni (CNV), con sede a Lucca. Del Centro ella fu anche la prima presidente. Nel 2008 lasci\u00f2 la carica di Presidente a Giuseppe Zamberletti, acquisendo la carica di presidente onoraria (che manterr\u00e0 fino alla morte). Dal 1991 al 2001 fece parte dell'Osservatorio Nazionale per il Volontariato, su nomina del Presidente del Consiglio dei ministri.\nDal 1996 al 2002 fece poi parte del Comitato Nazionale di Bioetica presso il Consiglio dei ministri. Nel 2008 la Martini fu fondatrice della Fondazione Volontariato e Partecipazione, una fondazione che si dedica alla ricerca sociale (enti fondatori: Centro Nazionale per il Volontariato, CSVnet, Ce.S.Vo.T., Fondazione Cassa di Risparmio di Lucca, Provincia di Lucca).\nNel gennaio 1997 ha costituito, insieme a 10 associazioni regionali, il Cesvot - Centro Servizi Volontariato Toscana www.cesvot.it/ di cui \u00e8 stata vicepresidente vicario.\nI suoi scritti.\n\"Anche in politica cristiani esigenti\", Maria Pacini Fazzi Editore, Lucca 1997."}
{"id": "293789", "revid": "287204", "url": "https://it.wikipedia.org/wiki?curid=293789", "title": "EuroLeague Women", "text": "L'Eurolega femminile (in inglese \"EuroLeague Women\") \u00e8 la massima competizione europea di pallacanestro femminile. Il torneo \u00e8 organizzato da FIBA Europe.\nLa competizione.\nLa competizione prevede 16 squadre partecipanti, nel primo turno vengono divise in due gironi. Le prime quattro classificate di ogni girone accedono ai quarti di finale. Le vincenti dei quarti di finale si qualificano alle Final Four, da dove uscir\u00e0 la squadra vincente.\nLa nuova formula.\nDalla stagione 2014-2015 i club ammessi alla massima competizione europea sono passati da 20 a 16, suddivisi (nella Prima Fase) in due gruppi da 8 squadre ciascuno. Ogni team affronta le restanti 7 in incontri di andata e ritorno. I 4 club meglio classificati al termine delle 14 giornate si qualificano ai quarti di finale. La classifica finale di ogni girone viene stilata in base alle prestazioni delle singole squadre (differenza gare vinte-perse, punteggio medio di ogni gara).I quarti di finale sono al meglio delle tre partite. Le vincenti accedono alla Final Four che determina la squadra Campione d'Europa."}
{"id": "293790", "revid": "827882", "url": "https://it.wikipedia.org/wiki?curid=293790", "title": "Charles-Louis Cl\u00e9risseau", "text": "Allievo di Jacques-Fran\u00e7ois Blondel, nel 1746 vinse il prix de Rome in architettura recandosi nella citt\u00e0 italiana, come pensionante dell'Accademia di Francia, nel 1749, qui entr\u00f2 in contatto con i viaggiatori inglesi. Dal 1757 fu in Dalmazia, insieme a Robert Adam e suo fratello James, per rilevare il Palazzo di Diocleziano, e a Venezia.\nBiografia.\nTornato a Roma nel 1762 dipinse, soprattutto per i turisti stranieri, una serie di quadri e guazzi di soggetto architettonico, degli scenari in cui inserire rappresentazioni di fantasie all'antica. Nel 1764, su raccomandazione del Winckelmann, il cardinale Alessandro Albani gli affid\u00f2 la decorazione di una sala della sua villa. Nel 1766, l'architetto decor\u00f2 la \"Stanza del pappagallo\", nel convento di Trinit\u00e0 dei Monti, per il padre Le Seur, questo ambiente pensato come un tempio in rovina divenuto rifugio di un eremita, venne arredato con reperti di scavo e mobili a forma di frammenti antichi: lo scrittoio come un sarcofago, il tavolo come un pezzo di cornicione, il sedile come un capitello e la cuccia del cane come un vaso spezzato.\nLasciata Roma nel 1767, torn\u00f2 a Parigi. Nel 1771, venne chiamato a Londra da Robert Adam, tornando a Parigi nel 1775. Nel 1776 inizi\u00f2 i lavori per il \"Palazzo del Governatore\" di Metz, oggi \"Palazzo di Giustizia\", un edificio di gusto neoclassico concluso nel 1789. Nel 1778 venne pubblicata la raccolta d'incisioni le \"Antichit\u00e0 della Francia\". Chiamato a Pietroburgo da Caterina II, esegu\u00ec alcuni decorazioni di interni nella residenza di Carskoe Selo e l'imperatrice compr\u00f2 i suoi 18 album di disegni di Roma antica. Ancora a Parigi nel 1782, nel 1806, apparve la seconda edizione, accresciuta, delle \"Antichit\u00e0 della Francia\"."}
{"id": "293808", "revid": "287204", "url": "https://it.wikipedia.org/wiki?curid=293808", "title": "Konrad Duden", "text": "Vita e opere.\nKonrad Duden nasce nel 1829 da Johann Konrad Duden e Julia Monj\u00e9 in un quartiere di Wesel, nel Land della Renania Settentrionale-Vestfalia, e si laurea a Bonn in filologia classica; a causa delle sue partecipazioni nei moti rivoluzionari del 1848, \u00e8 costretto ad accettare una cattedra in Italia, prima a Genova e poi a Messina, dove conosce Adeline Jakob, figlia del console tedesco e sua futura moglie. Insegna in diversi licei, e nel 1880 pubblica la sua opera pi\u00f9 importante: il \"Vollst\u00e4ndiges Orthographisches W\u00f6rterbuch der deutschen Sprache\", il pi\u00f9 grande dizionario e lessico della lingua tedesca, che ancora oggi porta il suo nome (\"il Duden\") e che viene annualmente aggiornato, diventando un'opera di riferimento indispensabile per chi si accosta allo studio della filologia e della linguistica germanica.\nSuo figlio fu il celebre chimico Paul Duden.\nAltri lavori:"}
{"id": "293824", "revid": "21079", "url": "https://it.wikipedia.org/wiki?curid=293824", "title": "Criteri di similitudine", "text": ""}
{"id": "293832", "revid": "1543377", "url": "https://it.wikipedia.org/wiki?curid=293832", "title": "Paradosso di Cantor", "text": "In matematica il paradosso di Cantor, conosciuto anche come il paradosso del massimo cardinale, \u00e8 un teorema della teoria degli insiemi che afferma che non esiste un numero cardinale maggiore di tutti gli altri, e quindi la collezione di \"grandezze\" di insiemi illimitati \u00e8 a sua volta infinita. Inoltre, da questa constatazione segue che la collezione di tutti i numeri cardinali non \u00e8 un insieme ma una classe propria; nella Teoria degli insiemi di Von Neumann-Bernays-G\u00f6del segue anche (utilizzando l'assioma di limitazione di dimensione) che questa classe propria deve essere in corrispondenza biunivoca con l'insieme di tutti gli insiemi. Quindi non solo esiste un numero infinitamente grande di infiniti, ma questo infinito \u00e8 anche pi\u00f9 grande di tutti gli infiniti che esso enumera.\nQuesto paradosso prende il nome da Georg Cantor, che \u00e8 stato spesso accreditato come il suo scopritore nel 1899 (o comunque in un periodo compreso tra il 1895 e il 1897). Come molti altri paradossi matematici non \u00e8 contraddittorio, ma semplicemente \u00e8 indicativo di una intuizione non corretta, che in questo caso riguarda la natura dell'infinito e la nozione di insieme. Detto in altri termini, \u00e8 contraddittorio nella teoria intuitiva degli insiemi e perci\u00f2 dimostra che questa teoria \u00e8 insufficiente per le necessit\u00e0 della matematica. Il fatto che la teoria NBG risolva il paradosso \u00e8 un motivo per utilizzarla come rimpiazzo della teoria intuitiva degli insiemi.\nEnunciato e dimostrazione.\nPer enunciare il paradosso \u00e8 necessario tener presente che i numeri cardinali ammettono un ordinamento, cos\u00ec che si possono fare confronti tra essi. Con questa premessa, il paradosso di Cantor dice che:\nQuesto fatto \u00e8 una diretta conseguenza del teorema di Cantor sulla cardinalit\u00e0 dell'insieme potenza di un insieme.\nDiscussione e conseguenze.\nDato che i numeri cardinali sono un insieme ben ordinato grazie alla corrispondenza con i numeri ordinali (si veda la definizione formale di numero cardinale), questo fatto stabilisce anche che non esiste il pi\u00f9 grande numero ordinale; viceversa quest'ultima affermazione implica il paradosso di Cantor. Applicando la corrispondenza tra cardinali e ordinali al paradosso di Burali-Forti si pu\u00f2 anche concludere che i numeri cardinali costituiscono una classe propria e non un insieme e (almeno nella teoria degli insiemi di von Neumann-Bernays-G\u00f6del) segue che esiste una corrispondenza biunivoca tra la classe dei cardinali e quella di tutti gli insiemi. Dato che ogni insieme \u00e8 un sottoinsieme di quest'ultima classe, e che ogni cardinalit\u00e0 \u00e8 la cardinalit\u00e0 di un insieme (per definizione!) questo significa, intuitivamente, che la collezione di tutti i cardinali \u00e8 pi\u00f9 grande della cardinalit\u00e0 di qualunque insieme: \u00e8 \"pi\u00f9 infinita\" di qualunque infinito. La natura paradossale di questa classe \u00e8 presente solo secondo il sistema assiomatico di Zermelo-Fraenkel.\nNota storica.\nSebbene Cantor sia solitamente accreditato per essere stato il primo a riconoscere questa propriet\u00e0 degli insiemi di numeri cardinali, alcuni matematici assegnano questo primato a Bertrand Russell, \nche ha dimostrato un teorema simile nel 1899 o nel 1901."}
{"id": "293843", "revid": "57342", "url": "https://it.wikipedia.org/wiki?curid=293843", "title": "Luigi Lo Cascio", "text": "Biografia.\nDiplomato al liceo classico Garibaldi di Palermo, subito dopo si iscrive alla facolt\u00e0 di medicina e chirurgia, ma dopo qualche tempo l'abbandona, per dedicarsi alla recitazione. Nel 1992 si diploma all'Accademia nazionale d'arte drammatica Silvio D'Amico con un saggio su \"Amleto\", diretto dal Maestro Orazio Costa. Nipote dell'attore Luigi Maria Burruano, e Tony Sperandeo come ha ammesso lo stesso Lo Cascio durante un'intervista a \"Parla con me\", fu proprio lo zio a consigliarlo a Marco Tullio Giordana per il ruolo di Peppino Impastato ne \"I cento passi\". Ha due figli: Tommaso Isidoro e Arturo Tito.\nDopo aver recitato in due lavori classici: \"Margherita Gautier\" e \"Romeo e Giulietta\", diretti da Giuseppe Patroni Griffi, ed essersi fatto notare in un \"Aspettando Godot\" messo in scena da Federico Tiezzi, comincia una carriera, teatrale e poi cinematografica, intensa e brillante. Nel giro di pochi anni \u00e8 diretto da registi quali Carlo Quartucci in \"Ager Sanguinis\", Elio De Capitani in \"La sposa di Messina\", Roberto Guicciardini ne \"La morte di Empedocle\", \"La figlia dell'aria\", \"Il figlio di Pulcinella\", e da Carlo Cecchi in due straordinari allestimenti di \"Amleto\" e del \"Sogno di una notte di mezza estate\".\nNel 2000 vince il \"David di Donatello\", come migliore attore protagonista per \"I cento passi\", film che rappresenta il suo esordio cinematografico, regia di Marco Tullio Giordana che lo diriger\u00e0 in seguito nel pluripremiato \"La meglio giovent\u00f9\" (2003), che gli varr\u00e0 il \"Nastri d'argento 2004\", ex aequo con tutti i protagonisti maschili del film. Nel 2001 vince la \"Coppa Volpi\" come miglior attore al \"Festival del cinema di Venezia\" per \"Luce dei miei occhi\" di Giuseppe Piccioni.\nNel 2005 dirige e interpreta \"Nella tana\", un monologo tratto dall'ultimo racconto di Franz Kafka, \"La Tana\", di cui cura anche la riscrittura e l'adattamento. Per il suddetto spettacolo vince il \"Premio UBU\" quale migliore attore. Nel 2006 lavora con Luca Ronconi nello spettacolo \"Il silenzio dei comunisti\", vincendo nuovamente nell'edizione 2006-2007 il \"Premio UBU\" sempre come migliore attore protagonista.\nTra gli altri suoi maggiori lavori per il grande schermo, ricordiamo: \"Buongiorno, notte\", regia di Marco Bellocchio, \"La bestia nel cuore\", regia di Cristina Comencini, \"Il dolce e l'amaro\", regia di Andrea Porporati, e \"Sanguepazzo\", regia di Marco Tullio Giordana. \nNel 2012 pubblica i testi teatrali \"La caccia/Nella tana\" per la Neos Edizioni, a cura di Roberto Rossi Precerutti. Esordisce come regista nel 2012 con \"La citt\u00e0 ideale\", film presentato alla 69\u00aa Mostra internazionale d'arte cinematografica di Venezia.\nNel 2018 il suo esordio narrativo: \"Ogni ricordo un fiore\", edito da Feltrinelli.\nNel 2019 fa parte del cast del film \"Il traditore\" di Marco Bellocchio.\nNel 2020 vince il premio David di Donatello come miglior attore non protagonista nel film \"Il traditore\" di Marco Bellocchio."}
{"id": "293844", "revid": "466539", "url": "https://it.wikipedia.org/wiki?curid=293844", "title": "Alessio Boni", "text": "Biografia.\nNasce a Sarnico, paese sulla sponda bergamasca del lago d'Iseo, secondo di tre figli, padre artigiano e madre casalinga. All'et\u00e0 di 14 anni inizia a lavorare con il padre come piastrellista a Villongo, in provincia di Bergamo. Presta servizio per un anno e mezzo nella Polizia di Stato. A 20 anni parte per San Diego in California, dove per mantenersi lavora come cameriere, pizzaiolo, pony express e baby sitter. Rientra in Italia e lavora come animatore per un villaggio turistico. Inizia a lavorare nel mondo dello spettacolo nel 1988, a teatro e nei fotoromanzi, per passare subito dopo in produzioni teatrali, cinematografiche e televisive. A Roma nel 1990 esordisce come attore nel film \"Il mago\" diretto dal regista Ezio Pascucci accanto a Anthony Quinn, Sonia Topazio, Vittorio Marsiglia, Howard Ross, Gianni Olivieri e Luigi Laezza.\nNel 1992 si diploma all'Accademia nazionale d'arte drammatica con il maestro Orazio Costa con un saggio d'esame tratto dall\"Amleto\" di William Shakespeare; si perfeziona professionalmente sotto il regista teatrale Luca Ronconi, e lavora accanto a Liliana Cavani in \"Dove siete? Io sono qui\" del 1993. Nel 1995 frequenta un corso a Los Angeles, e torna in scena in Italia con \"Sogno di una notte di mezza estate\", \"Peer Gynt\" e soprattutto \"L'avaro\" di Moli\u00e8re, con la regia di Giorgio Strehler. Dopo alcuni ruoli minori in fiction e film, nel 1998 \u00e8 protagonista della miniserie tv \"La donna del treno\", diretta da Carlo Lizzani, ma raggiunge la popolarit\u00e0 quando \u00e8 il protagonista, insieme a Valentina Chico, di \"Incantesimo\" (2000-2001).\nLa svolta nella sua carriera arriva nel 2003 con \"La meglio giovent\u00f9\" di Marco Tullio Giordana con Luigi Lo Cascio e Fabrizio Gifuni, suoi grandi amici, e accanto ad Adriana Asti, oltre a Sonia Bergamasco, Maya Sansa, Jasmine Trinca e Riccardo Scamarcio, vincitore della sezione Un Certain Regard del Festival di Cannes 2003 e di altri numerosi premi, grazie al quale ottiene il Nastro d'argento come miglior attore protagonista 2004, \"ex aequo\" con Fabrizio Gifuni e Luigi Lo Cascio (per lo stesso film) e con Roberto Herlitzka, principale interprete di \"Buongiorno, notte\".\nNel 2004 interpreta Heathcliff, il protagonista maschile della miniserie televisiva Rai \"Cime tempestose\", tratta dall'omonimo romanzo inglese. Il legame con il regista Marco Tullio Giordana genera altre due pellicole: \"Quando sei nato non puoi pi\u00f9 nasconderti\" (che gli frutta il Globo d'oro come miglior attore rivelazione) del 2005 e \"Sanguepazzo\" del 2008. Nel 2005 gira il film \"La bestia nel cuore\", diretto da Cristina Comencini, che viene candidato all'Oscar come miglior film straniero, mentre nel 2006 si aggiudica il Globo d'oro come miglior attore per il film \"Arrivederci amore, ciao\", di Michele Soavi. Nel 2006 gira \"Viaggio segreto\", per la regia di Roberto And\u00f2, accanto a Emir Kusturica.\nNel 2007 interpreta il personaggio del principe Andrej Bolkonskij in \"Guerra e pace\", tratta dall'omonimo romanzo di Lev Tolstoj, ed \u00e8 inoltre il protagonista di \"Caravaggio,\" trasmesso nel febbraio 2008 da Rai 1. Successivamente recita in \"Puccini\" con la regia di Giorgio Capitani, realizzata nell'anno del 150\u00ba anniversario della nascita del grande compositore lucchese; recita inoltre in \"Rebecca, la prima moglie\", regia di Riccardo Milani, e nella seconda stagione di \"Tutti pazzi per amore\" nel ruolo di Adriano Ventoni, fratello di Michele Ventoni (interpretato da Neri Marcor\u00e8). Interpreta poi \"Come un soffio\", un cortometraggio diretto da Michela Cescon insieme a Valeria Golino, presentato alla 67\u00aa Mostra del cinema di Venezia.\nNel 2010 interpreta il ruolo di un sergente dell'Interpol nel film \"The Tourist\" diretto da Florian Henckel von Donnersmarck. Nel 2012 va in onda, su Rai 1, la fiction \"Walter Chiari - Fino all'ultima risata\", dove ha interpretato il celebre attore comico. L'anno successivo viene trasmessa in Francia la serie televisiva \"Odysseus\", coproduzione internazionale, che tratta il mito di Ulisse concentrandosi sugli anni trascorsi a Itaca, successivi al viaggio di ritorno da Troia. Le vicende sono liberamente tratte dal poema omerico e introducono anche personaggi nuovi. Nel cast internazionale altra presenza italiana \u00e8 quella di Caterina Murino che veste i panni di Penelope. In Italia la fiction viene trasmessa su Rai 1 nell'autunno del 2014.\nNel luglio 2013 gira il film \"Maldamore\" del regista Angelo Longoni con Claudia Gerini, Luca Zingaretti, Ambra Angiolini e Luisa Ranieri. Gira anche \"Fuori Mira\" di Erik Bernasconi, con Jean-Christophe Folly, Martina De Santis e Franco Brandi. Sempre nello stesso anno \u00e8 direttore artistico del Festival del Cinema Sociale di Arezzo, manifestazione promossa da CESVOT (Centro Servizi Volontariato Toscana) di Arezzo. Nel 2014 \u00e8 andato in onda su Rai 1 il terzo capitolo della fiction \"Gli anni spezzati\", dove interpreta l'ingegnere Giorgio Venuti, dirigente della Fiat Mirafiori. Nel 2015 esordisce alla cinquantottesima edizione del Festival dei due Mondi di Spoleto con l'opera teatrale \"I Duellanti\", adattamento dall'omonimo romanzo di Joseph Conrad, di cui condivide la regia con Roberto Aldorasi e il palcoscenico con Marcello Prayer e Francesco Meoni.\nNel 2019 \u00e8 in TV con il ruolo del direttore d'orchestra Luca Marioni nella fiction \"La Compagnia del Cigno\", scritta e diretta da Ivan Cotroneo e trasmessa da Rai 1, dove si racconta la storia di sette ragazzi che frequentano il Conservatorio Giuseppe Verdi di Milano; \u00e8 affiancato da Anna Valle che interpreta Irene, insegnante e moglie.\nA novembre \u00e8 il protagonista del film per la tv trasmesso su Rai Uno \"Enrico Piaggio - Un sogno italiano\" dove interpreta l'industriale Enrico Piaggio e viene raccontata la nascita della famosa Vespa Piaggio mentre a dicembre \u00e8 il protagonista nel docu-drama \"Giorgio Ambrosoli - Il prezzo del coraggio\". Il 19 settembre 2020 sale sul palco dell'Arena di Verona per il \"Festival della Bellezza\" leggendo i versi di Alda Merini e partecipando anche ad alcune canzoni insieme a Gianni Morandi. Nel marzo 2021 esce il suo libro \"Mordere la nebbia\"; a ottobre esce \"Sul tetto del mondo\", docu-film in cui interpreta Walter Bonatti, e il mese seguente lo vediamo nelle vesti del colonnello Vitale in \"Yara\".\nAlessio Boni sostiene diverse organizzazioni, tra cui Medici Senza Frontiere.\nVita privata.\nDalla relazione con Nina Verdelli, di 18 anni pi\u00f9 giovane di lui, sono nati due figli, Lorenzo (2020) e Riccardo (2021)."}
{"id": "293845", "revid": "1654832", "url": "https://it.wikipedia.org/wiki?curid=293845", "title": "Maya Sansa", "text": "Biografia.\nDi padre iraniano e madre italiana, durante il liceo classico, a 14 anni, inizia a studiare teatro. Nel 1994 consegue la maturit\u00e0 classica. Dopo il liceo segue lo \"Shakespeare adition course\", tenuto da Rodney Archer al \"Covent Garden\", a Londra. Nel 1995-96 frequenta un corso di teatro di due anni, intitolato \"Two years acting course City Lit\" e tenuto da Archer, e nel 1999 si diploma alla \"Guildhall school of music and drama\" di Londra.\nNel 1999 debutta sul grande schermo con il film \"La balia\", regia di Marco Bellocchio, al quale fanno seguito, tra gli altri: \"Nella terra di nessuno\", regia di Gianfranco Giagni, e \"Benzina\", regia di Monica Stambrini, entrambi del 2001; \"La vita degli altri\" (2002), regia di Nicola De Rinaldo; \"La meglio giovent\u00f9\", regia di Marco Tullio Giordana, \"Buongiorno, notte\", regia di Marco Bellocchio, e \"Il vestito da sposa\", regia di Fiorella Infascelli, tutti e tre del 2003; ed infine \"L'amore ritrovato\" (2004), regia di Carlo Mazzacurati. Dopo tutti questi lavori il \"New York Times\" (2 maggio 2004) le dedica una pagina, definendola la nuova icona del cinema italiano. Inoltre riceve vari premi e riconoscimenti.\nIn televisione ha recitato nelle miniserie tv \"Einstein\" (2008), regia di Liliana Cavani, e \"David Copperfield\" (2009), regia di Ambrogio Lo Giudice, \"Tutto pu\u00f2 succedere\" (2015\u201318). Il 14 giugno 2013 vince il David di Donatello per la migliore attrice non protagonista, per il film \"Bella addormentata\" di Marco Bellocchio. Nel novembre del 2019 interpreta Ernestina, la mamma di Mimmo, nel film TV \"I ragazzi dello Zecchino d'Oro\" e nel 2020 interpreta Sara, ex collega del protagonista, che lo aiuta a indagare sulla morte del figlio nella miniserie Io ti cercher\u00f2.\nVita privata.\nHa una figlia, Talitha, avuta dal compagno Fabrice Scott con il quale vive a Parigi. \u00c8 amica di Orlando Bloom."}
{"id": "293847", "revid": "161273", "url": "https://it.wikipedia.org/wiki?curid=293847", "title": "Pianeta interno", "text": "Nel sistema solare si dice pianeta interno o inferiore un pianeta la cui distanza dal Sole \u00e8 minore di quella della Terra (pari a circa 149,6 milioni di km, ovvero una unit\u00e0 astronomica).\nSono pertanto considerati pianeti interni Mercurio e Venere.\nUn pianeta interno, a differenza di un pianeta esterno, ha la possibilit\u00e0 di venirsi a trovare esattamente fra la Terra e il Sole; in questo caso si dice che esso \u00e8 in congiunzione inferiore. Al contrario, se il pianeta si trova allineato con la Terra e il Sole ma al di l\u00e0 di quest'ultimo si parla di congiunzione superiore (per i pianeti esterni, che non possono mai trovarsi fra la Terra e il Sole, si parla in questo caso semplicemente di congiunzione). Un pianeta interno in congiunzione inferiore o superiore risulta invisibile, poich\u00e9 la sua posizione nel cielo terrestre coincide con quella del Sole.\nUn'altra peculiarit\u00e0 dei pianeti interni sono le fasi, analoghe a quelle lunari, e la possibilit\u00e0 di un transito innanzi al Sole.\nTalvolta sono indicati come pianeti interni i pianeti che orbitano entro la fascia principale, in analogia alla definizione del sistema solare interno. In questa accezione, prevalente nella letteratura scientifica in inglese (tradotta come \"inner planet\"), l'espressione viene utilizzata come sinonimo di pianeta terrestre, includendo quindi la Terra stessa e Marte tra i pianeti interni."}
{"id": "293848", "revid": "729019", "url": "https://it.wikipedia.org/wiki?curid=293848", "title": "144 Vibilia", "text": "144 Vibilia \u00e8 un grande e scuro asteroide della Fascia principale. Ha probabilmente una composizione carboniosa primitiva.\nVibilia fu scoperto il 23 febbraio 1875 da Christian Heinrich Friedrich Peters, di ritorno da una spedizione in Nuova Zelanda per osservare il transito di Venere davanti al Sole nel 9 dicembre 1874. L'asteroide fu individuato dall'osservatorio dell'Hamilton College di Clinton (New York, USA) e battezzato cos\u00ec in onore di Vibilia, dea della mitologia romana protettrice delle strade, dei viandanti e dei navigatori.\nFinora, sono state osservate due occultazioni stellari da parte di Vibilia (nel 1993 e nuovamente nel 2001)."}
{"id": "293851", "revid": "729019", "url": "https://it.wikipedia.org/wiki?curid=293851", "title": "Tom Matera", "text": "Noto per aver lottato nel roster di Raw della World Wrestling Entertainment, attualmente combatte nel circuito indipendente. Nella WWE ha dato vita, insieme a Romeo Roselli, ad un tag team conosciuto con il nome The Heart Throbs.\nCarriera.\nLa carriera di Antonio Thomas \u00e8 segnata dalla formazione di un \"tag team\" con Romeo Roselli, prima conosciuto come Johnny Heartbreaker. I due vinsero i Titoli di Coppia nella Eastern Wrestling Alliance (EWA) il 23 gennaio 2004 a Southbridge, Massachusetts. Nel mese di febbraio 2005 i due firmarono un contratto di sviluppo con la World Wrestling Entertainment. Debuttarono ad aprile 2005 in un match contro William Regal e Tajiri, allora World Tag Team Champions, con il nome di \"Heart Throbs\", facendosi notare in particolare per il loro aspetto comico e le loro movenze alquanto esilaranti. I due parteciparono anche al Tag Team Turmoil Match per i titoli di coppia a Backlash. Successivamente ebbero un feud con i Superheroes (The Hurricane e Rosey) e con la \"V-Squared\" (Val Venis e Viscera) a Heat, lo show minore del roster di RAW. Ad inizio 2006 la WWE comunic\u00f2 il loro licenziamento.\nMatera e Roselli hanno partecipato al pay-per-view della TNA Destination X 2007 con il nome di \"Heartbreakers\". I due, presentati da Christy Hemme, hanno sfidato i Voodoo Kin Mafia (B.G. James e Kip James), perdendo il match.\nNel settembre del 2012 stringe una collaborazione con l'italiana Rome Wrestling Academy, diventando Head Trainer dell'Academy."}
{"id": "293853", "revid": "161273", "url": "https://it.wikipedia.org/wiki?curid=293853", "title": "Pianeta esterno", "text": "Sono detti pianeti esterni o superiori i pianeti del sistema solare che orbitano oltre l'orbita della Terra. Sono pertanto considerati pianeti esterni Marte, Giove, Saturno, Urano e Nettuno..\nI pianeti esterni, a differenza dei pianeti interni, presentano sempre tutto il disco illuminato, se visti dalla Terra.\nTalvolta sono indicati come pianeti esterni i pianeti che orbitano oltre la fascia principale, in analogia alla definizione del sistema solare esterno. In questa accezione, prevalente nella letteratura scientifica in inglese (tradotta come \"outer planet\"), l'espressione viene utilizzata come sinonimo di pianeta gioviano e Marte non viene quindi considerato un pianeta esterno."}
{"id": "293855", "revid": "26630", "url": "https://it.wikipedia.org/wiki?curid=293855", "title": "Claudia Koll", "text": "Biografia.\nClaudia Koll nasce a Roma da famiglia italo-romena. Dopo aver frequentato il liceo classico Orazio a Roma, frequenta diversi corsi di teatro e ha un paio di piccole parti, finch\u00e9 nel 1992 viene scelta da Tinto Brass per la parte della protagonista in \"Cos\u00ec fan tutte\". Il film riscuote un buon successo e \"lancia\" la Koll, nella prima met\u00e0 degli anni 90, quale diva erotica in Italia. Successivamente la si trova nel film a episodi \"Miracolo italiano\" (1994), nel quale interpreta una \"fan\" di Kevin Costner che cede poi alle lusinghe di Ezio Greggio, e in \"Cucciolo\" (1998), dove aiuta a crescere un Massimo Boldi prigioniero della sindrome di Peter Pan.\nApproda poi sul piccolo schermo, dove nel 1995 viene chiamata da Pippo Baudo per presentare, insieme a lui e ad Anna Falchi, il Festival di Sanremo. Questa partecipazione permette alla Koll di costruirsi un personaggio mediatico pi\u00f9 \"rassicurante\" e prelude ai successivi ruoli nelle \"fiction\" televisive: dal 1997 infatti \u00e8 protagonista, insieme a Nino Manfredi, della fortunata serie \"Linda e il brigadiere\" (1997-2000), subito seguita da \"L'impero\" (2001) e da \"Valeria medico legale\" (2000-2002).\nNegli anni 2000, alcune situazioni personali l'hanno portata a riavvicinarsi alla fede cattolica abbandonata da adolescente. Oltre al teatro, che ha sempre praticato nel corso degli anni, recita dunque in film TV a tema religioso come \"Maria Goretti\" (2003) e \"San Pietro\" (2005). In questo percorso hanno avuto un ruolo importante le letture d'infanzia della mistica carmelitana Teresa di Lisieux. La svolta avviene durante il Giubileo del 2000, quando accompagna la sua amica e \"coach\" americana a San Pietro per passare la Porta Santa. Si dedica a diverse associazioni di volontariato e all'apostolato, testimoniando in incontri di preghiera il \"giro di boa\" impresso alla propria esistenza.\nNel 2005 decide di fondare l'associazione ONLUS \"Le opere del Padre\", con lo scopo di aiutare le persone con particolari sofferenze sia fisiche che psicologiche, soprattutto in Africa. Il vice direttore dell'associazione \u00e8 il padre di Claudia, con cui l'attrice ha risanato i rapporti, dopo anni di lontananza. Si \u00e8 dichiarata nel 2012 \"suora laica\" ma nel 2015 ha preferito definirsi \"missionaria\".\nNel 2009 assume la direzione artistica della Star Rose Academy di Roma e firma la sua prima regia teatrale con la commedia musicale \"A piedi nudi nel parco\"; da quel momento in avanti dirige i giovani artisti dell'Accademia in molte altre rappresentazioni teatrali, tra le quali nel 2011, \"Storia di un Padre e due figli\" della poetessa Elena Bono, e \"Vacanze Romane\" nel 2012. Essendo lei celiaca, \u00e8 stata in passato presidente onoraria dell'Associazione Italiana Celiachia. Numerose volte pellegrina al Pontificio Santuario della Beata Vergine del Santo Rosario di Pompei, l'11 ottobre 2009, in occasione della IV festa \"Pompei \u00e8 citt\u00e0\", le \u00e8 stato conferito il \"Premio Marianna Farnararo De Fusco\", mentre in occasione del decimo anniversario \"Pompei \u00e8 citt\u00e0\" ha ricevuto la cittadinanza onoraria della citt\u00e0."}
{"id": "293856", "revid": "124879852", "url": "https://it.wikipedia.org/wiki?curid=293856", "title": "Vittoria Belvedere", "text": "Biografia.\nNata a Vibo Valentia, ad appena nove mesi d'et\u00e0 si trasferisce con la famiglia a Vimercate (in provincia di Monza e Brianza), dove cresce. A tredici anni inizia la carriera di modella, svolta fino all'et\u00e0 di diciotto anni quando, durante un servizio fotografico, incontra l'agente Paola Petri, moglie del regista Elio Petri, che la spinge ad iniziare una carriera cinematografica e televisiva. Proprio in televisione, a partire dal 1992, appare nelle miniserie: \"Piazza di Spagna\" (1992), regia di Florestano Vancini, \"Delitti privati\" (1993) diretta da Sergio Martino, \"La famiglia Ricordi\" (1995), regia di Mauro Bolognini e \"Il ritorno di Sandokan\" (1996) di Enzo Castellari.\nL'esordio al cinema \u00e8 sempre nel 1992 con \"In camera mia\", regia di Luciano Martino, ed \"Oro\", regia di Fabio Bonzi. Nel 1993 \u00e8 anche protagonista di \"Graffiante desiderio\", diretto da Sergio Martino. Tra gli altri lavori per il grande schermo: \"Ritorno a Parigi\" (1995), regia di Maurizio Rasio, \"Passaggio per il paradiso\" (1996), regia di Antonio Baiocco, \"La spiaggia\" (1999), regia di Mauro Cappelloni, \"Si fa presto a dire amore\" (2000), regia di Enrico Brignano, e \"La lettera\" (2004), regia di Luciano Mattia Cannito.\nNumerose le fiction tv che la vedono protagonista, tra cui: \"Lui e lei\" (1998-1999); \"Le ragazze di piazza di Spagna\", replicate per tre stagioni (1997-2000); \"Senso di Colpa\" (2000), \"L'uomo che piaceva alle donne - Bel Ami\" (2001), \"San Giovanni - L'apocalisse\" (2002); \"Augusto\" e \"Ics - L'amore ti d\u00e0 un nome\" del (2003); \"Rita da Cascia\" (2004), nel ruolo magistrale della santa; \"Padri e figli\", \"Il bambino sull'acqua\", \"Giovanni Paolo II\"; \"Il mio amico Babbo Natale\" del 2005 e \"Nati ieri\" nel 2006/2007.\nInoltre \"Enrico Mattei - L'uomo che guardava al futuro\" (2009), biografia dell'ex presidente dell'Eni, \"Crimini 2\": \"Cane nero\" (2010), \"Angeli e diamanti\" (2011) o \"Un caso di coscienza 5\" (2013) solo per citarne alcune.\nNel 2002 insieme a Manuela Arcuri affianca Pippo Baudo nella presentazione del \"Festival di Sanremo\".\nNel 2003 debutta anche nelle vesti di cantante nella canzone \"Mi manchi gi\u00e0\" in duetto con Gaetano Curreri, leader degli Stadio.\nNel 2011 partecipa alla settima edizione di \"Ballando con le stelle\", condotto su Rai 1 da Milly Carlucci classificandosi al terzo posto.\nNegli anni successivi alterna alle fiction tv il teatro e il musical, da \"My Fair Lady\", replicato per due anni, a \"Tutti insieme appassionatamente\" nella stagione teatrale 2014/2015.\nDal 16 settembre al 28 ottobre 2016 \u00e8 concorrente del programma \"Tale e quale show\", condotto da Carlo Conti su Rai 1.\nSi rivedr\u00e0 in tv poi tra il 2019 e il 2022 in due puntate di \"Meraviglie - La penisola dei tesori\" di Alberto Angela.\nVita privata.\nSposata dal 12 giugno 1999 con Vasco Valerio, organizzatore di eventi. Ha tre figli: due maschi, Lorenzo e Niccol\u00f2, e una femmina, Emma."}
{"id": "293861", "revid": "547992", "url": "https://it.wikipedia.org/wiki?curid=293861", "title": "Gianmarco Tognazzi", "text": "Biografia.\nDopo alcune prove sui set frequentati da suo padre Ugo Tognazzi, come ne \"L'anatra all'arancia\" di Salce, \"Romanzo popolare\" di Monicelli o \"Il petomane\" di Pasquale Festa Campanile, interpreta alcuni film giovanilistici come \"Vacanze in America\" di Carlo Vanzina (1984), \"Sposer\u00f2 Simon Le Bon\" di Carlo Cotti (1986) e \"Una notte al cimitero\" di Lamberto Bava (1987). Nel 1989, conduce, insieme a Danny Quinn, Rosita Celentano e Paola Dominguin, il Festival di Sanremo; nello stesso anno conosce Beatrice Bracco, insegnante di recitazione, con la quale studia per anni.\nInizia a dedicarsi quindi al teatro, prima nei locali \"off\" di Roma con gli spettacoli \"Crack\" (1991), \"Macchine in amore\" (1992), \"La valigia di carne\" (1993) e \"Testimoni\" (1997-1999), quest'ultimo in coppia con Alessandro Gassmann. Dal 2001 si dedica al musical con \"A qualcuno piace caldo\" di Saverio Marconi, poi porta sul palcoscenico \"Closer\" (2002), \"Il rompiballe\" (2003-2006), \"Prima pagina\" (2006-2008), \"Die Panne ovvero La serata pi\u00f9 bella della mia vita\" (2008-2010) e \"Un nemico del popolo\" (2011-2013).\nAl cinema recita in molti film: nel 1991 in \"Crack\" di Giulio Base e \"Una storia semplice\" di Emidio Greco, nel 1993 in \"Teste rasate\" di Claudio Fragasso e nel 1995 \"I laureati\" di Leonardo Pieraccioni (si tratta del primo film dell'attore-regista fiorentino). Sempre in coppia con Alessandro Gassmann interpreta \"Uomini senza donne\" (1996]) e \"Facciamo fiesta\" (1997), entrambi diretti da Angelo Longoni.\nCon la sorella Maria Sole in \"Passato prossimo\" (2002) e \"Viaggio sola\" (2013). Nel 2005 con Luca Mazzieri \u00e8 in \"Cielo e terra\" e con Michele Placido in \"Romanzo criminale\" (che gli vale la nomination ai Nastri d'Argento): nel 2007 con Giuseppe Ferrara \u00e8 nel film \"Guido che sfid\u00f2 le Brigate Rosse\", nel 2008 con Francesco Patierno \"Il mattino ha l'oro in bocca\" con Elio Germano, nel 2009 con Fausto Brizzi in \"Ex\" e in \"Polvere\". Nel 2012 \"Bella addormentata\", regia di Marco Bellocchio, nel 2014 \"Incompresa\", regia di Asia Argento. Nel 2016 \"Il Ministro\", regia di Giorgio Amato.\nIn televisione lavora a \"Francesco\" (2002) di Michele Soavi, \"Maria Montessori - Una vita per i bambini\" (2007) di Gianluca Maria Tavarelli, \"Il bene e il male\" di Giorgio Serafini (2009) e \"David Copperfield\" di Ambrogio Lo Giudice. Dal 2011 prende parte alla terza e quarta stagione di \"Squadra antimafia - Palermo oggi\", dove interpreta un giudice. Nel 2014 recita ne \"Il bosco\" di Eros Puglielli e nel 2015 in \"Pietro Mennea - La freccia del Sud\" del fratello Ricky. Prende parte anche alle serie tv \"Non uccidere\" di Giuseppe Gagliardi e \"I misteri di Laura\" di Alberto Ferrari interpretando Iacopo Banti, ex marito di Laura. Nel 2016 interpreta il Conte Icilio Sangiorgi nella serie tv \"Luisa Spagnoli\" per la regia di Lodovico Gasperini\n\u00c8 stato anche tutor nei corsi di recitazione alla Act Multimedia, e al N.U.C.T., scuole di cinema a Cinecitt\u00e0. Il 15 febbraio 2013 \u00e8 ritornato sul palco del Teatro Ariston durante la quarta serata del Festival di Sanremo, come ospite insieme agli altri tre conduttori dell'edizione del 1989. Da settembre 2017 conduce il programma culinario \"Chopped Italia\" sul canale TV Food Network (Italia).\nVita privata.\n\u00c8 figlio di Ugo Tognazzi e di Franca Bettoja, fratello di Maria Sole e fratellastro di Ricky e Thomas. \nDal 2006 \u00e8 sposato con Valeria Pintore dalla quale ha avuto due figli: Andrea Viola (2006) e Tommaso Ugo (2012).\nNel 2010 ha preso in mano \"La Tognazza amata\", l'azienda eno-gastronomica fondata dal padre nel 1969 a Velletri e che ha trasformato ne La Tognazza azienda vitivinicola. Come il padre, \u00e8 un grande tifoso del Milan."}
{"id": "293863", "revid": "1305772", "url": "https://it.wikipedia.org/wiki?curid=293863", "title": "Riobamba", "text": "Riobamba \u00e8 una citt\u00e0 dell'Ecuador, capitale della Provincia del Chimborazo e situata 200\u00a0km a sud della capitale Quito.\nGeografia fisica.\nTerritorio.\nSi trova nel centro del paese sulla Cordigliera delle Ande, a 2754 m s.l.m. di altitudine.\nRiobamba si trova all'intersezione di numerose strade panoramiche che attraversano la regione, vi passa la panamericana che da nord discende da un passo elevato 3600 m s.l.m. dal quale si ha un'ottima vista del Chimborazo e del Carihauirazo (5020 m s.l.m.) Anche la strada che giunge da Guaranda \u00e8 molto suggestiva.\nLa citt\u00e0 attuale nasce dopo che il grave terremoto del 1797 distrusse l'abitato allora situato ad ovest del villaggio di Cajabamba.\nClima.\nData l'altitudine, il clima a Riobamba \u00e8 relativamente freddo, con 2 stagioni, una umida e una secca.\nIn alcuni casi, i venti producono una sensazione termica vicina ai 0\u00a0\u00b0C.\nStoria.\nLa citt\u00e0 fu fondata nel 1534 nei pressi della laguna di Colta, solo nel 1799 fu spostata nel suo sito attuale, ricostruita dopo il terremoto che la devast\u00f2 nel 1797. Durante un breve periodo, poco dopo la fondazione della Rep\u00fablica del Ecuador, Riobamba fu capitale del paese.\nEconomia.\nRiobamba \u00e8 un importante centro agricolo, \u00e8 infatti circondata da ampie pianure."}
{"id": "293864", "revid": "111542236", "url": "https://it.wikipedia.org/wiki?curid=293864", "title": "Giovanni da Ossona", "text": "Nel 1447 il duca di Milano Filippo Maria Visconti mor\u00ec senza designare un erede, ci\u00f2 scaten\u00f2 una serie di lotte fra nobili spagnoli e francesi per la reggenza del ducato, ma la borghesia e la piccola nobilt\u00e0 milanese e pavese riuscirono a prendere il potere e proclamarono la Repubblica Ambrosiana.\nVenne eletto un parlamento composto da 900 persone, rappresentanti di tutti i quartieri della citt\u00e0, e questo parlamento elesse tre sindaci: Giovanni da Ossona, Giorgio Lampugnani e Teodoro Bossi.\nFra i primi provvedimenti presi dalla nuova amministrazione della citt\u00e0 ci fu un enorme fal\u00f2 in piazza del Duomo in cui vennero bruciati tutti i registri delle tasse. Con un editto del 9 gennaio 1448 la repubblica istitu\u00ec una lotteria. Una buona parte del ricavato della lotteria era destinato ai lavori pubblici e l'altra parte sarebbe stata ridistribuita con 7 premi. La raccolta delle quote era tenuta dal banchiere Taverna, in via dei Ratti. L'estrazione si fece in piazza Sant'Ambrogio con due grandi anfore: in una i nomi dei partecipanti, un biglietto con il proprio nome per ogni ducato giocato, e nell'altra tanti foglietti bianchi, a parte 7 su cui era scritto l'ammontare dei premi. Lo slogan della lotteria diceva: \"Quelli che non vinceranno avranno regalato un ducato alla comunit\u00e0, e sar\u00e0 come lo avessero regalato a s\u00e9 stessi.\"\nPer due anni la repubblica ambrosiana fu amministrata da Bossi, Lampugnani e Giovanni da Ossona, ma le vicende belliche del tempo indussero a scegliere un capitano di ventura.\nI capitani di ventura pi\u00f9 famosi erano gi\u00e0 tutti assoldati. Il Piscinin da Corsico era in parola con la Repubblica di Venezia; dal Verme, Gonzaga e il Sanseverino erano con gli Aragona. Bartolomeo Colleoni, dopo un primo periodo in cui fu al servizio della repubblica, non sembrava abbastanza forte. L'unico con abbastanza esperienza era Francesco Sforza, marito dell'unica erede della signoria Visconti. La fazione favorevole allo Sforza convinse cos\u00ec il consiglio dei 900 a richiamarlo a Milano.\nProclamato duca, Francesco prese il potere e diede la caccia ai sindaci della citt\u00e0, che furono processati per tradimento nei confronti dei Visconti. Teodoro Bossi e Giorgio Lampugnani furono presi e processati a Milano, Giovanni da Ossona fu preso ed impiccato sulla via per Novara, mentre tornava al suo paese."}
{"id": "293866", "revid": "2126909", "url": "https://it.wikipedia.org/wiki?curid=293866", "title": "Danny Quinn", "text": "Biografia.\n\u00c8 figlio del noto attore messicano naturalizzato statunitense Anthony Quinn e dell'attrice italiana Jolanda Addolori. Attore di cinema e di televisione, lavora sia negli Stati Uniti che in Italia. Uno dei suoi primi lavori \u00e8 \"Stradivari\", regia di Giacomo Battiato; in questo film del 1989, dedicato al liutaio Antonio Stradivari, recita insieme al padre, al fratello maggiore, Francesco Quinn, e a quello minore, Lorenzo Quinn.\nNel 1989 interpreta anche il ruolo di Renzo Tramaglino nella miniserie TV \"I promessi sposi\", regia di Salvatore Nocita, e inoltre presenta il Festival di Sanremo 1989 con Rosita Celentano, Gianmarco Tognazzi e Paola Dominguin. L'anno successivo, oltre che interprete, \u00e8 sceneggiatore, direttore del casting, produttore e regista del film \"David e Lola\". Tra gli altri suoi lavori italiani si ricordano il film \"La spiaggia\" (1999), regia di Mauro Cappelloni, e le miniserie tv \"Valeria medico legale\" (2000), regia di Gianfrancesco Lazotti, e \"Cuccioli\" (2002), diretta da Paolo Poeti.\nNel 2004 vince la prima edizione del reality show di Italia 1 \"La fattoria\", condotta da Daria Bignardi. Nel 2007 \u00e8 uno degli interpreti del film \"Go Go Tales\", regia di Abel Ferrara. Il 15 febbraio 2013 \u00e8 ritornato sul palco del Teatro Ariston durante la quarta serata del Festival di Sanremo, come ospite insieme agli altri tre conduttori dell'edizione del 1989. Nel 2019 gli viene conferito alla Camera dei deputati il Premio America della Fondazione Italia USA."}
{"id": "293874", "revid": "1305772", "url": "https://it.wikipedia.org/wiki?curid=293874", "title": "Diamond Dogs", "text": "Diamond Dogs \u00e8 l'ottavo album di David Bowie, pubblicato dalla RCA nel maggio 1974.\nIl disco.\nIl tema del concept album era la fusione tra il romanzo \"1984\" di George Orwell, \"Ragazzi selvaggi\" di William S. Burroughs e la visione glam di un mondo post apocalittico nel tipico stile del cantante.\nBowie voleva organizzare una produzione teatrale basata sul libro di Orwell e cominci\u00f2 a comporne le musiche dopo aver completato le sessioni di registrazione per il suo album \"Pin-Ups\" del 1973, ma i possessori dei diritti dell'opera letteraria gli negarono i diritti.\nLe canzoni finirono nella seconda met\u00e0 dell'album \"Diamond Dogs\" nonostante siano stati mantenuti i riferimenti a \"1984\" come risulta evidente dai titoli.\nSebbene l'album fosse stato registrato e pubblicato ben dopo \"The Rise and Fall of Ziggy Stardust and the Spiders from Mars\" a met\u00e0 del 1973, e sebbene il personaggio principale fosse originale (Halloween Jack, \"un tipo strafigo (cool cat) che vive nella decadente Hunger City\"), molti commentatori considerano lo spirito di \"Ziggy\" come ancora molto presente in \"Diamond Dogs\", notando in particolare il taglio di capelli di Bowie sulla copertina e lo stile glam-trash del primo singolo \"Rebel Rebel\". \u00c8 stata identificata in alcune canzoni, come successe per l'album \"Aladdin Sane\", l'influenza dei Rolling Stones, soprattutto nella canzone di testa \"Diamond Dogs\" e in \"Rebel Rebel\", \ntuttavia sembra che Bowie avesse evoluto il suo stile rispetto ai suoi primi lavori con una vena epica nella ballata \"Sweet Thing\" / \"Candidate\" / \"Sweet Thing (Reprise)\", e soprattutto in \"Big Brother\", mentre \"Rock 'n' Roll with Me\" e \"1984\" (con l'arrangiamento ispirato a \"Shaft\") si dimostrarono una anticipazione del futuro periodo \"plastic soul\" del cantante. \nL'album originale si concludeva con un verso, \"Bruh-bruh!\", una storpiatura di \"Big Brother\", ripetuto insistentemente.\n\"Diamond Dogs\" fu il primo album dal 1969 a non comprendere nessuno degli Spiders from Mars, la band che accompagnava Bowie resa famosa in \"The Rise and Fall of Ziggy Stardust and the Spiders from Mars\". Invece il ruolo di bassista fu affidato a Herbie Flowers, mentre le percussioni vennero divise tra Aynsley Dunbar e Tony Newman. Con una mossa che sorprese molti critici, Bowie attribu\u00ec a s\u00e9 stesso il ruolo di primo chitarrista che era di Mick Ronson, tranne che in \"1984\". L'album fu una pietra miliare nella carriera di Bowie, perch\u00e9 lo spinse alla riunione con Tony Visconti, che avrebbe co-prodotto quasi tutti i suoi lavori per il resto della decade.\nBench\u00e9 \"Diamond Dogs\" abbia conquistato la prima posizione nel Regno Unito, la quinta negli Stati Uniti (redatta da \"Ciao 2001\", rivista \"cult\" degli anni '70), \u00e8 stato criticato per i suoni duri ed il tema pretenzioso. Tuttavia allo stile brusco di Bowie con la chitarra e alle visioni di caos urbano, bambini disperati e amori nichilistici (\"We'll buy some drugs and watch a band / And jump in the river holding hands\": \"compreremo delle droghe e guarderemo una band / E salteremo nel fiume tenendoci per mano\") furono anche attribuite importanti influenze che condizionarono la rivoluzione punk dei seguenti anni.\nBowie suon\u00f2 tutte le canzoni dell'album (eccetto \"We Are the Dead\") durante il suo tour nord-americano del 1974 (Diamond Dogs Tour), e alcune (\"Diamond Dogs\" e \"Rebel Rebel\") nel seguente Isolar Tour del 1976. Solo \"Rebel Rebel\" \u00e8 stata mantenuta nei concerti successivi al 1978.\nCopertina.\nL'immagine di copertina mostra un inquietante Bowie mezzo-cane dipinto da Guy Peellaert. \u00c8 stata molto contestata perch\u00e9 nella versione completa mostrava chiaramente i genitali ibridi della creatura. Il dipinto fu corretto ad aerografo per la copertina dell'album, mentre una seconda copertina mostrante il cantante in sombrero che regge un cane rabbioso fu scartata: entrambe per\u00f2 furono incluse nelle riedizioni targate Rykodisc/EMI. L'artwork aveva avuto origine da una seduta fotografica con il fotografo Terry O'Neill. Bowie decise di non utilizzare nessuno dei precedenti collaboratori grafici delle sue copertine e richiese invece i servizi dell'illustratore belga Guy Peellaert, che aveva recentemente pubblicato il libro \"Rock Dreams\", con numerose illustrazioni realizzate con foto ritoccate con l'aerografo, che stava riscuotendo molto successo. Bowie invit\u00f2 Peellaert a una sessione fotografica dove egli posava insieme a un alano. Quindi chiese a Peellaert se gli sarebbe piaciuto elaborare un'illustrazione per la copertina del suo nuovo album, basandosi su uno storyboard che lo ritraeva come un essere mezzo uomo e mezzo cane, stilisticamente simile a quanto stava facendo Peelleart per la copertina dell'album dei Rolling Stones \"It's Only Rock 'n' Roll\". Peellaert accett\u00f2 l'offerta, prendendo spunto da un libro in suo possesso sul parco dei divertimenti di Coney Island. I due \"freak\" dietro a Bowie sono basati su Alzoria Lewis (conosciuta come \"The Turtle Girl\") e Johanna Dickens (\"The Bear Girl\"), entrambe deformi attrazioni del Cavalcade Variety Show del luna park di Coney Island.\nPubblicazione.\nIn Gran Bretagna, la RCA Records pubblic\u00f2 come singolo apripista dell'album la canzone \"Rebel Rebel\" il 15 febbraio 1974 con il numero di catalogo LPB05009, e curiosamente come lato B del 45 giri fu scelta \"Queen Bitch\", una traccia di \"Hunky Dory\", album ormai vecchio di tre anni. Lo stesso giorno, Bowie registr\u00f2 in playback un'esecuzione di \"Rebel Rebel\" presso l'Avro Studio di Hilversum, per la messa in onda nel programma televisivo olandese \"Top Pop\". Il singolo si rivel\u00f2 un successo e divenne in breve tempo un inno glam rock.\n\"Diamond Dogs\" venne pubblicato il 24 maggio 1974 con numero di catalogo APLI 0576. L'album fu un successo commerciale, raggiungendo la vetta della classifica UK Albums Chart nel Regno Unito e la posizione numero 5 nella \"Billboard\" 200 statunitense. Per promuovere il disco, fu indetta una campagna promozionale da 400,000 dollari che includeva l'affissione di cartelloni pubblicitari a Times Square e su Sunset Boulevard, articoli di riviste, poster in metropolitana che recavano la scritta \"The Year of the Diamond Dogs\" (\"L'anno dei cani di diamante\") e uno spot televisivo, uno dei primi del suo tipo per un album di musica pop. In Canada l'album biss\u00f2 il successo riscosso nelle classifiche inglesi, raggiungendo la prima posizione nel luglio 1974, dove rimase per due settimane. Il 14 giugno 1974 la RCA fece uscire anche un secondo singolo estratto dall'album, la title track \"Diamond Dogs\" (n. cat. APBO-0293), con una versione ri-registrata del singolo di Bowie del 1971 \"Holy Holy\" come B-side. Il secondo singolo non and\u00f2 altrettanto bene come il primo, raggiungendo la posizione numero 21 della UK Singles Chart e fallendo l'entrata in classifica negli Stati Uniti. \"1984\" venne pubblicata come terzo ed ultimo singolo estratto dall'album negli Stati Uniti e in Giappone, ma non entr\u00f2 in classifica. Recensendo il singolo nell'agosto 1974, la rivista \"Billboard\" descrisse \"1984\" \"la canzone pi\u00f9 commerciale di Bowie... da molto tempo a questa parte\".\nRistampe.\nQuesto album \u00e8 stato ripubblicato su CD cinque volte: la prima nel 1984 dalla RCA, la seconda nel 1990 dalla Rykodisc (contenente due tracce bonus), la terza nel 1999 da EMI (in versione rimasterizzata a 24-bit ma senza tracce extra), la quarta nel 2004 da EMI in versione \"30th Anniversary Deluxe Edition\", contenente un secondo disco con materiale inedito, e la quinta nel 2016 dalla Parlophone, inclusa inizialmente solo all'interno del cofanetto \"Who Can I Be Now?\", poi pubblicata separatamente.\nUna versione demo strumentale di \"Sweet Thing\" chiamata \"Tragic Moments\" (conosciuta nei circoli bootleg come \"Zion\" o \"A Lad in Vain\") venne programmata per l'inclusione nell'edizione del 30\u00ba anniversario, ma rimane tuttora inedita."}
{"id": "293875", "revid": "2120364", "url": "https://it.wikipedia.org/wiki?curid=293875", "title": "Loja (Ecuador)", "text": "Loja \u00e8 una citt\u00e0 dell'Ecuador capoluogo della provincia e del cantone omonimo. La popolazione attuale \u00e8 circa abitanti, il che ne fa la nona citt\u00e0 pi\u00f9 popolosa dell'Ecuador.\nStoria.\n\u00c8 stata fondata da Alonso de Mercadillo nel 1548 e si distingue per essere la prima citt\u00e0 nel paese per la produzione di energia elettrica, fornita da una diga idroelettrica che \u00e8 stata completata in 1896.\nGiace nella valle del rio Zamora all'estremo sud dell'Ecuador.\nLoja \u00e8 inoltre famosa per la visita di Sim\u00f3n Bol\u00edvar nella sua campagna per unire la Grande Colombia.\nCultura.\nLoja ha una grande tradizione artistica e culturale, considerata capitale ecuadoriana della musica, ha due importanti universit\u00e0, la UTPL; Universidad Tecnica Particular de Lola e la Universidad Nacional de Loja, fondata quest'ultima, nel 1859, che pu\u00f2 essere considerata tra le pi\u00f9 antiche dell'Ecuador.\nLuoghi di interesse sono la Plaza San Sebasti\u00e1n, il Parque Central e la Cattedrale, luogo dove per 6 mesi all'anno \u00e8 custodita la \"Virgen del Cisne\", trasportata in spalla dai fedeli annualmente, dal paese di El Cisne distante , e la chiesa di San Francisco. Nei dintorni si segnala il villaggio rurale di Vilcabamba, luogo di immigrazione di colonie di hippies di varia provenienza.\nInfrastrutture e trasporti.\nLa citt\u00e0 \u00e8 sull'itinerario della strada principale Panamericana."}
{"id": "293878", "revid": "6923", "url": "https://it.wikipedia.org/wiki?curid=293878", "title": "Tempo di Planck", "text": "In fisica il tempo di Planck \u00e8 l'unit\u00e0 naturale del tempo. \nIl tempo di Planck \u00e8 il tempo che impiega un fotone che viaggia alla velocit\u00e0 della luce per percorrere una distanza pari alla lunghezza di Planck.\n\u00c8 considerato, ad ora, il pi\u00f9 breve intervallo di tempo misurabile.\nformula_1\ndove:\nIn alternativa si pu\u00f2 dire che formula_5\nLa granularit\u00e0 del tempo.\nIl tempo di Planck \u00e8 il \"quanto del tempo\", cio\u00e8 la pi\u00f9 piccola misurazione del tempo che abbia qualche significato secondo la scienza attuale. L'idea che ci sia un valore minimo per la durata di un intervallo temporale, cio\u00e8 che il tempo sia granulare, \u00e8 antica. Gi\u00e0 Democrito potrebbe averla avanzata, ma purtroppo le sue opere sono andate perdute. Sappiamo, invece, con certezza che Isidoro di Siviglia, un filosofo del VII secolo sostenne questa idea nelle sue \"Etymologiae\" e cos\u00ec pure il Venerabile Beda nell'opera \"De Divisionibus Temporum\". Pochi secoli dopo, nel XII secolo, anche la \"Guida dei Perplessi\" di Maimonide afferm\u00f2 che \"Il tempo \u00e8 composto da atomi, cio\u00e8 da molte parti che non possono essere ulteriormente suddivise, a causa della corta durata\".\nL'et\u00e0 stimata dell'universo \u00e8 formula_6; formula_7 \u00e8 di circa formula_8."}
{"id": "293880", "revid": "123081681", "url": "https://it.wikipedia.org/wiki?curid=293880", "title": "Ambato", "text": "Ambato (forma completa, San Juan de Ambato) \u00e8 una citt\u00e0 situata nel centro dell'Ecuador, sulla sponda del fiume omonimo. \u00c8 il capoluogo della provincia del Tungurahua e del cantone omonimo. Si trova ad un'altitudine di 2.458 metri sopra il livello del mare e la popolazione \u00e8 178.538 abitanti (INEC, 2010).\nLa citt\u00e0 \u00e8 sede vescovile ed \u00e8 un importante centro commerciale e delle comunicazioni; si trova inoltre in una fertile regione ai piedi del versante settentrionale del vulcano Tungurahua. Ogni luned\u00ec si tiene nella citt\u00e0 il mercato ortofrutticolo e delle carni pi\u00f9 grande del paese.\nStoria.\nLa presenza umana nel territorio dove sorge Ambato risale a circa 1000 anni fa. Successivamente, all'inizio del XV secolo gli indigeni furono sconfitti ed annessi alla civilt\u00e0 Inca. In quel periodo, nel 1530, Atahualpa vinse la battaglia con suo fratello Hu\u00e1scar per la successione del trono Inca.\nUfficialmente, la citt\u00e0 di Ambato \u00e8 stata fondata nel 1535 all'inizio della colonizzazione spagnola, da Sebasti\u00e1n de Benalc\u00e1zar. Nel 1570, per ordine del presidente dell'Audiencia Reale di Quito, furono denominate vie e piazze e scelto il luogo dove costruire la chiesa. Il 24 giugno del 1603 iniziarono i lavori per un nuovo tempio, ed essendo il giorno di san Giovanni Battista, la citt\u00e0 fu battezzata \"San Juan Bautista de Ambato\".\nLa prima Ambato ebbe fine il 20 giugno 1689, quando un violento terremoto sorprese di notte la popolazione nel sonno: in pochi secondi la citt\u00e0 fu completamente distrutta e perirono oltre 1700 persone. Meno di dieci anni dopo la citt\u00e0 fu rifondata e nel 1756 si contavano 6000 indigeni e 150 famiglie spagnole in citt\u00e0. Ma un altro terremoto avvenne nel febbraio 1797, nel quale perirono 200 persone e numerosi edifici coloniali caddero al suolo.\nNelle guerre indipendentiste ecuadoriane, Ambato fu una delle prime assieme a Guayaquil a rivoltarsi contro gli spagnoli, dichiarandosi indipendente il 12 novembre 1820. Nel 1824 Ambato fu annessa alla provincia del Chimborazo, mentre il 3 luglio 1860 fu creata la \"provincia di Ambato\", che l'anno seguente fu definitivamente battezzata col nome del vulcano della zona, Tungurahua.\nIl terremoto del 5 agosto 1949, ancora una volta, distrusse quasi completamente la citt\u00e0 e solo poche costruzioni dell'era coloniale sono sopravvissute. Perirono circa 6000 persone.\nCome modo per risorgere da quel tragico terremoto, Ambato inizi\u00f2 nel 1951 la sua tradizionale Festa dei Fiori e dei Frutti, che si svolge nel periodo del carnevale e da allora costituisce la sua maggior attrazione turistica.\nGeografia fisica.\nTerritorio.\nAmbato si trova nella valle principale della Cordigliera Centrale, la pi\u00f9 alta delle montagne andine. La citt\u00e0 stessa \u00e8 scolpita nel fianco del \"Cerro Casigana\", la montagna che domina l'estremit\u00e0 nord della citt\u00e0. Da Ambato, \u00e8 possibile vedere molti vulcani ricoperti di neve, tra cui il Cotopaxi, il Tungurahua, il Carihuairazo, e la pi\u00f9 grande montagna in Ecuador, il Chimborazo. Il Tungurahua si trova circa 40 chilometri a sud-est della citt\u00e0 e la minaccia di una sua eruzione \u00e8 costante. Il 16 maggio del 2006 un'eruzione del Tungurahua ricopr\u00ec la citt\u00e0 con uno spesso strato di cenere.\nIl fiume Ambato attraversa l'estremit\u00e0 nord della citt\u00e0; non \u00e8 un fiume molto ampio e profondo, ma pu\u00f2 causare notevoli inondazioni durante i periodi di forti piogge. Nel corso degli anni, il fiume ha scavato una conca in profondit\u00e0 nel terreno, creando la necessit\u00e0 di migliorare le strutture dei ponti. Nel mese di ottobre del 2008, finirono i lavori del ponte Juan Le\u00f3n Mera, che collega il centro Ambato con i quartieri di Ficoa e Atocha. Il ponte sul fiume cost\u00f2 alla citt\u00e0 circa 5,5 milioni di dollari.\nClima.\nEssendo situata sulle Ande, il clima di Ambato \u00e8 generalmente temperato secco, simile a quello di altre citt\u00e0 andine, come Quito. Le temperature medie giornaliere sono comprese tra i 13 e i 15\u00a0\u00b0C, con punte massime attorno ai 25\u00a0\u00b0C di giorno e 5\u00a0\u00b0C di notte. Le precipitazioni, non abbondanti come in altre parti dell'Ecuador, sono pi\u00f9 frequenti nel periodo che va da maggio a giugno.\nMonumenti e luoghi d'interesse.\nI suoi monumenti principali sono il mausoleo di Juan Montalvo, il palazzo di Juan Le\u00f3n Mera e la bianca cattedrale di Ambato."}
{"id": "293881", "revid": "104485", "url": "https://it.wikipedia.org/wiki?curid=293881", "title": "Principato (storia romana)", "text": "Con il termine di Principato si intende nell'ambito della storia romana la prima forma di governo dell'Impero dall'avvento di Augusto fino a quello di Diocleziano e del suo dominato (27 a.C. - 285 d.C.).\nIl principato, instaurato nel 27 a.C. da Augusto, segn\u00f2 il passaggio dalla forma repubblicana a quella autocratica dell'Impero: senza abolire formalmente le istituzioni repubblicane, il \"principe\" (in latino \"princeps\") assumeva la guida della \"res publica\" e ne costituiva il perno politico. Gradualmente rafforzatasi la forma assolutistica con i successivi imperatori della dinastia Giulio-Claudia e dei loro successori, il principato entr\u00f2 in crisi con la fine della dinastia dei Severi nel 235 d.C.. La successiva anarchia militare durante la crisi del III secolo condusse alla forma imperiale pi\u00f9 dispotica del Dominato.\nEtimologia.\nLa parola principato deriva dal latino \"princeps\", affine a \"primus\", che \u00e8 traducibile come \"primo tra pari\" (\"primus inter pares\"). Fu stabilito come titolo onorifico per il presidente del senato romano durante la repubblica (\"princeps senatus\"); l'imperatore Augusto assunse il titolo di \"princeps\", che prese un significato affine a monarca. Lo stesso titolo venne assegnato in seguito ai suoi nipoti (Lucio Cesare e Gaio Cesare) e figli adottivi (Tiberio), incaricati di amministrare gli affari di stato e le cerimonie religiose quando l'imperatore era assente da Roma.\nIn pratica, il \"Principato\" fu un periodo di assolutismo illuminato, con occasionali forme di una quasi-monarchia costituzionale; gli Imperatori tendevano a non ostentare il loro potere e di solito rispettavano i diritti dei cittadini (qualora ci\u00f2 non costituisse per loro un qualche impedimento).\nStoria.\nPrincipato di Augusto e della dinastia giulio-claudia.\nOttaviano era il pronipote e figlio adottivo di Cesare, oltre ad essere figlio di un senatore di origine municipale. Dopo Azio, Ottaviano non solo ordin\u00f2 di uccidere il figlio di Cleopatra, Cesarione (la cui paternit\u00e0 veniva attribuita dalla regina a Cesare), ma decise di annettere l'Egitto (30 a.C.), compiendo l'unificazione dell'intero bacino del Mediterraneo sotto Roma, e facendo di questa nuova acquisizione la prima provincia imperiale, governata da un proprio rappresentante, il prefetto d'Egitto.\nPer la storiografia moderna pi\u00f9 datata, la nuova forma di governo provinciale riservata all'Egitto ebbe origine dal tentativo di compensare gli Egiziani della perdita del loro monarca-dio (il faraone), con la nuova figura del \"Princeps\"; in realt\u00e0, la scelta di Ottaviano di porre a capo della nuova provincia un prefetto plenipotenziario (figura che derivava direttamente dal prefetto della citt\u00e0 tardo-repubblicana), il cosiddetto \"praefectus Alexandreae et Aegypti\", fu dettata dal contesto in cui avvenne la conquista del paese: la guerra civile, ragioni di ordine strategico-militare, l'importanza del grano egiziano per l'annona di Roma e il tesoro tolemaico. L'aver, infatti, potuto mettere le mani sulle risorse finanziarie dei Tolomei consent\u00ec ad Ottaviano di pagare molti debiti di guerra, nonch\u00e9 decine di migliaia di soldati che in tanti anni di campagne lo avevano servito, disponendone l'insediamento in numerose colonie, sparse in tutto il mondo romano.\nOttaviano era divenuto, di fatto, il padrone assoluto dello stato romano, anche se formalmente Roma era ancora una repubblica e lo stesso non era ancora stato investito di alcun potere ufficiale, dato che la sua \"potestas\" di triumviro non era stata pi\u00f9 rinnovata: nelle \"Res Gestae\" riconosce di aver governato in questi anni in virt\u00f9 del \"potitus rerum omnium per consensum universorum\" (\"consenso generale\"), avendo per questo motivo ricevuto una sorta di perpetua \"tribunicia potestas\" (certamente un fatto extra-costituzionale).\nAugusto dovette affrontare il difficilissimo compito di conciliare la propria posizione con le tradizioni e con il sentimento dell'epoca repubblicana. Lo stesso contrasto di fronte al quale si era trovato Cesare, quando aveva cercato di trasformare l'ordinamento statale dell'Impero da repubblica a dittatura. Augusto si avvalse dell'esperienza del padre adottivo e trov\u00f2 la soluzione del problema in un compromesso tutto particolare. Dal punto di vista del diritto costituzionale, Augusto restaur\u00f2 ufficialmente e solennemente l'ordinamento repubblicano, scosso profondamente dai disordini dell'ultimo secolo a.C. ma lo fece con una serie di riserve che avevano l'effetto di accentrare nelle sue mani, e quindi dei suoi successori, tutti i poteri dello Stato. Ottaviano non voleva essere considerato un sovrano, ma il primo dei senatori per \"auctoritas\" (\"princeps senatus\", da cui principato) di una citt\u00e0 libera, il quale grazie al suo enorme prestigio politico stava al fianco del governo repubblicano per aiutarlo nel mantenimento dell'ordine pubblico e dell'amministrazione dell'impero universale. Augusto era quindi l'unica persona dotata di genio politico, mezzi materiali enormi e del favore degli dei abbastanza da farsi carico del peso del governo dell'Impero, che si era rivelato troppo gravoso per gli organi costituzionali della citt\u00e0-stato che \u00e8 Roma. Il termine \"princeps\" sta difatti a significare \"primus inter pares\" (primo tra individui di pari dignit\u00e0) e sanziona contemporaneamente la sua posizione di privilegio rispetto agli altri senatori, ma anche la sua formale condizione d'eguaglianza rispetto a essi dal punto di vista costituzionale.\nIn seguito fu il senato a conferirgli progressivamente onori e privilegi, ma il problema che Ottaviano doveva risolvere consisteva nella trasformazione della sostanza dei rapporti istituzionali, lasciando intatta la forma repubblicana. I fondamenti del reale potere vennero individuati nell'\"imperium\" e nella \"tribunicia potestas\": il primo, proprio dei consoli, conferiva a chi ne era titolare il potere esecutivo, legislativo e militare, mentre la seconda, propria dei tribuni della plebe, offriva la facolt\u00e0 di opporsi alle decisioni del senato, controllandone la politica grazie al diritto di veto. Ottaviano cerc\u00f2 di ottenere tali poteri evitando di alterare le istituzioni repubblicane e dunque senza farsi eleggere a vita console e tribuno della plebe ed evitando inoltre la soluzione cesariana (Giulio Cesare era stato eletto, prima annualmente e poi a vita \"dictator\"). La carica di dittatore gli fu infatti offerta, ma egli prudentemente la rifiut\u00f2:\nEgli consider\u00f2 il titolo di \"dominus\" (\u00absignore\u00bb) come un grave insulto e sempre lo respinse con vergogna. Svetonio racconta che un giorno, durante una rappresentazione teatrale alla quale assisteva, un mimo esclam\u00f2: \"O dominum aequum et bonum!\" (\u00abO signore giusto e buono!\u00bb). Tutti gli spettatori approvarono esultanti, quasi che l'espressione fosse rivolta ad Augusto, ma egli, non solo pose fine a queste adulazioni con un gesto e lo sguardo, il giorno seguente, emise anche un severo proclama che ne vietasse ulteriori piaggerie. Egli, infine, non permise che lo chiamassero \"dominus\" n\u00e9 i figli o i nipoti, che fosse per gioco o in tono serio. Ancora Svetonio racconta che Ottaviano:\nNel 27 a.C., Ottaviano restitu\u00ec formalmente nelle mani del senato e del popolo romano i poteri straordinari assunti per la guerra contro Marco Antonio. Il senato, per\u00f2, rifiut\u00f2 le dimissioni e lo preg\u00f2 di non abbandonare lo stato che egli aveva salvato, ricevendo una serie di privilegi come: il titolo di console da rinnovare annualmente, una \"potestas\" con maggiore \"auctoritas\" rispetto agli altri magistrati (consoli e proconsoli), poich\u00e9 aveva diritto di veto in tutto l'Impero, a sua volta non assoggettato ad alcun veto da parte di qualunque altro magistrato; l'\"imperium proconsolare\" decennale, rinnovatogli poi nel 19 a.C., sulle cosiddette province \"imperiali\" (compreso il controllo dei tributi delle stesse), vale a dire le province dove fosse necessario un comando militare, ponendolo di fatto a capo dell'esercito; il titolo di Augusto (su proposta di Lucio Munazio Planco), cio\u00e8 \"degno di venerazione e di onore\", che sanc\u00ec la sua posizione sacra che si fondava sul \"consensus universorum\" di Senato e popolo romano; l'utilizzo del titolo di \"Princeps\" (\"primo cittadino\"); il diritto di condurre trattative con chiunque volesse, compreso il diritto di dichiarare guerra o stipulare trattati di pace con qualunque popolo straniero.\nQuesti poteri decretarono che le province fossero divise in senatorie, rette da magistrati eletti dal senato, e imperiali, rette da magistrati sottoposti al diretto controllo di Augusto; faceva eccezione l'Egitto, retto da un prefetto di rango equestre, munito di un \"imperium\" delegato da Augusto \"ad similitudinem proconsulis\". L'\"imperium\" gli consent\u00ec di assumere direttamente il comando delle legioni stanziate nelle province \"non pacatae\" e di avere cos\u00ec costantemente a disposizione una forza militare a garanzia del suo potere, nel nesso inscindibile tra esercito e proprio comandante che era stato creato dalla riforma di Gaio Mario, ormai vecchia pi\u00f9 di un secolo. L'\"imperium\" gli garantiva, inoltre, la gestione diretta dell'amministrazione e la facolt\u00e0 di emanare \"decreta\", decisioni di carattere giurisdizionale, ed \"edicta\", decisioni di carattere legislativo. Sotto il controllo del senato restarono le truppe di stanza nelle province senatoriali, le quali furono rette da un proconsole o propretore. Il senato stesso avrebbe potuto in qualunque momento emanare un \"senatus consultum\" limitando o revocando i poteri conferiti.\nSei giorni dopo quell'assemblea, Augusto decise di ricompensare il senato per i poteri concessigli stabilendo che le province centrali dell'Impero sarebbero state sotto il controllo del senato (\"province senatoriali\") mentre quelle periferiche sarebbero rimaste sotto il controllo del \"princeps\". Tuttavia il potere del senato nelle province senatoriali venne indebolito da una legge che stabiliva che se il \"princeps\" si fosse recato in una provincia, la sua autorit\u00e0 sarebbe prevalsa su quella del governatore, e questo valeva anche per le province senatoriali. Ottaviano stabil\u00ec inoltre che le province di nuova acquisizione sarebbero state imperiali e non senatoriali. In cambio di questa concessione, il senato autorizz\u00f2 Augusto a conservare il proprio comando militare nella capitale anche in tempo di pace.\nNel 23 a.C. fu conferita ad Augusto, la \"tribunicia potestas\" a vita (che secondo alcuni gli era stata attribuita gi\u00e0 dal 28 a.C.), la quale divenne la vera base costituzionale del potere imperiale: comportava infatti l'inviolabilit\u00e0 della persona e il diritto di intervenire in tutti i rami della pubblica amministrazione, e questo senza i vincoli repubblicani della collegialit\u00e0 della carica e della sua durata annuale. Particolarmente significativo fu il diritto di veto, che garant\u00ec ad Augusto la facolt\u00e0 di bloccare qualunque iniziativa legislativa che considerasse pericolosa per la propria autorit\u00e0. Nello stesso anno l'\"imperium\" di cui gi\u00e0 godeva divenne \"imperium proconsolare maius et infinitum\", in modo da comprendere anche le province senatorie: tutte le forze armate dello stato romano dipendevano ora da lui.\nEssendo stati accentrati tutti i poteri in una persona sola, le varie cariche repubblicane, pur continuando ad esistere, avevano perso gran parte dei propri poteri a vantaggio del princeps. I magistrati continuavano a venire nominati ogni anno e eseguivano alcune delle funzioni meno importanti. Il senato veniva spesso consultato dal Principe quando doveva prendere decisioni importanti. Oltre a consigliare il Principe, il senato era anche la suprema corte d'appello e un tribunale. Inoltre le leggi del Principe venivano sempre ratificate dal senato e i Principi, vestiti come senatori, sedevano, votavano e discutevano con i loro pari. Il sistema politico di Augusto pu\u00f2 essere considerato, come sostiene Gibbon, \u00abuna monarchia assoluta mascherata dalle forme di una repubblica.\u00bb\nE ancora gli furono conferite nuove onorificenze negli anni a venire. Nel 12 a.C., quando il Pontefice massimo Lepido mor\u00ec, Ottaviano ne prese il titolo divenendo il capo religioso di Roma.\nNell'8 a.C. fu emanata la \"Lex Iulia maiestatis\", con cui per la prima volta venne punita l'offesa alla \"maest\u00e0\" dell'imperatore, in seguito foriera di conseguenze negative per tutto il periodo successivo. E per finire, nel 2 a.C., anno dell'inaugurazione del tempio di Marte Ultore e del Foro di Augusto, gli fu conferito il titolo onorifico di \"Padre della patria\" (\"Pater Patriae\").\nL'ambizione di Augusto era quella di essere fondatore di un \"optimus status\", facendo rivivere le pi\u00f9 antiche tradizioni romane e nel contempo tenendo conto delle problematiche dei tempi. Il mantenimento formale delle forme repubblicane, nelle quali si inseriva il nuovo concetto della personale \"auctoritas\" del \"princeps\" (primo fra pari), permise di risolvere i conflitti per il potere vissuti nell'ultimo secolo della Repubblica. Egli non schiacci\u00f2 affatto l'antica aristocrazia, ma le affianc\u00f2 in una pi\u00f9 vasta cerchia del privilegio, il ceto degli uomini d'affari e dei funzionari, organizzati nell'ordine equestre, i cui membri furono spesso utilizzati dall'imperatore per controllare l'attivit\u00e0 degli organi repubblicani e per il governo delle province imperiali.\nSpesso la \"propaganda\" imperiale present\u00f2 il \"Princeps\" come l'incarnazione di tutte le virt\u00f9 attribuite al sovrano ideale (molto simile a un tiranno greco di prima maniera), come la clemenza, la giustizia e la stabilit\u00e0 politica. Che cosa in particolare ci si aspettava dal \"Princeps\" sembra sia variato col tempo, ad esempio Tiberio, che era riuscito a produrre un \"surplus\" per le finanze della \"Res publica\", venne criticato e giudicato come un avaro, al contrario Caligola venne criticato per la sua eccessiva spesa su giochi e spettacoli. In generale ci si aspettava che l'imperatore fosse generoso, ma che non dilapidasse le risorse finanziarie statali, fornendo ogni tanto dei giochi pubblici, gladiatorii, gare di carri e spettacoli artistici (\"panem et circenses\"). Oltre a ci\u00f2 erano necessarie per aumentare la popolarit\u00e0 del \"princeps\", delle distribuzioni alimentari gratuite (\"donativa\") alla plebe di Roma e la costruzione di opere pubbliche, dando cos\u00ec lavoro retribuito ai pi\u00f9 poveri.\nPrincipato sotto i Flavi.\nVespasiano, una volta proclamato \"imperator\", dopo un nuovo periodo di guerra civile, promulg\u00f2 la \"lex de imperio Vespasiani\", in seguito alla quale egli e gli imperatori successivi avrebbero governato in base alla legittimazione giuridica e non pi\u00f9 in base a poteri divini come avevano fatto i Giulio-Claudii. Questo provvedimento pu\u00f2 essere riassunto in due formule: \u00abil principe \u00e8 svincolato dalle leggi\u00bb (\"princeps a legibus solutus est\"); \u00abquanto piace al principe ha vigore di legge\u00bb (\"quod placuit principi legis habet vigorem\").\nSvetonio riferisce che Vespasiano era tanto sicuro del proprio oroscopo e dei suoi figli, dopo tante congiure contro di lui, sventate, da affermare in Senato:\nAlla morte di Vespasiano (23 giugno del 79), il figlio primogenito Tito rimase unico imperatore e, come il padre, escluse il fratello Domiziano dagli affari di Stato, non associandolo all'Impero n\u00e9 concedendogli l'\"imperium proconsulare\" n\u00e9 la \"tribunicia potestas\", ma lo dichiar\u00f2 suo successore, gli fece ottenere il consolato ordinario nell'80 e gli propose anche di sposare la sua unica figlia Giulia. Domiziano rifiut\u00f2 tuttavia di separarsi da Domizia ma Giulia, dopo aver sposato il cugino Tito Flavio Sabino, divenne sua amante.\nTito fu considerato un buon imperatore dallo storico Tacito e da altri contemporanei; \u00e8 noto per il suo programma di opere pubbliche a Roma e per la sua generosit\u00e0 nel soccorrere la popolazione in seguito a due eventi disastrosi: l'eruzione del Vesuvio del 79 e l'incendio di Roma dell'80. Celebre \u00e8 la definizione che diede di lui lo storico Svetonio:\nper celebrare i vari meriti di Tito e del suo governo.\nTito mor\u00ec di febbri malariche ad \"Aquae Cutiliae\" il 13 settembre 81, quando con lui si trovava Domiziano. Partito subito per Roma, si fece acclamare imperatore dai pretoriani, ai quali distribu\u00ec, come tradizione, la stessa somma che essi avevano ricevuto da Tito. Il giorno dopo il Senato gli concesse il titolo di \"Augusto\" e di \"padre della patria\", e poi vennero il pontificato, la \"potestas tribunicia\" e il consolato. Il nuovo \"princeps\" si proclam\u00f2 \"dominus et deus\" (\"signore\" e \"dio\"), ma rimase nel solco della tradizionale cultura romana e non riusc\u00ec o non volle sciogliere il nodo della divisione dei poteri, pur ingaggiando un'aperta lotta con l'aristocrazia. Dopo la fallita insurrezione di Lucio Antonio Saturnino accentu\u00f2 la repressione, instaurando un regime di terrore cui pose fine un complotto del Senato, con il suo assassinio.\nLa maggior parte dei senatori fu ostile per principio a Domiziano: la decadenza, iniziata nel I secolo a.C., del tradizionale sistema clientelare radicato intorno agli aristocratici, a causa del sorgere e dello sviluppo di un nuovo tipo di clientela, militare e provinciale, che si organizzava intorno al principe, patrono e capo militare, favoriva l'ostilit\u00e0 nei confronti dell'istituto imperiale, che sottraeva l'assegnamento al patriziato delle magistrature, fonti di enormi arricchimenti, che ora andavano a favore degli \"homines novi\" prevenienti dalle file dell'esercito e dall'apparato burocratico legato al principe, e relegava sempre di pi\u00f9 il Senato aristocratico, progressivamente svuotato di potere, a una funzione di ratifica di decisioni prese nel palazzo imperiale.\nTuttavia il suo regno rimase ancora una diarchia perch\u00e9, se Domiziano ostent\u00f2 indifferenza o disprezzo riguardo alle prerogative del Senato, non os\u00f2 nemmeno diminuirne i poteri, conoscendo la forza e il prestigio di cui quell'istituzione ancora godeva; della carica di censore si avvalse solo per escludervi per indegnit\u00e0 un unico senatore, un certo Cecilio Rufo, e fece consoli personaggi aristocratici come Lucio Antonio Saturnino nell'82, Lucio Volusio Saturnino nell'87, Quinto Volusio Saturnino nel 92 e Tito Sestio Magio Laterano nel 94.\nDopo aver sventato tante congiure e la rivolta di Lucio Antonio Saturnino, che aveva dimostrato la sostanziale fedelt\u00e0 dell'esercito all'imperatore, e una repressione nei confronti di elementi patrizi nella capitale, sulla quale mancano particolari, l'aristocrazia, sapendo di non essere in grado di rovesciare Domiziano n\u00e9 con un sollevamento militare, n\u00e9 tanto meno con un movimento popolare, mantenne la speranza di eliminarlo attraverso una cospirazione di palazzo. A sua volta l'imperatore, consapevole che i suoi nemici agivano nell'ombra, raddoppi\u00f2 la sua diffidenza e il suo odio nei confronti del Senato.\nDomiziano continu\u00f2 la politica dei donativi al popolo e degli alti salari all'esercito, finanziandola anche con le spoliazioni dei suoi avversari. Otteneva cos\u00ec il duplice risultato di mantenere la fedelt\u00e0 degli uni e di conseguire l'indebolimento degli altri. Stabil\u00ec una rete di spie e di delatori che raccoglievano confidenze compromettenti: \u00abnessuno era al sicuro. La libert\u00e0 di parlare e di ascoltare era tolta\u00bb, e il ricco signore poteva essere tradito dal proprio servo, dal cliente e perfino dall'amico, che ricevevano in cambio libert\u00e0 o denaro. Accusati di lesa maest\u00e0 per i loro atti o soltanto per le loro parole, gli indiziati erano giudicati dal Senato che, per vilt\u00e0 e paura, li condannava regolarmente alla morte o all'esilio, confiscandone i beni: \u00abquell'assemblea era tremante e muta. Senza pericolo non si poteva dire quel che si pensava, senza infamia non si poteva dire quel che non si pensava\u00bb. Alle sedute Domiziano assisteva regolarmente: \u00abLa peggiore delle nostre sventure era vederlo ed essere guardati da lui [...] il suo volto sinistro, coperto di quel rossore col quale si difendeva dalla vergogna, spiegava l'evidente pallore di tanti uomini\u00bb.\nNon era quello l'unico mezzo per impossessarsi dei beni dei cittadini facoltosi. A volte questi facevano coerede l'imperatore, per timore che, diversamente, il loro testamento fosse dichiarato nullo. Per questo motivo Agricola nomin\u00f2 suoi eredi la moglie, la figlia e Domiziano. Si poteva infatti fabbricare un falso testamento o era anche sufficiente che un testimone prezzolato dichiarasse che il defunto aveva intenzione di nominare erede il principe per annullare il testamento autentico.\nImperatori adottivi.\nMarco Cocceio Nerva era molto stimato come anziano senatore ed era noto come persona mite e accorta. Alla morte di Domiziano, Nerva acconsent\u00ec a divenirne il successore e fu acclamato imperatore in Senato da tutte le classi concordi sul suo nome. Durante il suo regno, breve ma significativo, apport\u00f2 un grande cambiamento, ponendo fine al \"principato ereditario\" e sostituendolo con il \"principato adottivo\". Questa riforma prevedeva che l'imperatore in carica in quel momento dovesse decidere, prima della sua morte, il suo successore all'interno del senato.\nAll'interno della storia romana si definisce abitualmente et\u00e0 degli Imperatori adottivi, il periodo che va dal 96 (elezione di Nerva) al 180 (morte di Marco Aurelio), caratterizzato da una successione al trono stabilita non per via familiare, ma attraverso l'adozione, da parte dell'imperatore in carica, del proprio successore. Unanimemente considerata una delle et\u00e0 pi\u00f9 splendenti della storia romana, l'et\u00e0 degli Imperatori adottivi segu\u00ec agli ultimi e travagliati anni della Dinastia dei Flavi, precedendo il ritorno al \"principio dinastico\" con Marco Aurelio-Commodo (180 - 192) e la successiva dinastia dei Severi (193 - 235).\nGli \"imperatori adottivi\" erano comunque imparentati tra loro, pi\u00f9 o meno alla lontana, e questi legami familiari includevano anche le famiglie di Traiano (della \"gens\" Ulpia) e di Adriano (della \"gens\" Elia). Questi ultimi due erano cugini. Antonino Pio aveva una parentela lontana con Adriano. Marco Aurelio era il nipote di Antonino (Faustina maggiore, moglie di Antonino, era sorella del padre di Marco), che sposer\u00e0 la cugina, figlia di Antonino stesso, Faustina minore. Lucio Vero, adottato da Pio insieme a Marco, spos\u00f2 la figlia di Marco stesso, Annia Aurelia Galeria Lucilla, divenendone il genero. Commodo, infine, era il figlio naturale di Marco Aurelio.\nFine del principato.\nMarco Aurelio aveva stabilito che a succedergli fosse il figlio Commodo (nel 180), che gi\u00e0 aveva nominato \"Cesare\" nel 166 e poi \"Augusto\" (co-imperatore) nel 177. Questa decisione, che mise di fatto fine alla serie dei cosiddetti \"imperatori adottivi\", venne fortemente criticata dagli storici successivi, poich\u00e9 Commodo non solo era estraneo alla politica e all'ambiente militare, ma fu inoltre descritto, gi\u00e0 in giovane et\u00e0, come estremamente egoista e con gravi problemi psichici, appassionato in maniera eccessiva di giochi gladiatorii (a cui lui stesso prendeva parte), passione ereditata dalla madre.\nMarco Aurelio riteneva, a torto, che il figlio avrebbe abbandonato quel genere di vita cos\u00ec poco adatto ad un \"princeps\", assumendosi le necessarie responsabilit\u00e0 nel governare un Impero come quello romano, ma cos\u00ec non fu.\nA conclusione del principato di Marco Aurelio, Cassio Dione scrisse un elogio all'imperatore, pur descrivendo il passaggio a Commodo con dolore e rammarico: \nMorto assassinato Commodo nel 192, gli successe Pertinace, il quale venne a sua volta ucciso dalla guardia pretoriana. La guerra civile che ne segu\u00ec vide la vittoria finale di Settimio Severo a la salita al trono della dinastia severiana: il principato semi-repubblicano and\u00f2 cos\u00ec trasformandosi in monarchia, e il principato cominci\u00f2 a trasformarsi in \"dominato\", una monarchia assoluta, come era presso moltissimi altri popoli.\nSettimio Severo, il primo dei cosiddetti \"imperatori-soldato\", fu l'iniziatore di un nuovo culto che si incentrava sulla figura dell'imperatore, una sorta di \"monarchia sacra\" mutuata dall'Oriente ellenistico; questa sacralit\u00e0 orientaleggiante del sovrano era gi\u00e0 stata tentata da alcuni imperatori, come Caligola, Nerone, Domiziano e Commodo, mentre gli altri imperatori, che erano comunque Pontefici massimi, erano definiti \"divini\" solo dopo la morte. Questi sovrani avevano cercato di governare in maniera autocratica, usurpando le prerogative del Senato e di tutte le vecchie magistrature, ma fallirono, morendo tutti di morte violenta. Solo Severo riusc\u00ec ad imporre il governo personale con la forza delle armi e del suo carisma, ma dopo di lui, nessun imperatore riusc\u00ec a mantenere a lungo il potere: alla morte dei suoi ultimi eredi inizi\u00f2 l'anarchia militare. Severo si appropri\u00f2 inoltre del titolo di \"dominus ac deus\" (\"signore e dio\") che and\u00f2 a sostituire quello di \"princeps\", che sottintendeva una condivisione del potere con il Senato. Nel 235 Massimino Trace, generale di origine barbarica, divenne imperatore al posto di Alessandro Severo, ponendo fine ufficiale al principato e alla parvenza di repubblica.\nIl dominato.\nLo stato romano subir\u00e0 un'ulteriore trasformazione con la tetrarchia di Diocleziano, prima del definitivo passaggio monarchico, con la dinastia costantiniana e teodosiana, sistema che caratterizzer\u00e0 ufficialmente gli ultimi anni dell'Impero romano d'occidente e la politica dell'Impero bizantino. Nonostante l'imperatore fosse chiamato ancora \"princeps\" per un certo tempo, con il senato che aveva poteri consultivi, il passaggio era ormai completo. Il sistema del dominato \"sacrale\" si manterr\u00e0 in Europa fino all'epoca moderna con la forma del diritto divino dei re e del cesaropapismo.\nLa crisi del terzo secolo aveva dimostrato che il comando di un solo sovrano non garantiva la stabilit\u00e0 dell'impero; gli assassinii di Aureliano e Marco Aurelio Probo, imperatori capaci uccisi dai propri ufficiali, erano esempi molto chiari. Vari conflitti affliggevano ogni provincia dell'impero, dalla Gallia alla Siria, dall'Egitto al basso Danubio. La situazione era troppo difficile da gestire per un solo imperatore, e Diocleziano aveva bisogno di un aiutante. Nel 285, a \"Mediolanum\", Diocleziano elev\u00f2 il suo collega Massimiano al rango di cesare, facendone il proprio co-imperatore. La lealt\u00e0 di Massimiano a Diocleziano fu un fattore importante per i successi iniziali della Tetrarchia.\nL'idea di una sovranit\u00e0 condivisa non era certo nuova nell'Impero romano. Augusto, il primo imperatore, aveva condiviso il potere con i propri colleghi, e forme pi\u00f9 ufficiali di co-imperatore esistettero da Marco Aurelio (161-180) in poi. Pi\u00f9 recentemente, l'imperatore Caro e i suoi figli avevano governato insieme, sebbene senza ottenere un grande risultato. E Diocleziano si trovava in una situazione ancora pi\u00f9 difficile dei suoi predecessori, in quanto aveva una figlia, Valeria, ma nessun figlio: il suo co-imperatore doveva dunque provenire dal di fuori della sua famiglia e non si poteva fidare di lui con leggerezza. Alcuni storici sostengono che Diocleziano avesse adottato Massimiano come \"filius Augusti\" all'atto della sua incoronazione, come avevano gi\u00e0 fatto alcuni imperatori prima di lui, anche se non tutti gli storici hanno accettato questa ricostruzione.\nLa relazione tra Diocleziano e Massimiano fu rapidamente ridefinita in termini religiosi. Nel 287 circa Diocleziano assunse il titolo di \"Iovius\", Massimiano quello di \"Herculius\". Il titolo doveva probabilmente richiamare alcune caratteristiche del sovrano da cui era usato: a Diocleziano, associato a Giove, era riservato il ruolo principale di pianificare e comandare; Massimiano, assimilato ad Ercole, avrebbe avuto il ruolo di eseguire \"eroicamente\" le disposizioni del collega. Malgrado queste connotazioni religiose, gli imperatori non erano \"divinit\u00e0\", in accordo con le caratteristiche del culto imperiale romano, sebbene potessero essere salutati come tali nei panegirici imperiali; erano invece visti come rappresentanti delle divinit\u00e0, incaricati di eseguire la loro volont\u00e0 sulla terra. Vero \u00e8 che Diocleziano elev\u00f2 la sua dignit\u00e0 imperiale al di sopra del livello umano e della tradizione romana. Egli voleva risultare intoccabile. Soltanto lui risultava \"dominus et deus\", signore e dio, tanto che a tutti coloro che lo circondavano gli fu attribuita una dignit\u00e0 sacrale: il palazzo divenne \"sacrum palatium\" e i suoi consiglieri \"sacrum consistorium\". Segni evidenti di questa nuova qualificazione monarchico-divina furono il cerimoniale di corte, le insegne e le vesti dell'imperatore. Egli, infatti, al posto della solita porpora, indoss\u00f2 abiti di seta ricamati d'oro, calzature ricamate d'oro con pietre preziose. Il suo trono poi si elevava dal suolo del \"sacrum palatium\" di Nicomedia. Veniva, infine, venerato come un dio, da parenti e dignitari, attraverso la proschinesi, una forma di adorazione in ginocchio, ai piedi del sovrano.\nLo spostamento dall'acclamazione militare alla santificazione divina tolse all'esercito il potere di scegliere gli imperatori; la legittimazione religiosa elev\u00f2 Diocleziano e Massimiano al di sopra dei potenziali rivali con un'efficacia che n\u00e9 il potere militare n\u00e9 le rivendicazioni dinastiche potevano vantare. Dopo la sua acclamazione, il cesare Massimiano fu inviato a combattere i Bagaudi in Gallia, mentre Diocleziano ritorn\u00f2 in Oriente."}
{"id": "293883", "revid": "324026", "url": "https://it.wikipedia.org/wiki?curid=293883", "title": "Consolato (diplomazia)", "text": "Il consolato o ufficio consolare \u00e8 la residenza e la sede degli uffici dove si svolge l'attivit\u00e0 dei consoli, che sono organi dello Stato preposti ad attivit\u00e0 di carattere prevalentemente amministrativo in uno Stato estero. Le attivit\u00e0 consolari sono disciplinate da norme contenute nei trattati consolari e da consuetudini codificate nella Convenzione di Vienna sulle relazioni consolari siglata nel 1963. Gli uffici consolari si suddividono in consolati generali, consolati, viceconsolati e agenzie consolari. Il consolato generale \u00e8 il pi\u00f9 importante e le sue competenze sono molteplici sia nel campo del diritto nazionale sia in quello del diritto internazionale. Il consolato onorario espleta invece esclusivamente funzioni burocratiche e della assistenza.\nIl consolato italiano in un paese straniero assomma le competenze che vari organi della pubblica amministrazione esercitano in Italia.\nConsolato generale.\nCompiti e servizi.\nA tutti i connazionali, il consolato assicura la tutela in caso di violazione dei loro diritti o in caso di limitazione o privazione della libert\u00e0 personale.\nInoltre, nei casi di emergenza, assicura l'assistenza per la ricerca di familiari, per le pratiche di successione aperte all'estero e per i rimpatri.\nFra i servizi erogati ai residenti nella circoscrizione consolare, i quali per legge debbono essere iscritti all'anagrafe consolare, il consolato cura in particolare:\nConsolato onorario.\nIl consolato onorario \u00e8 un ufficio di rappresentanza retto dal console onorario (o eletto), normalmente un cittadino dello Stato ospitante, non di carriera, che agisce su richiesta dello stato inviante dopo autorizzazione dello Stato ricevente detta \"exequatur\".\nSvolge funzioni burocratiche non di diritto internazionale, in stretto collegamento con l'ambasciata.\nNel caso in cui uno Stato non abbia presso un altro Stato una rappresentanza diplomatica (ambasciata) il consolato onorario pu\u00f2 eccezionalmente svolgere alcune delle funzione della stessa.\nL'esistenza dei consolati onorari \u00e8 organizzata dalle norme contenute nella \"Convenzione di Vienna sulle relazioni consolari\" del 24 aprile 1963.\nIl console onorario gode di alcune immunit\u00e0, simili alle immunit\u00e0 diplomatiche ma meno estese, dette immunit\u00e0 consolari (funzionali e degli archivi)."}
{"id": "293888", "revid": "1305772", "url": "https://it.wikipedia.org/wiki?curid=293888", "title": "Ibarra (Ecuador)", "text": "Ibarra (nome completo: Villa de San Miguel de Ibarra) \u00e8 una citt\u00e0 nell'Ecuador settentrionale ed \u00e8 il capoluogo della provincia dell'Imbabura. Ha una popolazione, al 2010, di 132.100 abitanti.\nOggigiorno, Ibarra \u00e8 una citt\u00e0 popolare tra i turisti, favorita da un buon clima, dalle case coloniali (cui deve il soprannome di \"citt\u00e0 bianca\") e dalle vie in acciottolato.\nStoria.\nIbarra \u00e8 stata fondata il 28 settembre 1606 dal capitano Crist\u00f3bal de Troya, agli ordini dell'allora presidente della Real Audiencia de Quito, Miguel de Ibarra, sotto mandato del re Filippo III di Spagna. Il 16 novembre 1811 il paese ricevette il titolo ufficiale di citt\u00e0, e l'11 novembre 1829 il \"Libertador\" Sim\u00f3n Bol\u00edvar, che il 17 luglio 1823 aveva liberato la regione dal dominio spagnolo, la nomin\u00f2 capitale della provincia. Quasi quarant'anni dopo, il 16 agosto del 1868, Ibarra fu quasi completamente distrutta da un devastante terremoto equivalente al grado 7,7 della scala Richter, che distrusse chiese ed edifici dell'epoca. I sopravvissuti si rifugiarono per 4 anni in una localit\u00e0 a valle, fino a che Gabriel Garc\u00eda Moreno diede l'ordine di ricostruire l'abitato, consentendo, nel 1872 ai precedenti abitanti di Ibarra di tornare a vivere nella citt\u00e0. Oltre un secolo dopo, il 5 marzo 1987, un altro devastante terremoto che ebbe come epicentro la provincia del Napo colp\u00ec nuovamente Ibarra, provocando notevoli danni agli edifici.\nGeografia fisica.\nTerritorio.\nSi trova ai piedi del vulcano Imbabura e sulla riva sinistra del fiume Tahuando. \u00c8 posta circa 112\u00a0km a nordest di Quito capitale dell'Ecuador, e 125\u00a0 a sud di Tulc\u00e1n.\nClima.\nIl suo clima \u00e8 mite con temperature che variano tra i 12 e i 32\u00a0\u00b0C. Dalle valli soffiano venti caldi e secchi, mentre dagli altopiani delle Ande soffiano venti freschi, che danno a Ibarra un clima piacevolmente temperato.\nMercati e feste.\nI mercati hanno luogo al sabato ed il festival principale \u00e8 la \"Fiesta de los Lagos\", che si svolge l'ultimo fine settimana di settembre. Inoltre, il 16 luglio di ogni anno si svolgono due parate piene di colori, note come EL Preg\u00f3n e Virgen del Carmen.\nLuoghi di interesse nei dintorni.\nLa chiesa di San Domenico ospita una pinacoteca.\nAltre attrazioni della citt\u00e0 sono i molti ristoranti specializzati nella cucina locale, i club e le discoteche e un circolo di parapendio."}
{"id": "293891", "revid": "121769236", "url": "https://it.wikipedia.org/wiki?curid=293891", "title": "Celebrimbor", "text": "Celebrimbor \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare con un ruolo da protagonista ne \"Il Silmarillion\", oltre ad essere citato ne \"Il Signore degli Anelli\" e nei \"Racconti incompiuti\".\nAll'interno del \"corpus\" dello scrittore, Celebrimbor \u00e8 un Elfo Noldo ed il pi\u00f9 grande fabbro dell'Eregion. Fu artefice degli Anelli del Potere e ucciso da Sauron.\nEtimologia.\nCelebrimbor significa \"pugno d'argento\", dall'aggettivo \"celebrin\", \"argenteo\" (che significa non gi\u00e0 \"fatto d'argento\", bens\u00ec \"simile all'argento per colore o per valore\"), e \"paur\" (Quenya qu\u00e1r\u00eb), \"pugno\", spesso usato con il significato di \"mano\". La forma Quenya del nome era \"Telperinquar\", cio\u00e8 \"Mano d'Argento\".\nBiografia.\nNato a Valinor, Celebrimbor era figlio di Curufin (figlio di F\u00ebanor e Nerdanel). Sua madre rimase a Valinor, mentre egli segu\u00ec suo nonno in esilio, nonostante si conosca poco delle sue azioni durante la Prima Era. And\u00f2 probabilmente nel Nargothrond dopo la Dagor Bragollach, ma non prese parte alle azioni di Curufin e Celegorm verso L\u00fathien, Beren, e Finrod: sconfess\u00f2 le azioni del padre e non lo segu\u00ec quando con lo zio fu cacciato dal Nargothrond. In alcune bozze (riportate nei \"Racconti incompiuti\") si spost\u00f2 a Gondolin, dove avrebbe creato l\"'Elessar\" (\"gemma elfica\", in Quenya), una mitica gemma portata da E\u00e4rendil e Aragorn (Re \"Elessar\" di Gondor e Arnor, appunto). La gemma fu creata per Galadriel, di cui Celebrimbor era innamorato non corrisposto, giacch\u00e9 la dama elfica era sposata con Celeborn.\nCelebrimbor sopravvisse alla fine della Prima Era, ma rimase nella Terra di Mezzo, forse a causa della profezia di Mandos o per propria libera decisione. Non avanz\u00f2 mai alcuna richiesta verso i Silmaril, che erano stati la causa della rovina della Casa di F\u00ebanor.\nDurante la Seconda Era visse nel regno elfico di Eregion. La sua stirpe, i Noldor, \u00e8 famosa nell'arte della creazione di gioielli; Celebrimbor divent\u00f2 il miglior fabbro della sua epoca.\nNell'epoca del massimo splendore dell'Eregion, tuttavia, Celebrimbor era divenuto avido e sempre pi\u00f9 alla ricerca di sfide impossibili e ricchezze; fece cos\u00ec l'errore di prestare ascolto ai consigli di Sauron, che allora si presentava come un uomo di bell'aspetto (e si faceva chiamare Annatar) e come dispensatore di doni per migliorare la Terra di Mezzo, al fine di renderla simile alle Terre immortali.\nSotto la guida e le istruzioni di Annatar, \"Signore di doni\" (che in realt\u00e0 era Sauron, nell'epoca del suo massimo splendore), cre\u00f2 i cosiddetti Anelli di Potere. Segretamente, senza che Annatar lo sapesse e ne influenzasse la creazione, forgi\u00f2 anche i Tre anelli degli Elfi, i pi\u00f9 belli e potenti tra gli Anelli di Potere: Vilya, Narya e Nenya che facevano riferimento ai principali elementi di Arda, rispettivamente l'aria, il fuoco e l'acqua, proprio come i Silmaril di suo nonno F\u00ebanor.\nContemporaneamente Annatar forgiava l'Unico Anello che lo avrebbe reso in grado di dominare la Terra di mezzo. Annatar riprese il suo ruolo come Oscuro Signore e infil\u00f2 al proprio indice l'anello dominante, per estendere cos\u00ec il proprio dominio sugli Anelli del Potere che aveva contribuito a forgiare e su chi li indossava. Quando Celebrimbor seppe dell'esistenza dell'Unico, si rivolt\u00f2 contro Sauron e si rec\u00f2 nel L\u00f3rinand per consultarsi con Galadriel. La dama elfica gli consigli\u00f2 di inviare fuori dall'Eregion i Tre anelli degli Elfi: Nenya venne dato a Galadriel, mentre gli altri due furono affidati a Gil-galad nel Lindon. Sauron attacc\u00f2 Eregion catturando Celebrimbor. Questi fu costretto sotto tortura a svelare dove erano conservati i Nove e i Sette, ma non rivel\u00f2 il luogo dei Tre anelli elfici. Successivamente Celebrimbor fu ucciso dallo stesso Sauron e impalato sulla soglia della casa dei fabbri, nell'Eregion.\nAdattamenti.\nNei videogiochi ' e nel suo seguito ', \u00e8 stata raccontata una versione del personaggio, non considerata canonica.\nNel videogioco \", Celebrimbor \u00e8 uno dei personaggi principali, doppiato in originale da Alastair Duncan e in italiano da Roberto Draghetti. Nella storia del videogioco si scopre che Sauron ha intenzione di riportarlo in vita per costruire altri Anelli del Potere. Durante il rituale, per\u00f2, Celebrimbor si lega a Talion, un ramingo di Gondor a guardia del Cancello Nero, ucciso insieme alla sua famiglia dai tre Capitani Neri di Sauron. Uniti nella vendetta, Talion e Celebrimbor collaboreranno per distruggere Sauron. Nel gioco appare come uno spirito che emana una luce bianca e possiede l'abilit\u00e0 di esaminare e prendere possesso delle menti altrui.\nNel seguito \" il personaggio di Celebrimbor si evolve assumendo tratti negativi in quanto si scopre che il suo intento non \u00e8 fermare Sauron ma sottometterlo per usarne le legioni orchesche al fine di conquistare la Terra di Mezzo e di assumerne il controllo come \"Lucente Signore\". La sua natura vile la si poteva intuire gi\u00e0 nel DLC \"Il Lucente Signore\" del gioco precedente: infatti se all'inizio de \"L'ombra di Mordor\" affermava di non ricordare la sua identit\u00e0 una volta finito il DLC che fungeva da prequel del gioco stesso si scopriva che il principe elfico aveva sempre saputo chi fosse e che vedeva in Talion uno strumento per raggiungere un fine. Altri indizi sulla sua sete di potere li si possono evincere dai dialoghi tra lui ed il gondoriano. Alla fine per\u00f2 il suo piano si ritorcer\u00e0 contro di lui rimanendo intrappolato dentro lo spirito di Sauron fino al giorno della sua caduta."}
{"id": "293892", "revid": "1718925", "url": "https://it.wikipedia.org/wiki?curid=293892", "title": "George Pullman", "text": "Biografia.\nPullman lasci\u00f2 la scuola quattordicenne e divent\u00f2 una delle figure pi\u00f9 controverse e influenti della Chicago del XIX secolo. \nArriv\u00f2 a Chicago nel 1855 e scopr\u00ec che le strade della citt\u00e0 erano frequentemente coperte di fango, con pozzanghere a volte abbastanza profonde da affogare un cavallo. Sugger\u00ec che le case fossero rialzate e che nuove fondamenta fossero costruite sotto di esse, secondo una tecnica gi\u00e0 sviluppata da suo padre e usata per spostare le case durante i lavori di allargamento del Canale Erie. Nel 1857, con due soci Pullman dimostr\u00f2 il funzionamento della sua tecnica sollevando e consolidando un intero isolato di magazzini e uffici.\nTra il 1859 e il 1863 oper\u00f2 come mercante d'oro a Golden, dove si arricch\u00ec e incontr\u00f2 uno dei suoi futuri soci di affari, Hanniball Kimball.\nPullman invest\u00ec i suoi soldi per sviluppare una nuova carrozza ferroviaria dall'elevato comfort rispetto agli standard dell'epoca, definita la \"Pullman sleeper\" (Cuccetta Pullman). Il primo esemplare fu concluso nel 1864. Sebbene costasse pi\u00f9 di 5 volte tanto rispetto a una normale carrozza dell'epoca, Pullman riusc\u00ec ad ottenere l'attenzione degli investitori con un geniale espediente: si offr\u00ec di trasportare il corpo del Presidente Abraham Lincoln da Washington a Springfield.\nNel 1865 volle espandere i suoi affari nella ricostruzione del Sud disastrato dalla guerra, e vi mand\u00f2 Kimball come suo agente.\nPullman costru\u00ec una nuova fabbrica sulle sponde del lago Calumet, a diverse miglia da Chicago. Per permettere ai suoi impiegati di lavorarvi, costru\u00ec una intera cittadina dotata di negozi, teatri, parchi, alberghi e biblioteche. La citt\u00e0 prese il nome di Pullman.\nQuando gli affari rallentarono nel 1894, Pullman tagli\u00f2 numerosi posti di lavoro, ridusse le paghe e le ore lavorative. Non abbass\u00f2 per\u00f2 gli affitti, il costo dei beni e dei servizi, portando i suoi dipendenti a un duro sciopero che si concluse solo con l'intervento delle truppe federali mandate dal Presidente Grover Cleveland.\nL'odio per Pullman rimase diffuso tra la gente e quando mor\u00ec nel 1897, fu seppellito senza cerimonie al di Chicago, di notte e in una bara di piombo in una struttura di cemento rinforzata con barre d'acciaio. Diverse tonnellate di cemento furono versate sulla bara per impedire che il corpo venisse riesumato e potesse subire le ingiurie degli attivisti pi\u00f9 estremi.\nLa figlia di Pullman, Florence, spos\u00f2 il Governatore dell'Illinois Frank O. Lowden.\nLa commedia \"Pullman Car Hiawatha\" di Thornton Wilder (1931) racconta la storia di alcuni attori che interpretano una commedia all'interno di una carrozza Pullman."}
{"id": "293893", "revid": "125608387", "url": "https://it.wikipedia.org/wiki?curid=293893", "title": "John Aloisi", "text": "Biografia.\n\u00c8 il fratello minore di Ross Aloisi.\nCarriera.\nClub.\nCalciatore.\nDi origini italiane, esordisce nella massima divisione australiana nel 1992, con la maglia dell'Adelaide City. Nel mese di dicembre passa ai belgi dello Standard Liegi. L'anno successivo viene ceduto all', dove resta fino al 1995.\nA novembre di quell'anno viene ingaggiato dalla Cremonese, dove vive due stagioni caratterizzate da due retrocessioni consecutive. In questa sua breve esperienza stabilisce comunque un record: il pi\u00f9 veloce goal da titolare in serie A per un calciatore esordiente straniero, prima che venisse battuto da Danilo Luiz da Silva della Juventus. Il 26 novembre 1995 al suo debutto dopo soltanto due minuti, segna con un destro al volo la rete d'apertura che consente alla sua squadra di battere il Padova per 2-1. Record che in seguito verr\u00e0 eguagliato da Chevant\u00f3n.\nNel 1997 sbarca in Inghilterra dove gioca due anni al Portsmouth, in Championship. Il 18 dicembre 1998 viene ingaggiato dal Coventry City, che lo paga \u00a3650.000. Con il Coventry City totalizzer\u00e0 47 presenze in Premier League, con 13 gol realizzati.\nNell'estate 2001 passa all'Osasuna, dove gioca quattro anni. Nell'estate 2005, dopo essere stato molto vicino al trasferimento al , viene ingaggiato dall'Alav\u00e9s, con cui mette a segno 10 reti nella Liga 2005-2006.\nIl 20 ottobre 2007 torna in Australia, per giocare nel Central Coast Mariners. Il 3 marzo 2008 si trasferisce al Sydney, dove milita per due stagioni.\nIl 29 marzo 2010 viene ufficializzato il suo trasferimento a titolo definitivo al Melbourne Heart.\nNel marzo del 2011 annuncia il ritiro dal calcio giocato.\nAllenatore.\nIl 23 ottobre 2011 viene chiamato ad allenare le giovanili del Melbourne. Ricopre questo incarico fino al 4 marzo 2012.\nL'8 maggio 2012 diventa allenatore della prima squadra del Melbourne. Lascia il club il 28 dicembre 2013.\nIl 26 maggio 2015 viene ingaggiato dal Brisbane Roar come nuovo allenatore della prima squadra.\nNazionale.\n\u00c8 titolare nella Nazionale australiana di calcio, con cui ha segnato quattro goal alla Confederations Cup in Germania nel 2005, con due reti ai tedeschi e altrettanti all'.\nHa giocato anche come fuori quota alla XXVII Olimpiade, segnando 3 goal.\nIl 16 novembre 2005 ha segnato il rigore decisivo nella sfida con l', che ha sancito l'accesso alla fase finale del Campionato mondiale di calcio, da cui l'Australia mancava dal 1974. Al campionato del mondo 2006, tenutosi in Germania, la sua Nazionale \u00e8 stata eliminata agli ottavi di finale dall'. Aloisi \u00e8 andato a segno contro il (3-1)."}
{"id": "293910", "revid": "123901171", "url": "https://it.wikipedia.org/wiki?curid=293910", "title": "Qualifica professionale", "text": "La qualifica professionale \u00e8 un titolo che attesta il raggiungimento di un certo livello di conoscenze, abilit\u00e0 e competenze, relativamente ad un certo settore dell'istruzione e della formazione professionale.\nDescrizione.\nLa definizione data dall'OCSE \u00e8 la seguente:\nCaratteristiche generali.\nPartendo dalla definizione, le caratteristiche peculiari della qualifica professionale sono:\nNella gestione risorse umane si utilizza il termine qualifica (e abilitazione) con lo stesso significato ma, ovviamente, indirizzato allo scopo del singolo ruolo o profilo. In questo caso \u00e8 l'azienda che valuta le qualifiche necessarie a svolgere i vari compiti dell'organico. Spesso si utilizza il termine competenza (insieme di formazione, esperienza, capacit\u00e0) invece di qualifica, usando quest'ultimo per contesti pi\u00f9 tecnicamente rilevanti. L'abilitazione \u00e8 una qualifica (competenza) specifica necessaria per eseguire un determinato compito, solitamente ad alta responsabilit\u00e0 o comunque rilevante per qualche aspetto (come ad esempio autorizzare o approvare qualcosa per un certo scopo).\nNel mondo.\nItalia.\nSecondo la legge quadro 21 dicembre 1978, n. 845, tali titoli sono rilasciati dalle Regioni tramite il supporto di enti accreditati presso le regioni italiane stesse per la formazione professionale; il loro repertorio viene aggiornato periodicamente, ai sensi del d.lgs. gennaio 2013, n. 13, con decreto del Ministero del lavoro e delle politiche sociali, di concerto con la Conferenza permanente per i rapporti tra lo Stato, le regioni e le province autonome."}
{"id": "293911", "revid": "121606344", "url": "https://it.wikipedia.org/wiki?curid=293911", "title": "Lemuria", "text": "Lemuria \u00e8 un ipotetico continente scomparso, collocato nell'Oceano Indiano o in quello Pacifico. La teoria dell'esistenza di Lemuria, formulata nel contesto della biogeografia del XIX secolo, \u00e8 divenuta obsoleta in seguito alla scoperta e alla comprensione della tettonica a zolle accettata dalla comunit\u00e0 scientifica che si occupa di scienze della Terra.\nQuesto ipotetico continente viene citato in romanzi e racconti che, sebbene rappresentata in modi e contesti differenti, spesso \u00e8 caratterizzato dall'ipotesi che un cataclisma avrebbe fatto sprofondare l'antico continente, in analogia con l'Atlantide di Platone.\nIpotesi scientifiche.\nPrima della teoria della deriva dei continenti, gli scienziati postulavano frequentemente teorie su continenti sommersi per spiegare l'esistenza di animali terrestri appartenenti a una medesima specie ma separati da barriere geografiche insormontabili.\nSebbene i lemuri viventi oggi si trovino solo in Madagascar e nelle isole vicine, la scoperta di famiglie di lemuri estinte dal Pakistan alla Malaysia ha ispirato il nome \"Lemuria\", coniato nel 1864 dallo zoologo Philip Sclater nell'articolo \"The Mammals of Madagascar\" uscito sul \"The Quarterly Journal of Science\". Confuso dalla presenza dei lemuri sia in Madagascar, sia in India e dalla loro assenza in Africa e nel Medioriente, Sclater propose che il Madagascar e l'India fossero state un tempo parte di un continente pi\u00f9 grande, chiamato Lemuria proprio dal nome dei lemuri.\nPoich\u00e9 la teoria di Lemuria guadagn\u00f2 una certa importanza, cominci\u00f2 ad apparire nelle opere di altri scienziati quali Ernst Haeckel, un tassonomista tedesco che propose Lemuria come la spiegazione all'\"anello mancante\". I fossili di questo non si sarebbero potuti trovare perch\u00e9 sepolti in fondo al mare. La teoria di Lemuria cadde in disuso con l'avvento della teoria della tettonica delle placche.\nLe elaborazioni degli esoteristi.\nHelena Blavatsky.\nLemuria entr\u00f2 nel lessico dell'occulto tramite le opere di Helena Blavatsky, fondatrice della Societ\u00e0 Teosofica, che dichiar\u00f2 intorno al 1880 che l'esistenza di questo continente, abitato da una razza di ermafroditi spiritualmente puri, le era stato rivelato dai \"Mahatma\" che le avrebbero permesso di visionare un testo pre-atlantideo, il \"Libro di Dzyan\". Secondo l'interpretazione teosofica, gli ermafroditi di Lemuria corrispondevano a una delle sette Razze Radicali attraverso cui si muove ciclicamente l'evoluzione dell'umanit\u00e0. Quella lemurica \u00e8 una delle epoche dell\u2019evoluzione umana che precedono quella successiva di Atlantide.\nRudolf Steiner.\nRudolf Steiner afferma che i Lemuriani avevano un corpo molle e particolarmente plasmabile, ci\u00f2 significa che potevano modificare il proprio corpo,e che essi non avevano una memoria sviluppata e per questa ragione non avevano neanche un linguaggio. Inoltre essendo l\u2019io ancora poco sviluppato e mobile il proprio atteggiamento interiore veniva subito manifestato. L\u2019io e il corpo astrale si riunivano al corpo fisico e a quello eterico per breve parte del giorno determinando un approccio alla vita e una percezione totalmente diversa.\nI Lemuriani oltre ad avere delle doti chiaroveggenti possedevano delle funzioni ancora unite, infatti la respirazione e il nutrimento erano congiunte in un unico organo che introduceva una sostanza liquida, lattiginosa. Gli organi dei sensi erano poco sviluppati e percepiva per lo pi\u00f9 immagini. La percezione del caldo e del freddo era trasmessa dalla ghiandola pineale, oggi atrofizzata. Tali particolari caratteristiche umane derivano dal fatto che le prime incarnazioni dell\u2019uomo risalgono a quest\u2019epoca antica e pertanto l\u2019uomo era ancora poco affine col mondo fisico, tanto da vivere molte pi\u00f9 esperienze nel mondo spirituale. Gli spiriti della Personalit\u00e0 agirono sui Lemuriani incarnandosi in uomini, facendo loro da guida.\nIl vero motore dell'evoluzione dall'epoca lemurica verso quella atlantidea fu la donna, in grado di acquisire elementi nuovi legati soprattutto alla memoria:\nSteiner ci informa che l\u2019epoca lemurica si concluse a causa di grandi catastrofi vulcaniche ma che un gruppo di umani si salv\u00f2 dalla catastrofe.\nLemuria e il Monte Shasta.\nNel 1894 Frederick Spencer Oliver pubblic\u00f2, con lo pseudonimo di Phylos il Tibetano, il romanzo \"A Dweller on Two Planets\", nel quale dichiar\u00f2 che i sopravvissuti di un continente immerso chiamato Lemuria vivevano sopra o all'interno del Monte Shasta nel nord della California. I Lemuriani avrebbero vissuto in un complesso sistema di tunnel scavati nella montagna e, in alcuni casi, sarebbero stati avvistati fuori dalla loro montagna, mentre camminavano coi loro abiti bianchi.\nQueste idee furono riprese da individui come Guy Warren Ballard, che negli anni trenta form\u00f2 la I AM Foundation.\nInfluenza nei media.\nLetteratura.\nIl nome di Lemuria compare in un buon numero di opere di narrativa fantastica tra la fine dell'Ottocento e la prima met\u00e0 del Novecento, incluse alcune del filone del Mondo perduto. Ad esempio \u00e8 citata, assieme ad Atlantide e Mu, nelle storie fantasy di Kull di Valusia di Robert E. Howard e nelle storie di Howard P. Lovecraft scritte negli anni venti-trenta.\nUna ripresa pi\u00f9 tarda \u00e8 quella fatta da Richard S. Shaver in una serie di storie di fantascienza, presentate come vere, pubblicate dal 1945 al 1949 sulla rivista pulp \"Amazing Stories\" e in seguito sulla rivista \"Other Worlds\", che fece il suo debutto nel 1949 con il racconto \"The Fall of Lemuria\". In queste storie Shaver sosteneva l'idea di una Terra cava, presentando la storia di una razza superiore preistorica che sarebbe sopravvissuta nelle profondit\u00e0 della Terra. I discendenti di questa razza, noti come \"Dero\", vivrebbero nelle caverne usando macchine fantastiche abbandonate da razze antiche per tormentare coloro che vivono in superficie. Shaver fu infine bandito dalla rivista \"Amazing Stories\" e non ammise mai che si trattasse di \"fiction\".\nLemuria compare nel romanzo \"Vizio di forma\" (\"Inherent Vice\", 2011) dell'autore americano Thomas Pynchon.\nFumetti.\nNell'universo Marvel, Lemuria \u00e8 la citt\u00e0 sommersa dei Devianti, creature umanoidi dal codice genetico instabile e in continuo cambiamento, tanto che ognuno di loro non appartiene alla stessa specie dell'altro. Parenti stretti dell\"'Homo sapiens sapiens\" e degli Eterni, con i quali sono in perenne competizione, essi furono creati insieme alle altre razze umane dai Celestiali, divinit\u00e0 cosmiche di enorme potere, i quali dopo secoli di assenza dal pianeta Terra, tornarono in seguito ad una rivolta dei Devianti; dopo aver decimato queste creature fecero sprofondare la loro citt\u00e0 capitale nell'Oceano Pacifico.\nNella versione \"Ultimate Marvel\", Lemuria \u00e8 una citt\u00e0 sotterranea scoperta dall'Uomo Talpa.\n\"Wizards of Mickey V - Lemuria\" \u00e8 un capitolo del 2011 della serie di fumetti \"Wizards of Mickey\" di Topolino.\nLemuria \u00e8 il titolo di una serie olandese scritta da Sytse S. Algera e diegnata Apri Kusbiantoro, pubblicata in Italia dallo storico settimanale Skorpio (Editoriale Aurea).\nTelevisione.\nAlcuni riferimenti a Lemuria sono presenti nella serie animata \"Mighty Max\", dove l'antagonista principale, il Cavaliere del Teschio Maledetto (Skullmaster), distrusse Atlantide e Lemuria e uno degli alleati di Max \u00e8 l'ultimo lemuriano vivente. Lemuria \u00e8 nominata anche in un episodio del molto pi\u00f9 recente \"Zak Storm\", ed \u00e8 la meta delle ricerche della famiglia Nekton in \"Gli Abissi.\"\nVideogiochi.\nLemuria \u00e8 presente nel videogioco \", il secondo titolo di una serie per Game Boy Advance. In questo capitolo \u00e8 raffigurata come un'isola al centro dei mari, circondata da nebbie perenni. La sua popolazione risulta immortale perch\u00e9 su di essa il tempo si \u00e8 fermato grazie all'acqua che sgorga da una fonte posta al centro dell'unica, antica citt\u00e0 presente. I lemuriani vengono raffigurati come esseri magici e belli dalla pelle bianca ed i capelli azzurri.\nDiversi riferimenti a Lemuria sono presenti anche nella visual novel \".\nLemuria \u00e8 anche il mondo dove sono ambientati \"Crash Bandicoot\" e \"Child of Light\".\nMusica.\nIl gruppo symphonic metal svedese dei Therion ha pubblicato nel 2004 un album dal titolo Lemuria, all'interno del quale \u00e8 compreso un brano dal medesimo titolo.\nAltro.\nIl motto del Territorio britannico dell'Oceano Indiano, che si trova nella zona in cui era ipotizzata la presenza del continente scomparso, recita \"In tutela nostra Limuria\" (\"Lemuria \u00e8 sotto la nostra protezione\")."}
{"id": "293920", "revid": "1711941", "url": "https://it.wikipedia.org/wiki?curid=293920", "title": "Narya", "text": ""}
{"id": "293923", "revid": "2120364", "url": "https://it.wikipedia.org/wiki?curid=293923", "title": "Machala", "text": "Machala \u00e8 una citt\u00e0 dell'Ecuador, capitale della provincia di El Oro, situata nella parte sud-occidentale del paese. Si affaccia sulla costa meridionale del golfo di Guayaquil, in una fertile pianura. Ha una popolazione di 241.606 abitanti (stima del 2010), che la rende la quinta citt\u00e0 pi\u00f9 popolosa dell'Ecuador.\nMachala \u00e8 un centro commerciale per le circostanti industrie agroalimentari ed \u00e8 conosciuta come la capitale mondiale delle banane. Oltre che per le banane notevole \u00e8 il commercio di caff\u00e8 e cacao. \u00c8 sede di un'universit\u00e0 ed \u00e8 un scalo intermedio tra Puerto Bol\u00edvar e le isole Jambel\u00ed. La maggior parte degli alberghi si trovano nel centro della citt\u00e0.\nStoria.\nAlcuni esploratori spagnoli nel 1537, secondo Torres de Mendoza, scoprirono il villaggio del popolo dei \"Machalas\", nei pressi dell'attuale citt\u00e0, che tuttavia, a differenza delle altre maggiori citt\u00e0 ecuadoriane, non fu di fondazione spagnola.\nNel 1758, le terre furono consegnate ai Machalas per farsi il loro proprio villaggio, dove attualmente si trova il quartiere \"San Jacinto\". Nel 1783 il vicer\u00e9 della Audiencia Reale di Quito Antonio Caballero y G\u00f3ndora, visto lo sviluppo della cittadina, cre\u00f2 provvisoriamente la \"Tenencia de Machala\".\nNel 1820 Machala ader\u00ec alla causa indipendentista di Guayaquil contro gli spagnoli, al punto di farsi rappresentare con una stella nella prima bandiera della Provincia Libera di Guayaquil. Machala abbracci\u00f2 poco pi\u00f9 tardi anche la causa indipendentista dell'Ecuador e al passaggio del Mariscal Sucre per la citt\u00e0 alcuni abitanti si aggregarono alle sue truppe, che nel maggio del 1824 sconfiggeranno definitivamente gli spagnoli a Quito, nella battaglia di Pichincha. Il 25 giugno 1824 Machala divenne cantone dell'allora Dipartimento di Guayaquil, divenuto al quel punto parte della Grande Colombia.\nNel 1941 Machala venne bombardata e occupata per un breve periodo dalle truppe peruviane nell'ambito della guerra ecuadoriano-peruviana. Pi\u00f9 tardi inizi\u00f2 il \"boom\" del commercio delle banane, nel 1948, mentre con la firma degli accordi di pace tra Ecuador e Per\u00f9 del 1998, Machala e il suo porto diventarono il punto di maggior interscambio commerciale tra i due paesi.\nRisorse.\nLa citt\u00e0 \u00e8 un importante centro commerciale per la produzione agricola della provincia, soprattutto banane, caff\u00e8 e cacao, cos\u00ec come per l'allevamento di gamberetti. L'industria delle banane \u00e8 in gran parte orientata all'esportazione e svolge un ruolo fondamentale per l'economia locale. Le banane vengono esportate dal vicino porto di Puerto Bol\u00edvar, uno dei maggiori del paese e di gran lunga il maggiore nell'esportazione della frutta soprattutto in Nord America."}
{"id": "293925", "revid": "1711941", "url": "https://it.wikipedia.org/wiki?curid=293925", "title": "Nenya", "text": ""}
{"id": "293927", "revid": "1711941", "url": "https://it.wikipedia.org/wiki?curid=293927", "title": "Vilya", "text": ""}
{"id": "293929", "revid": "2194416", "url": "https://it.wikipedia.org/wiki?curid=293929", "title": "Competenza", "text": "Competenza \u00e8 un termine utilizzato nel campo di diverse discipline e contesti (biologia, psicologia, diritto, linguistica, pedagogia, tecnica). \nLe differenze di significato del concetto dipendono anche dal contesto e dalla cultura alla quale il termine si riferisce: vi \u00e8 per esempio una specifica differenza della nozione di competenza nella cultura anglosassone o in quella francofona. Per questo motivo una definizione univoca del concetto di competenza si pu\u00f2 dare ricorrendo a una forma la pi\u00f9 generica possibile per cui la competenza \u00e8 un'abilit\u00e0 acquisita e consolidata, versatile e applicabile in contesti tra loro similari, da chi ha conseguito l'\u00abidoneit\u00e0 e autorit\u00e0 di trattare, giudicare, risolvere determinate questioni.\u00bb\nEtimologia.\nIl termine \"Competenza\" deriva dal verbo latino competere (da \"cum\" e \"petere\": \"chiedere, dirigersi a\") che significa: andare insieme, far convergere in un medesimo punto, ossia mirare ad un obiettivo comune, nonch\u00e9 finire insieme, incontrarsi, corrispondere, coincidere e gareggiare. Qualsiasi percorso si scelga nella vita la competizione \u00e8 inevitabile, poich\u00e9 solo attraverso di essa si selezionano i migliori; occorre tuttavia rispettare le regole del gioco, dettate da migliaia di anni di civilt\u00e0 e dalla politica.\nIl significato dell'aggettivo competente, riferito a colui che ha autorit\u00e0 in un certo ambito, deriva dal diritto romano (dal latino \"competens \u2013entis\") e lo ritroviamo ancora oggi nel diritto e sta a indicare la qualit\u00e0 di un individuo che \u00e8 responsabile, autorizzato, qualificato e quindi abilitato. \nInoltre, etimologicamente, competente significa essere conveniente, congruo e appropriato. \nCompetente \u00e8 dunque chi agisce in maniera volutamente responsabile, secondo criteri relativi (quindi adattabili alle illimitate esigenze) e variabili, nonch\u00e9 socialmente e politicamente riconosciuti sia in termini di una prestazione tecnicamente valida che eticamente corretta e coerente con i valori di un gruppo (professionale).\nDefinizioni.\nCome detto, non \u00e8 possibile essere esaustivi rispetto alle diverse definizioni di questo termine (una ricerca del 2005 ne ha evidenziate almeno una trentina) ma, nell'ambito delle scienze della formazione o della gestione delle risorse umane \u00e8 data grande importanza alla dimensione di contesto, ovvero al fatto che una competenza \u00e8 tale se attivata in un contesto specifico. \nGuy Le Boterf,ritiene la competenza \"Un insieme, riconosciuto e provato, delle rappresentazioni, conoscenze, capacit\u00e0 e comportamenti mobilizzati e combinati in maniera pertinente in un contesto dato\"..\nRappresentazioni, conoscenze, capacit\u00e0 e comportamenti possono essere riassunti col termine risorse, portandoci ad affermare che la competenza \u00e8 una qualit\u00e0 specifica del soggetto: quella di saper combinare diverse risorse, per gestire o affrontare in maniera efficace delle situazioni, in un contesto dato.\nRosario Drago (2000), d'altra parte, integra nella sua definizione una considerazione inerente alla percezione delle competenze: \"La competenza \u00e8 essenzialmente ci\u00f2 che una persona dimostra di saper fare (anche intellettualmente) in modo efficace, in relazione ad un determinato obbiettivo, compito o attivit\u00e0 in un determinato ambito disciplinare o professionale. Il risultato dimostrabile ed osservabile di questo comportamento competente \u00e8 la prestazione o la performance\"..\nAl di l\u00e0 delle numerose definizioni presenti in letteratura \u00e8 possibile fissare alcuni elementi condivisi e acquisiti nel dibattito:\nParticolarmente interessanti risultano le definizioni di competenza offerte dalle Raccomandazioni del Parlamento Europeo e del Consiglio dei 18 dicembre 2006 e del 23 aprile 2008. La Raccomandazione del 18 dicembre 2006 individua le \"competenze chiave per la cittadinanza e l'apprendimento permanente\" che i cittadini dovrebbero acquisire al termine del periodo obbligatorio di istruzione e che serviranno come base per l'apprendimento lungo tutto l'arco della vita. Nella Raccomandazione del 2006, le competenze chiave sono definite come \"combinazione di conoscenze, abilit\u00e0 e atteggiamenti appropriati al contesto\". Le competenze chiave, inoltre, sono \"quelle di cui tutti hanno bisogno per la realizzazione e lo sviluppo personali, la cittadinanza attiva, l'inclusione sociale e l'occupazione\". Esse sono: \n1. Comunicazione nella madrelingua;2. Comunicazione nelle lingue straniere;3. Competenze in matematica e competenze di base in scienza e tecnologia;4. Competenza digitale;5. Imparare a imparare;6. Competenze sociali e civiche;7. Spirito d'iniziativa e imprenditorialit\u00e0 (o intraprendenza);8. Consapevolezza ed espressione culturale.\nLa Raccomandazione del Parlamento Europeo e del Consiglio del 23 aprile 2008, presenta il Quadro Europeo delle Qualifiche e dei Titoli (European Qualification Framework - EQF), un sistema unitario di certificazione delle competenze dei cittadini, siano esse state acquisite in ambito formale, non formale o informale. Nella Raccomandazione, si precisa anche il significato dei termini \"conoscenze\", \"abilit\u00e0\", \"competenze\", nel quadro europeo.\nLe competenze sono descritte in termini di responsabilit\u00e0 e autonomia.\nAgire con competenza.\nPer avere successo in tutti gli ambiti della vita (privato, scolastico e in particolar modo professionale), non \u00e8 sufficiente disporre di un elevato Quoziente Intellettivo o essere abili da un punto di vista professionale; occorre anche poter disporre di quella che Daniel Goleman chiama intelligenza emotiva. Quest'ultima, si fonda su due tipi di competenza, una personale - connessa al modo in cui controlliamo noi stessi - e una sociale, legata al modo in cui gestiamo le relazioni sociali con gli altri. Per esempio: \"il fatto che io possieda una serie di conoscenze sulla tecnica automobilistica, che sappia riparare o diagnosticare un determinato componente, che abbia gli attrezzi adatti, che abbia una spiccata passione per la meccanica e per l'elettronica, non fa di me un meccanico appetibile sul mercato del lavoro.\"\nOggigiorno, oltre alle conoscenze tecniche specifiche del ramo, le aziende richiedono vieppi\u00f9 competenze sociali (per es.: responsabilit\u00e0, cooperazione, disponibilit\u00e0...), metodiche-riflessive (per es.: metodo di lavoro, capacit\u00e0 decisionali, flessibilit\u00e0...), personali (per es.: motivazione, consapevolezza, padronanza di s\u00e9, ...) e genericamente competenze trasversali. Essere competenti o agire con competenza, significa quindi essere in grado di far fronte a situazioni complesse, mobilitando e fondendo in maniera pertinente una grande quantit\u00e0 di risorse personali, sociali oltre che a risorse del tipo tecnico specialistiche.\nCategorizzare le competenze.\nTenendo in considerazione i diversi autori che affrontano il concetto, cos\u00ec come le diverse prospettive linguistiche (cui integriamo anche quelle provenienti dalla lingua araba), e fondandosi altres\u00ec sul modello elaborato da Guy Le Boterf (concetto di competenza tripartita, 1990, 1998, 1999), possiamo categorizzare la nozione di competenza partendo dall'idea che essa debba necessariamente comprendere due componenti principali:\n1) la disponibilit\u00e0 legata alla volont\u00e0 e alla motivazione da parte di un individuo di combinare un insieme di risorse (in tedesco Teilkompetenzen) che possono comprendere variabilmente:saperi, ossia i saperi nel senso di conoscenze dichiarative settoriali e disciplinari, in particolare nozioni e informazioni in corrispondenza al termine francese \"savoir\", ai termini inglesi di \"know that\" e \"know why\", al termine tedesco \"Fachkompetenz\" Sempre facendo riferimento alla cultura araba, le conoscenze possono essere cos\u00ec descritte: \"consapevolezza e la comprensione dei fatti; informazioni che si acquisiscono con l'esperienza oppure attraverso l'auto-riflessione o ancora facendo riferimento alle esperienze degli altri e/o leggendo le loro conclusioni\".\n\u0627\u0644\u0645\u0639\u0631\u0641\u0629:\n\u0647\u064a \u0627\u0644\u0648\u0639\u064a \u0648\u0641\u0647\u0645 \u0627\u0644\u062d\u0642\u0627\u0626\u0642\n\u0623\u0648 \u0627\u0643\u062a\u0633\u0627\u0628 \u0627\u0644\u0645\u0639\u0644\u0648\u0645\u0629\n\u0639\u0646 \u0637\u0631\u064a\u0642 \u0627\u0644\u062a\u062c\u0631\u0628\u0629\n\u0623\u0648 \u0645\u0646 \u062e\u0644\u0627\u0644 \u062a\u0623\u0645\u0644 \u0627\u0644\u0646\u0641\u0633\n\u0623\u0648 \u0645\u0646 \u062e\u0644\u0627\u0644 \u0627\u0644\u0625\u0637\u0644\u0627\u0639 \u0639\u0644\u0649 \u062a\u062c\u0627\u0631\u0628 \u0627\u0644\u0622\u062e\u0631\u064a\u0646\n\u0648\u0642\u0631\u0627\u0621\u0629 \u0627\u0633\u062a\u0646\u062a\u0627\u062c\u0627\u062a\u0647\u0645\n\u0627\u0644\u0642\u064a\u0627\u0645 \u0628\u0645\u0647\u0627\u0645 \u0639\u0644\u0649 \u0634\u0643\u0644 \u0633\u0644\u0648\u0643 \u0642\u0627\u0628\u0644\u0629 \u0644\u0644\u0645\u0644\u0627\u062d\u0638\u0629 \u0648\u0627\u0644\u0642\u064a\u0627\u0633\u060c \u0648\u0641\u064a \u062f\u0642\u0629 \u0639\u0627\u0644\u064a\u0629\n\u0648\u0647\u0648 \u0645\u0631\u062a\u0628\u0637 \u0628\u0648\u062c\u0647\u0629 \u0627\u0644\u0646\u0638\u0631 \u0639\u0646 \u0627\u0644\u062d\u064a\u0627\u0629\n2) la capacit\u00e0 di far ricorso, utilizzare e mobilizzare, combinare attivamente e creativamente le risorse disponibili (conoscenze, capacit\u00e0 e attitudini) in maniera funzionale in contesti e situazioni nella realt\u00e0 quotidiana, ossia per padroneggiare casi o situazioni problematiche (X. Roegiers, citato da A. Foglia in AA-082-04 \"Individuare competenze apprendibili di diritto ed economia\", IUFFP, Lugano, 2008). Infatti la competenza si manifesta sempre in situazione, attraverso delle prestazioni o dei prodotti (dal latino \"merces\" che significa \"onorario per una prestazione professionale\").\nLe competenze non corrispondono quindi a una semplice sommatoria di conoscenze, capacit\u00e0 o atteggiamenti, ma all'integrazione complessa di queste componenti che permette alla persona o all'individuo di svolgere compiti, affrontare situazioni problematiche, prendere decisioni e valutare il proprio agire (autovalutazione).\nLa possibilit\u00e0 di agire in modo competente \u00e8 subordinata a fattori quali la memoria, l'attenzione, la situazione, \u2026. Inoltre le competenze sono variabili nel tempo e da individuo a individuo: infatti persone diverse non utilizzano necessariamente le stesse risorse o combinazione di esse per affrontare con successo la stessa situazione problematica.\nSecondo la visione tedesca che \u00e8 presente e prevale nei vari documenti ufficiali della Confederazione Elvetica nonch\u00e9 nelle ordinanze per la formazione professionale di base, gli obiettivi di formazione o di apprendimento sono declinati sotto forma di competenze di varia natura: abbiamo le competenze professionali (intese come capacit\u00e0 di saper applicare le conoscenze o i saperi specifici ad una data professione), le competenze metodologiche (sapersi organizzare, consapevolezza) e infine le competenze sociali e personali (per esempio lavoro di squadra, quindi di relazione con colleghi e atteggiamenti di fronte p.es. a un cliente). Generalmente la struttura e le voci delle ordinanze di tutte le professioni sono uguali.\nGestione delle competenze in azienda.\nOgni azienda, ogni impresa o organizzazione tiene particolarmente in considerazione la gestione delle competenze dei propri collaboratori e collaboratrici. Pur con linguaggi e organizzazioni diverse, spesso tra una azienda e l'altra gli elementi considerati prioritari all'agire competente sono simili. \nAd esempio una modalit\u00e0 di gestire le competenze nelle aziende del ramo automobilistico attive in Svizzera mostra come in queste imprese, oltre alle competenze tecnico specialistiche vengono pure richieste quelle metodico-riflessive, sociali e personali.\nValutazione e bilancio delle competenze.\nQuesta citazione lascia presupporre che l'identificazione e la valutazione delle competenze siano operazioni complesse. Infatti per individuare se una persona \u00e8 competente possiamo focalizzarci su due aspetti diversi:\nIl metodo pi\u00f9 semplice per identificare molte risorse utili all'agire competente (per esempio conoscenze e capacit\u00e0 tecniche) \u00e8 l'analisi del percorso formativo e professionale. Per identificare le capacit\u00e0 trasversali si fa riferimento invece alla descrizione da parte dell'individuo di episodi lavorativi o di vita.\nIn generale si valuta per: \nSe in generale \"L'atto valutativo pu\u00f2 essenzialmente definirsi come una assegnazione di senso-valore ad un determinato evento o processo\" quando si vogliono valutare le competenze, occorre rifarsi a situazioni complesse reali in cui si attivano le diverse capacit\u00e0 e risorse necessarie per raggiungere un obiettivo.\n\u00c8 pertanto necessario elaborare strumenti di valutazione multi-prospettici che tengano conto dei vari elementi su cui si fonda la competenza.\nCome segnalato nella citazione iniziale, di fatto una competenza non \u00e8 misurabile, ma pu\u00f2 essere \"riconosciuta\" prendendo in considerazione tutta una serie di tracce che manifestano la presenza delle risorse attivare per l'agire competente. La valutazione delle competenze \u00e8 allora un'operazione che coniuga contemporaneamente capacit\u00e0 di analisi e di sintesi da parte di chi osserva, come ad esempio quando riconosciamo una fisionomia: attraverso l'analisi e la contemporanea sintesi di una serie di elementi somatici riusciamo a identificare un soggetto come conosciuto o non conosciuto. Allo stesso modo, quando vogliamo dettagliare gli elementi (le risorse) che concorrono in una competenza, di fatto facciamo un'operazione di rilevamento di \"tracce\", di elementi che ci segnalano la presenza o meno di talune conoscenze, abilit\u00e0 metodologiche o caratteristiche personali.\nLa valutazione delle competenze necessita inoltre di un'attivit\u00e0 di riflessione-autoriflessione e analisi del processo messo in atto per la ricerca di \"tracce\" del percorso effettuato, che narrano l'evolversi ed il divenire della competenza stessa.\nConsiderando, con Guy le Boterf, che la competenza si fonda su tre assi di azione: \na) quello delle risorse (posso agire) \nb) quello della riflessivit\u00e0 (voglio agire-fare) e \nc) quello delle prestazioni (so agire).\nPer ognuno di questi assi \u00e8 necessario individuare dei metodi e strumenti di valutazione specifici.\nGli studi nel 2017 di Javier Perez-Capdevila hanno avuto come scopo la valutazione delle competenze lavorative in ambito imprenditoriale e gli hanno consentito di creare un metodo di determinazione delle competenze lavorative e salariali, allo scopo di valutare eventuali perdite generate dalla mancanza di competenze."}
{"id": "293932", "revid": "129019", "url": "https://it.wikipedia.org/wiki?curid=293932", "title": "Isabella di Castiglia", "text": "Biografia.\nFamiglia d'origine.\nAppartenente al casato di Trast\u00e1mara, era figlia del re di Castiglia e L\u00e9on Giovanni II e di Isabella del Portogallo.\nI suoi nonni paterni erano Enrico III di Castiglia e Caterina di Lancaster; quelli materni don Giovanni d'Aviz (figlio del re del Portogallo Giovanni I e di sua moglie Filippa di Lancaster), e Isabella di Braganza, figlia del duca di Braganza Alfonso e di Beatriz Pereira de Alvim (unica figlia di Nuno \u00c1lvares Pereira, conestabile del regno e conte di Arraiolos, Barcelos e Our\u00e9m).\nEra la sorellastra del re di Castiglia e L\u00e9on Enrico IV.\nInfanzia.\nQuando i suoi genitori si unirono in matrimonio il 17 agosto del 1447 a Madrigal de las Altas Torres, suo padre Giovanni II era vedovo di Maria d'Aragona, figlia del re Ferdinando I e da lei aveva avuto un figlio, Enrico, nato nel 1425.\nNel 1454 Giovanni II mor\u00ec lasciando orfani Isabella e suo fratello Alfonso, rispettivamente di 3 anni e 1 anno. La morte del marito produsse in Isabella d'Aviz un profondo stato di malinconia, tanto da farle decidere di rinchiudersi nel castello di Ar\u00e9valo, dove sarebbe rimasta per 42 anni, fino alla morte.\nNella sua adolescenza, aveva avuto una relazione con il giovanissimo amico d'infanzia Gonzalo Fern\u00e1ndez de C\u00f3rdoba, cugino di secondo grado del futuro consorte aragonese, che aveva due anni meno di lei.\nErede al trono.\nAl trono sal\u00ec il fratellastro, Enrico IV, mentre suo fratello Alfonso, sempre nel 1454, ricevette il titolo di principe delle Asturie, destinato all'erede al trono.\nNel 1455 Enrico IV si spos\u00f2 (in seconde nozze) con Giovanna del Portogallo, figlia del re Edoardo e di Eleonora d'Aragona (figlia di Ferdinando I e di Eleonora d'Alburquerque). Da questa unione, nel 1462, nacque finalmente il legittimo erede al trono, una figlia: Giovanna.\nUna parte di nobili della corte che gi\u00e0 riveriva Alfonso quale principe delle Asturie, sfruttando molto abilmente la voce che Enrico IV fosse impotente, aveva diffuso la diceria, molto probabilmente inventata, che la figlia di Giovanna del Portogallo fosse figlia non di Enrico IV, ma di uno dei suoi migliori amici, Beltr\u00e1n de la Cueva, che in quegli anni aveva fatto una rapida carriera alla corte castigliana e, da allora, le fazioni contrarie al sovrano cominciarono a denominare la figlia Giovanna, a cui il padre aveva concesso il rango di principessa della Asturie, col soprannome \"Beltraneja\".\nQuando suo fratello Alfonso mor\u00ec improvvisamente il 5 luglio del 1468 per cause sconosciute, Isabella venne designata erede al trono di Castiglia da Enrico IV in un trattato (\"Tratado de los Toros de Guisando\") nel quale la principessa aveva accettato la clausola che avrebbe sposato il re del Portogallo Alfonso V, mentre il re di fatto riconosceva l'illegittimit\u00e0 della figlia Giovanna.\nI pretendenti alla mano di Isabella erano due: oltre ad Alfonso V vi era il cugino di Isabella Ferdinando, unico maschio nato al duca di Pe\u00f1afiel, re di Navarra e re di Aragona Giovanni II dalla sua seconda moglie Giovanna Enr\u00edquez, figlia dell'ammiraglio di Castiglia, signore di Medina de Rioseco e conte di Melgar Federico Enriquez (?-1473).\nLe preferenze di Isabella andarono al secondo, cos\u00ec il 19 ottobre 1469, senza l'approvazione del fratellastro Enrico IV, Isabella e Ferdinando si sposarono segretamente.\nIrritato dal fatto che il matrimonio fosse stato celebrato senza il suo assenso, Enrico IV disered\u00f2 Isabella e dichiar\u00f2 pubblicamente, assieme alla moglie, che Giovanna la Beltraneja era sua figlia legittima e la proclam\u00f2 principessa ereditaria, con la \"cerimonia de la Val de Lozoya\", un prato vicino a Buitrago.\nGuerra di successione.\nQuesta decisione diede origine a una serie di conflitti tra coloro che sostenevano Giovanna e quelli che appoggiavano Isabella. Alla morte improvvisa di Enrico IV si scaten\u00f2 tra questi due partiti una vera e propria guerra di successione, finch\u00e9 Isabella il 13 dicembre 1474 fu proclamata regina di Castiglia e Ferdinando divenne re consorte con il nome di Ferdinando V, mentre la Beltraneja, che ugualmente reclamava la corona, era stata promessa ad Alfonso V del Portogallo.\nImmediatamente, il re del Portogallo, designato sovrano di Castiglia e Le\u00f3n dai partigiani della moglie nonostante Isabella fosse gi\u00e0 stata incoronata regina col marito, invase la Castiglia (estate del 1475), per difendere i diritti della consorte; lo scontro decisivo avvenne nei pressi di Toro, la citt\u00e0 in cui si era insediata e dove teneva la corte Giovanna \"la Beltraneja\".\nFerdinando aveva a disposizione un modesto esercito che per\u00f2 Isabella riusc\u00ec ad accrescere, ottenendo aiuto dai nobili, dai conventi e dalle abbazie. Il 1\u00ba marzo 1476, nella battaglia di Toro, Ferdinando, comandante dell'esercito castigliano, mise in fuga Alfonso, che vedendo i propri sostenitori in Castiglia diminuire si ritir\u00f2 in Portogallo con Giovanna, scortata dal figliastro Giovanni, erede al trono lusitano.\nLa pace fu sottoscritta ad Alc\u00e1\u00e7ovas (Viana do Alentejo), il 4 settembre del 1479, dal figlio Giovanni, in quanto Alfonso V si era da tempo ritirato nel convento di Varatojo a Torres Vedras dove mor\u00ec nel 1481, e alla sua morte anche Giovanna si ritir\u00f2 in monastero a Coimbra dove visse fino al 1530.\nIl trattato venne controfirmato a Toledo nel marzo del 1480 da Isabella e Ferdinando.\nSul trono di Castiglia e conquista del regno di Granada.\nL'insediamento sul trono di Isabella era avvenuto il 13 dicembre 1474 (due giorni dopo la morte del fratellastro Enrico) a Segovia; Ferdinando era assente, ma al suo ritorno reclam\u00f2 i suoi diritti sulla corona di Castiglia e nel 1475, con il concordato di Segovia, veniva deciso che la sovrana poteva esercitare il suo potere regale in Castiglia ma non in Aragona mentre Ferdinando, oltre a essere titolare della potest\u00e0 regia in Aragona, per il contratto di matrimonio (\"capitulaciones\"), in Castiglia poteva amministrare la giustizia congiuntamente o separatamente; le ordinanze reali venivano firmate da entrambi; le monete recavano insieme le due effigi e i sigilli reali portavano le armi delle due casate; infine Ferdinando si occupava della politica estera.\nAlla morte del suocero Giovanni II avvenuta il 20 gennaio 1479, il marito Ferdinando oltre che re di Sicilia divenne re di Aragona e, nello stesso anno, fu decretata l'unione \"de facto\" della Castiglia con la Corona d'Aragona, e fu applicato il contratto di matrimonio, per cui i due Stati, bench\u00e9 uniti, mantenevano governi separati.\nA partire dal 1481 Ferdinando si occup\u00f2 della conquista del regno dei Nasridi di Granada, dove mise in mostra le sue doti di diplomazia e di attitudini militari, gi\u00e0 evidenziate nella guerra civile. L'assedio termin\u00f2 nel 1492 con la capitolazione dell'ultimo sovrano musulmano della penisola iberica Boabdil (1459-1528); il 2 gennaio 1492 la citt\u00e0 si arrese, dopo sei mesi di accerchiamento, e Isabella vi entr\u00f2 vittoriosa con il crocifisso in mano (come spesso viene rappresentata), completando cos\u00ec la Reconquista.\nLa conquista di Granada riusc\u00ec a eliminare le contestazioni interne e fece guadagnare prestigio ai monarchi di Castiglia e Aragona agli occhi degli Stati cristiani. Il territorio di Granada fu annesso al regno di Castiglia e, nel 1492, i governi vennero congiunti. Insieme alle regioni peninsulari i Re Cattolici possedevano le Baleari, la Sicilia e la Sardegna.\nI Re Cattolici (\"Los reyes cat\u00f3licos\").\nPer sottrarre il nuovo regno al feudalesimo arcaico che ancora vi dominava e consolidare la monarchia nel senso assolutista per diritto divino, che gi\u00e0 aveva mostrato la propria forza in Francia con Filippo il Bello e poi con i Valois, i nuovi sovrani provvidero a riformare i rapporti con la nobilt\u00e0 e il clero; lo strumento principale e pi\u00f9 innovativo a questo scopo furono le \"Cortes\", sorta di parlamenti nei quali erano rappresentati i nobili, il clero e alcune citt\u00e0, che potevano proporre ai sovrani nuove leggi - la cui approvazione rimaneva comunque esclusivo diritto reale.\nMa lo strumento principale di consolidamento del nuovo regno assolutista fu la religione cattolica, di cui i nuovi re di Castiglia e Aragona ben conoscevano la forza di coesione e la potenza di \"instrumentum regni\": nonostante le resistenze del papato, l'Inquisizione e il clero furono posti dal 1478 sotto la giurisdizione reale (si evitava cos\u00ec che gran parte delle rendite del clero finissero a Roma e le si tratteneva a Toledo, la capitale del regno).\nNel 1480, l'ultra-cattolica Isabella introdusse in Castiglia l'Inquisizione e quattro anni dopo Ferdinando ne consent\u00ec l'operato anche in Aragona.\nInoltre Ferdinando stabil\u00ec il principio della conformit\u00e0 religiosa, per cui fu attuata l'espulsione degli ebrei con decreto del 31 marzo del 1492, cio\u00e8 quelli che non accettavano di convertirsi al cristianesimo o salvo battesimo (\"salvo bautismo\") e la conversione forzosa degli abitanti del regno di Granada, nel 1503, ai quali per\u00f2 la regina Isabella aveva garantito il diritto alla libert\u00e0 religiosa al momento della capitolazione del reame musulmano.\nL'azione della Santa Inquisizione era diretta in particolar modo contro i \"moriscos\" e i marrani, rispettivamente i musulmani e gli ebrei falsamente convertiti al cristianesimo. Ci\u00f2 port\u00f2 alla dispersione degli ebrei sefarditi soprattutto nel bacino del Mediterraneo, in particolar modo nei territori dell'Impero Ottomano, dove trovarono una maggiore tolleranza religiosa. Molti continuavano a professare segretamente la loro religione, pur essendosi convertiti. Chi veniva scoperto era bruciato vivo sul rogo e i suoi beni erano confiscati dalla Corona, pratica che divenne piuttosto diffusa per finanziare le casse del regno. Gli ebrei convertiti inoltre subivano in ogni caso discriminazioni sociali ed economiche: erano loro vietati particolari mestieri, venivano additati come \"marranos\", in lingua spagnola \"maiali\", e spesso si arriv\u00f2 a segregarli in determinati quartieri-ghetto delle citt\u00e0, chiamati \"Juderias\".\nAlla caduta di Granada, il papa Innocenzo VIII confer\u00ec a Isabella e al marito Ferdinando il titolo di \"Maest\u00e0 cattolica\". In cambio, la sovrana fece omaggio al successore spagnolo Alessandro VI Borgia del primo oro arrivato dalle Americhe, del quale fu rivestito il soffitto della basilica di Santa Maria Maggiore.\nLa disputa con il Portogallo e l'inizio dello sfruttamento delle colonie.\nCristoforo Colombo aveva sottoposto il suo piano di circumnavigare la terra, per arrivare alle Indie al re del Portogallo Giovanni II, ma quest'ultimo aveva buoni motivi per ritenere che il progetto da lui seguito di doppiare l'Africa non avrebbe portato a risultati sicuri.\nColombo si rivolse cos\u00ec ai Re Cattolici, guadagnandosi le simpatie di Isabella che, dopo diversi anni di attesa, accett\u00f2 il progetto del navigatore assieme al marito e ci\u00f2 gli permise di partire in loro nome. I motivi dell'appoggio erano molti: in primo luogo il bisogno di consolidare le finanze del regno, unito alla speranza di trovare nuove ricchezze nelle lontane terre di cui si cominciava a favoleggiare; inoltre, il costo per l'impresa era relativamente contenuto, e non si poteva certo correre il rischio che Cristoforo si rivolgesse al re di Francia Carlo VIII, che avrebbe potuto aggiudicarsi un grosso affare ai danni dei reali coniugi spagnoli.\nLa spedizione di Colombo, come si sa, ebbe fortuna e dopo la scoperta dell'America Isabella si preoccup\u00f2 di sfruttarne le risorse, non senza impegnarsi a cristianizzare gli indigeni.\nMa al ritorno di Colombo dopo il primo viaggio, il re del Portogallo Giovanni II ebbe modo di incontrare l'ammiraglio, approdato prima a Madera e poi a Lisbona, dove era rimasto circa dieci giorni; il re ebbe il sospetto che, secondo il trattato di Toledo del 1480, le terre scoperte fossero nella zona di influenza del Portogallo, e quindi intendeva inviare in quelle terre, appena scoperte, delle caravelle.\nFerdinando II di Aragona propose di risolvere la questione con un negoziato, ma, prima di attuarlo, convinse papa Alessandro VI, spagnolo di nascita, a promulgare una bolla (4 maggio 1493), secondo la quale tutte le terre a ovest e a sud di una linea tracciata a cento leghe dalle isole del Capo Verde alle Azzorre, sarebbero state della Spagna. Il 26 settembre, il pontefice sottoscrisse una nuova bolla ancora pi\u00f9 penalizzante per il Portogallo.\nGiovanni II alla guerra prefer\u00ec la trattativa, che port\u00f2 al trattato di Tordesillas (firmato a Tordesillas, in Castiglia, il 7 giugno 1494) che divise il mondo al di fuori dell'Europa in un duopolio esclusivo tra la Spagna e il Portogallo. Il trattato venne ratificato dalla Spagna il 2 luglio, e dal Portogallo il 5 settembre 1494.\nNella sua convinzione di dover cristianizzare le nuove terre, Isabella si impegn\u00f2 attivamente a difesa degli indios delle Antille che erano stati inviati come schiavi in Spagna nel 1496: diede ordine al suo inviato speciale, Francisco de Bobadilla, di riportarli in America e di destituire Colombo per alcuni suoi supposti abusi; l'ammiraglio fu arrestato, ma poi liberato con le scuse dei Re Cattolici.\nPolitiche matrimoniali.\nPer aumentare la loro potenza e per isolare la Francia con le sue pericolose mire espansionistiche, Ferdinando e Isabella misero in atto una proficua politica matrimoniale, attraverso i cinque figli:\nMorte.\nRicoverata a Medina del Campo (Valladolid), per un cancro all'utero, Isabella mor\u00ec il 26 novembre 1504 nel palazzo reale di Medina del Campo, privando molti della loro pi\u00f9 ardente sostenitrice, soprattutto Colombo e C\u00f3rdoba. Sul trono di Castiglia le successe la figlia terzogenita Giovanna detta la Pazza, mentre la reggenza venne rivendicata sia dal marito Filippo il Bello sia dal padre Ferdinando.\nDapprima fu tumulata nella chiesa di San Francisco della Alhambra, il 18 dicembre del 1504, secondo il suo desiderio. Attualmente Isabella \u00e8 sepolta nella Cappella reale di Granada, in un fastoso sepolcro (che fu profanato durante l'invasione francese del 1800), costruito dal nipote Carlo di Gand, re di Spagna con il nome di Carlo I, poi imperatore del Sacro Romano Impero, Carlo V.\nNel sepolcro si trovano anche il marito Ferdinando II di Aragona, la figlia Giovanna la Pazza con suo marito, Filippo il Bello, la figlia prediletta di Isabella, Isabella, regina del Portogallo col figlioletto Michele della Pace d'Aviz. I sarcofagi si trovano nella cripta sottostante il monumentale cenotafio. Nel museo della Cappella Reale si possono vedere la corona e lo scettro della regina Isabella."}
{"id": "293934", "revid": "28402", "url": "https://it.wikipedia.org/wiki?curid=293934", "title": "Campo Minato", "text": ""}
{"id": "293935", "revid": "1718925", "url": "https://it.wikipedia.org/wiki?curid=293935", "title": "Prato Fiorito (Roma)", "text": "Prato Fiorito \u00e8 una frazione di Roma Capitale (zona \"O\" 17), situata in zona Z. XIII Torre Angela, nel territorio del Municipio Roma VI (ex Municipio Roma VIII).\nGeografia fisica.\nTerritorio.\nSi trova all'angolo fra via Prenestina a nord e via Borghesiana a est, tra le frazioni di Colle Monfortani a ovest e Colle del Sole a est.\n\u00c8 attraversata dal fosso di Pratolungo.\nOdonimia.\nI nomi delle vie sono quelli di alcuni comuni della Sicilia e della Puglia."}
{"id": "293936", "revid": "1305772", "url": "https://it.wikipedia.org/wiki?curid=293936", "title": "Campo minato (videogioco)", "text": "Campo minato \u00e8 un videogioco rompicapo per singolo giocatore sviluppato da Robert Donner e Curt Johnson e pubblicato nel 1990 nella raccolta \"Microsoft Entertainment Pack 1\" per Windows 3.1. Lo scopo del gioco \u00e8 ripulire un campo minato senza far esplodere le mine.\nIl gioco fu riscritto per molte piattaforme, anche se la sua versione pi\u00f9 famosa \u00e8 quella inclusa in Microsoft Windows \u2013 uscita molti anni dopo le varie conversioni \u2013 il cui titolo fu in seguito modificato in Prato fiorito, sostituendo le mine con fiori. Nelle versioni per Linux, tuttavia, il nome \u00e8 sempre \"Campo minato\" o \"Mine\".\nModalit\u00e0 di gioco.\nIl campo di gioco consiste in un campo rettangolare (o quadrato) a sua volta suddiviso in tanti piccoli quadrati. Ogni quadrato viene ripulito, o scoperto, cliccando su di esso. Molti quadrati contengono mine: quando viene cliccato un quadrato con una mina, essa esploder\u00e0 e far\u00e0 terminare il gioco. Se il quadrato cliccato non contiene una mina, possono accadere due eventi. Se nel quadrato appare un numero, ci\u00f2 indica la quantit\u00e0 di quadrati adiacenti (inclusi quelli in diagonale) che contengono mine, che possono essere da 1 a 8. Se non appare nessun numero significa che tutti gli 8 quadrati adiacenti non contengono una mina: in questo caso il gioco ripulisce automaticamente tutti i quadrati vuoti adiacenti a quello cliccato (fino a quando non si arriva a quadrati che contengano un numero). Si vince la partita quando tutti i quadrati che non contengono mine saranno scoperti.\nIl giocatore pu\u00f2 segnare ogni quadrato in cui crede che sia presente una mina con una bandiera, cliccando su di esso con il tasto destro. In alcune versioni, laddove il giocatore nutra dubbi sull'effettiva entit\u00e0 di un dato quadrato, il gioco consente anche di apporre un punto interrogativo. In qualche versione, cliccando con il tasto centrale del mouse (o con entrambi i tasti del mouse contemporaneamente) sopra un numero che corrisponde al numero delle bandiere adiacenti rivela tutti i quadrati non segnati vicino al numero. Altre versioni permettono al giocatore di muovere il mouse con il tasto destro del mouse tenuto premuto dopo aver segnato una mina; il giocatore pu\u00f2 allora premere il tasto destro su altri quadrati durante il suo percorso, in modo da pulire un'ampia zona in poco tempo.\nIl tracciato delle mine viene creato non appena viene iniziata la partita, e quindi appena prima che il giocatore effettui la prima cliccata di scopertura sul tracciato. Se tale prima cliccata cade in corrispondenza di una mina, il tracciato viene istantaneamente modificato (seppur in minima parte) per far s\u00ec che il primo tentativo del giocatore sia sempre a lui favorevole, cadendo su una casella libera da mine.\nStoria.\nUn gioco meno conosciuto chiamato \"Relentless Logic\" (anche abbreviato in \"RLogic\") realizzato da Conway, Hong &amp; Smith, era disponibile per MS-DOS agli inizi del 1985. Nel gioco RLogic, il giocatore \u00e8 un soldato dell'United States Marine Corps, che deve consegnare un importante messaggio al centro di comando. RLogic e Campo minato sono simili, ma esistono un certo numero di differenze:\nPoich\u00e9 il giocatore deve navigare attraverso il campo, qualche volta \u00e8 impossibile vincere poich\u00e9 le mine bloccano l'unico percorso possibile.\nLa connessione tra RLogic e il Campo minato creato da Donner non \u00e8 chiara. RLogic \u00e8 senza dubbio precedente ma le similitudini potrebbero essere coincidenze. Relentless Logic era praticamente ignoto quando Campo minato divent\u00f2 popolare.\nEsiste una versione ancora pi\u00f9 antica per il Tektronix 4051 del 1981, ma il nastro del gioco sembra appartenere almeno al 1973. Il nastro contiene una versione 3D del gioco. L'autore del gioco \u00e8 David Ahl considerato una delle figure cruciali della storia dei videogiochi.\nVersioni per computer.\nNella versione pi\u00f9 conosciuta per Windows, esistono 4 tipi di gioco:\nLe ultime versioni di Windows (da Windows 2000 in poi) presentano il livello principiante con un campo 9 \u00d7 9 invece del campo 8 \u00d7 8, con lo stesso numero di mine. Probabilmente la scelta \u00e8 stata fatta per modificare il rapporto mine/quadrati che era lo stesso nei livelli principiante e intermedio:\nSono disponibili versioni 3D del gioco, ad esempio MineSweeper3D. Alcune versioni di Campo Minato presentano diverse grafiche 2D; per esempio, XBomb (per X11) permette di usare i campi da gioco triangolari e esagonali e Professional Minesweeper per Windows presenta, oltre a questo, anche altre caratteristiche.\nUna versione del gioco \u00e8 disponibile per Game Boy.\nNel 2003, Microsoft ha aggiunto una variante di Campo minato, chiamato, nella versione italiana, Prato fiorito (in inglese Minesweeper Flags) per Windows Live Messenger (dalla versione 6). In questo gioco si deve sfidare un avversario e lo scopo \u00e8 trovare tutte le mine cliccando su di esse, e non tramite i numeri. Il giocatore che scopre pi\u00f9 mine a fine gioco, ovvero quando le mine sono state tutte scoperte o il gioco s'interrompe per una ragione (per esempio disconnessione, chiusura volontaria o involontaria della chat), vince la partita.\nNel 2009, nella Beta 1 di Windows 7, \u00e8 riapparso Campo Minato. Ha una grafica rinnovata e inoltre \u00e8 tornato alla sua versione originale che ha le mine invece dei fiori.\nTuttavia, il gioco \u00e8 stato nuovamente rinominato in \"Prato fiorito\" nella versione RC di Windows 7 e, conseguentemente, anche nella versione finale.\nEsistono inoltre diversi cloni di Minesweeper per dispositivi mobili come Android.\nAnalisi del gioco.\nNon risolvibili senza tentare.\nCampo minato non \u00e8 sempre risolvibile senza dover tentare.\nPer esempio questa situazione:\nnon consente un metodo certo per stabilire in quale delle due caselle segnalate con ? \u00e8 presente una mina, e il giocatore deve necessariamente tirare ad indovinare.\nNP-completezza.\nIl problema della disposizione delle mine nei quadrati nascosti in modo che esse siano coerenti con i numeri dati \u00e8 un problema NP-completo. Ci\u00f2 significa che \u00e8 facile determinare se una data disposizione di mine \u00e8 coerente con i numeri dati, ma piuttosto arduo \"trovare\" quell'esatta disposizione di mine, in alcuni casi. Questo significa che qualche volta \u00e8 piuttosto difficile giocare a Campo Minato in maniera perfetta.\nData la relazione di Campo Minato alla matematica, il gioco \u00e8 menzionato tra le descrizioni non ufficiali di uno dei Problemi per il millennio dell'Istituto matematico Clay, in cui si cerca di dimostrare l'equivalenza tra le classi di complessit\u00e0 P e NP.\nSapere le probabilit\u00e0 delle mine non basta.\nSe \"giocare a Campo Minato perfettamente\" significa trovare una strategia che assicura la miglior probabilit\u00e0 di risolvere uno schema casuale, allora la strategia di scegliere sempre il quadrato con la minima probabilit\u00e0 di contenere una mina non \u00e8 sempre la migliore. Esaminiamo la seguente situazione:\nCi sono i 2/3 di probabilit\u00e0 di una mina su a, b o c e 1/2 di probabilit\u00e0 di una mina su d ed e; lo si pu\u00f2 vedere calcolando le 6 possibilit\u00e0 posizionando una mina su a + b + c + d + e. Giocare d od e non porter\u00e0 ad ulteriori informazioni: se non si incontra una mina si vedr\u00e0 apparire un 6 sotto la e oppure un 5 sotto la d. Soprattutto giocare d od e porter\u00e0 a risolvere l'area in solo 1 delle 6 possibili casi. Se si gioca a (oppure b o c) e non si muore, si scoprir\u00e0 immediatamente se c'\u00e8 una mina su d oppure no; soprattutto si risolver\u00e0 l'area in 2 delle possibili mosse. In questo modo le mosse a, b, c con il pi\u00f9 alto e immediato rischio, si dimostrano essere le migliori a lungo termine.\nIn altre parole, a volte, giocare una casella che ha pi\u00f9 probabilit\u00e0 di avere una mina di altre, ci pu\u00f2 dare pi\u00f9 informazioni che nelle mosse successive ridurranno l'incertezza sul contenuto di altre caselle.\nTempi migliori.\nNella versione per Windows, livello Esperto, un tempo inferiore agli 85 secondi in Windows 2000 (e sotto gli 80 secondi in Windows 3.x) \u00e8 considerato ottimo. Il record ufficiale a livello Intermedio \u00e8 7.03 secondi e 0.49 secondi per il livello Principiante (campo 8X8). Il record ufficiale per Esperto \u00e8 di 31.13 secondi. (Nota: il timer s'imposta ad 1 al primo click ma viene tolto nei tempi ufficiali). Molte persone pubblicano screenshot o video delle loro migliori partite. La \"Minesweeper Community\" ha compilato una lista delle migliori partite includendo i video delle partite pi\u00f9 veloci. Per apparire sulla lista la somma dei record dei tre livelli non deve essere superiore a 99.\nIl sito ufficiale con il regolamento, le classifiche e i video della comunity \u00e8 Authoritative Minesweeper dove si pu\u00f2 consultare anche la classifica italiana.\nLe probabilit\u00e0 di vincere per Beginner (campo 9x9) in un solo click sono le seguenti.\nSu partite giocate di fila, cliccando in un angolo e controllando che tutte le caselle vengono scoperte subito, vincono al primo colpo. Questo significa che esiste lo 0,00119% di probabilit\u00e0 di vincere istantaneamente, cliccando in un angolo. Su partite, cliccando al centro, 39 vincono al primo click, con una probabilit\u00e0 dello 0,00058% di vincere istantaneamente. In partite, cliccando in una casella dei lati, 103 vincono al primo click, con una probabilit\u00e0 di circa 0,00095% di vincere istantaneamente. Si potrebbero ottenere dati pi\u00f9 precisi utilizzando la matematica combinatoria piuttosto che le statistiche.\nVarianti.\nCi sono molte varianti di Campo minato che possono essere scaricate sulla rete. Generalmente sono versioni con diversi \"temi\" del campo in due o tre dimensioni. Esiste anche un gioco chiamato \"Nonosweeper\", che unisce la grafica stile Campo minato con i Crucipixel. Il gioco \u00e8 costituito da una griglia con una serie di numeri disposti a destra e in basso rispetto al campo di gioco. I numeri indicano i gruppi di mine. Ad esempio la serie \"2 1 2 3\", indica che ci sono gruppi di 2, 1, 2, e 3 mine separate solamente da uno spazio vuoto. Il gioco \u00e8 freeware. Il binario \u00e8 disponibile solo per Microsoft Windows. Il binario pu\u00f2 essere avviato anche su Linux e Mac OS X per emulazione tramite Wine e Darwine.\n3BV.\n3BV \u00e8 l'abbreviazione di \"Bechtel's Board Benchmark Value\" (valutazione della scaccheria di Bechtel). \u00c8 un metodo per stabilire la difficolt\u00e0 di uno schema di Campo minato per computer.\nStoria.\nStephan Bechtel \u00e8 considerato il primo uomo che ha contato il numero minimo di click necessari per risolvere uno schema di Campo minato. Nel giugno del 2002 ha scritto il suo metodo sul libro degli ospiti ufficiale del gioco. Poco tempo dopo, Benny Benjamin ha coniato il termine 3BV per descrivere questo metodo. Nei due mesi successivi, Yoni Roll e Benny Benjamin hanno sviluppato un software chiamato \"Minesweeper Board Reader\" che analizza gli screenshot degli schemi di Campo minato e mostra i risultati 3BV. Nel 2003 Sorin Manea ha sviluppato un programma che registra le partite di Campo minato e mostra il 3BV della scacchiera e il numero dei click. Questo fu il primo programma a calcolare il 3BV/s (velocit\u00e0 3BV al secondo) durante una partita. Nel 2004 Rodrigo Silveira Camargo rilasci\u00f2 \"Minesweeper Clone\" con molte caratteristiche collegate con il 3BV, come la possibilit\u00e0 di giocare in uno schema con un 3BV stabilito e di salvare tutte le statistiche 3BV in un unico file. \u00c8 un modo molto semplice per creare una cronologia delle partite e analizzare i 3BV (solamente per le partite terminate). Oltre a quelli citati precedentemente, esistono altri programmi che mostrano il 3BV negli schemi generati.\nMetodo.\nIl 3BV conta il numero minimo di click richiesti per scoprire tutte le caselle senza mine.\nLa somma dei 3BV \u00e8 il 3BV del campo.\n3BV/s.\n3BV/s vuol dire \"3BV al secondo\". Se il campo ha un 3BV di 17 ed \u00e8 stato finito in 6.14 secondi allora il 3BV/s sar\u00e0 3.31.\n 3BV/s=3BV/(Tempo-1)\nIl tempo di cui si ha bisogno per finire uno schema dipende dalla difficolt\u00e0 dello schema e non \u00e8 quindi il miglior modo per confrontare i record. Il metodo 3BV/s in altre parole considera la difficolt\u00e0 dello schema e il tempo necessario per terminarlo. Tra i migliori giocatori di Campo minato i record 3BV/s non sono quindi importanti quanto il record stabilito puramente sul tempo, ma servono solo a dare un'idea sulla velocit\u00e0 che hanno in genere i detentori di record.\nSe si usano le bandiere per segnare le mine pu\u00f2 capitare che si riesca a finire il campo in meno click di quelli segnalati dal 3BV, in particolare potendo usufruire della combinazione \"click destro+click sinistro\" per ripulire in una sola mossa tutte le mine adiacenti a una casella data. Le partite giocate solo con il tasto destro si chiamano \"senza bandiere\" (\"non-flagging\" o \"nf\" in inglese), invece quelle che presentano bandiere si chiamano \"con modalit\u00e0 bandiera\"."}
{"id": "293951", "revid": "767487", "url": "https://it.wikipedia.org/wiki?curid=293951", "title": "Negrita (album)", "text": "Negrita \u00e8 il primo album in studio del gruppo musicale omonimo, pubblicato il 10 marzo 1994 dalla Black Out.\nIl disco.\nLe registrazioni del disco sono state effettuate allo studio IRA (Litfiba, Ritmo Tribale, Extrema) di Firenze nell'agosto 1993. I brani sono tutti composti da Pau (che prima dell'entrata di Franco era anche al basso), Cesare, Drigo e Fabrizio Barbacci, ad eccezione di \"Bonanza\" che vede la partecipazione di Modamus insieme a Fabrizio Simoncioni alla tastiera. \"Peace Frog\" \u00e8 una cover rivisitata dei The Doors.\n\"R.J. (Angelo ribelle)\" \u00e8 dedicata a Robert Johnson, il famoso bluesman che si dice avesse venduto l'anima al diavolo in cambio delle sue abilit\u00e0 di chitarrista. \"Lontani dal mondo\" comparir\u00e0 invece nella colonna sonora del film \"Oasi\" dello stesso anno."}
{"id": "293952", "revid": "125839584", "url": "https://it.wikipedia.org/wiki?curid=293952", "title": "Pinguino (personaggio)", "text": "Il Pinguino (\"Penguin\"), alter ego di Oswald Chesterfield Cobblepot, \u00e8 un personaggio immaginario dei fumetti DC Comics creato da Bob Kane (disegni) e Bill Finger (testi). \u00c8 un gentiluomo del crimine, e uno dei principali e pi\u00f9 famosi nemici di Batman.\nIl Pinguino compare per la prima volta nel dicembre 1941 su \"Detective Comics\" (vol. 1) n 58. La sua esistenza editoriale verr\u00e0 stravolta dal film \"Batman - Il ritorno\" del 1992 che ne modificher\u00e0 la storia e l'aspetto sino al 1995 quando, con la storia \"Il trionfo del Pinguino\", recuperer\u00e0 i suoi connotati classici e continuer\u00e0 la sua criminosa carriera in salita.\nIl Pinguino \u00e8 stato pi\u00f9 volte nominato uno dei migliori cattivi di Batman e uno dei pi\u00f9 grandi cattivi dei fumetti. \u00c8 stato classificato 51\u00ba nella lista IGN dei 100 migliori cattivi dei fumetti di tutti i tempi.\nBiografia del personaggio.\nOswald Cobblepot era un semplice ometto panciuto e con un lungo naso buffo che, associato alla sua passione per l'ornitologia, fungeva da calamita per gli insulti e le marachelle dei bulli di quartiere.\nCresciuto solo e con un grande risentimento verso il mondo, Oswald si affeziona agli uccelli (animali, peraltro, venduti nel negozio di famiglia gestito da sua madre) tanto da essere soprannominato, al college, Pinguino. Il suo amore per gli uccelli lo port\u00f2 a studiare ornitologia al college, solo per scoprire che sapeva di pi\u00f9 sugli uccelli di quanto ne sapesse la maggior parte dei suoi professori. Come se il suo aspetto non fosse sufficiente ad attirare scherni, sua madre lo costringeva a portare sempre con s\u00e9 un ombrello, per paura che s'ammalasse. Infatti il padre era morto a causa di una forte polmonite in seguito ad un improvviso temporale. Questa sua stranezza rese ancor pi\u00f9 ostili i compagni verso di lui.\nDi questo periodo della sua vita non si sa molto. L'attivit\u00e0 di famiglia era in caduta libera e presto i creditori l'avrebbero fatta sparire. Della vita di Oswald adolescente si conoscono alcuni interessanti particolari. Per esempio, fu in questo periodo che cominci\u00f2 a pensare all'ombrello come un'arma. Affil\u00f2 la punta del suo ombrello e sfregi\u00f2 permanentemente il volto del capo dei bulli che lo perseguitavano, tale Randall Holmes. Significativo l'episodio in cui paga la ragazza pi\u00f9 carina della scuola affinch\u00e9 si presenti al ballo con lui, il ragazzo pi\u00f9 brutto. In questo modo, la ragazza fa il primo passo verso quella che sar\u00e0 una vita di soli soldi e sesso, mentre Oswald sperimenta le gioie dell'amore e del potere.\nIl destino incombe, per\u00f2: il negozio chiude e i suoi amati volatili vengono quindi sequestrati per pagare i debiti, la madre vedova muore e Oswald si ritrova solo e senza soldi. Il risentimento latente esplode con tutta la sua forza. L'ombrello diviene un'arma d'offesa, un marchio del neonato criminale in tuba, monocolo e frac. La vendetta diviene la sua unica ragione di vita (nonch\u00e9 la sua rovina). Nasce il Pinguino, bizzarro criminale amante dei pennuti, del potere e degli abiti eleganti. \u00c8 uno dei pochi cattivi di Batman che in realt\u00e0 \u00e8 sano di mente e ha il pieno controllo delle sue azioni, sebbene spietato e capace di estrema violenza. Sfida numerose volte Batman, venendo puntualmente sconfitto. Tenta la scalata al potere nella societ\u00e0 malavitosa di Gotham City innumerevoli volte.\nDopo anni ed anni di attivit\u00e0, si ritira dalla scena del crimine e smette i panni del Pinguino per aprire, coi proventi delle sue azioni criminose, una catena di night club, l'Iceberg Lounge, con cui camuffa la sua nuova, losca attivit\u00e0: il contrabbando d'armi. La morte del \"Romano\", ossia Carmine Falcone, gli spalanca le porte dell'alta societ\u00e0 malavitosa e Pinguino diventa uno dei pi\u00f9 potenti boss di Gotham City. La sua maggiore particolarit\u00e0 (nonch\u00e9 arma in un certo senso) \u00e8 la conoscenza che ha del sottobosco criminale di Gotham. Non si muove foglia in citt\u00e0 senza che il Pinguino lo sappia. Proprio per questo, diverr\u00e0 uno strumento di frequente uso per lo stesso Batman, quasi un suo informatore, bench\u00e9 i dialoghi tra i due restino sempre pungenti e il disprezzo reciproco evidente.\nDopo gli avvenimenti di \"\", con l'entrata in scena di un redivivo Maschera Nera, il Pinguino viene costretto da Batman a lasciare Gotham dopo aver provocato un \"black out\" mentre in citt\u00e0 imperversa il caos dovuto alle guerre tra gang rivali. Si trasferisce, quindi, a malincuore a Bludhaven, dove per\u00f2 diviene il nuovo boss (nella storia Tarantula fa capire che il precedente boss Blockbuster \u00e8 stato sconfitto e che quindi c'\u00e8 un vuoto di potere).\nIn \"La Notte del Pinguino\" Cobblepot ritorna a Gotham e, come l'Enigmista, si finge un brav'uomo, dedito solo agli affari. Cos\u00ec ha vinto la sua battaglia contro la societ\u00e0 e contro Batman. \u00c8 ricco sfondato e nessuno pu\u00f2 toccarlo. Durante questa storia, Pinguino esterna il desiderio di aprire filiali dell'Iceberg Lounge in tutta l'America e di voler creare un marchio tutto suo da vendere a prezzi elevati ma dalla realizzazione a basso costo (tramite lo sfruttamento di minori all'estero).\nPoteri e abilit\u00e0.\nSenza dubbio uno dei cattivi pi\u00f9 intelligenti di Batman, il Pinguino \u00e8 un maestro del crimine che aspira ad essere ricco, potente e rispettato (o almeno temuto) dall'alta societ\u00e0 di Gotham. La sua ricchezza gli d\u00e0 accesso a risorse migliori rispetto alla maggior parte degli altri nemici di Batman, ed \u00e8 in grado di mescolarsi con l'\u00e9lite di Gotham, specialmente quelli che intende prendere di mira nei suoi futuri crimini. \u00c8 anche in grado di tornare al suo stile di vita lussuoso molto facilmente nonostante la sua violenta storia criminale e la sua fedina penale. Ha anche tentato pi\u00f9 volte di entrare nel mondo politico, lanciando anche costose campagne elettorali. Il Pinguino ha anche forti legami con altri boss criminali di Gotham, permettendogli di assumere i loro assassini e lavoratori per spiarli facilmente, possedendo informazioni di qualunque genere in qualsiasi ambito. Spinto interamente dall'interesse personale, il Pinguino fa affidamento su astuzia, ingegno e intimidazione per sfruttare l'ambiente circostante a scopo di lucro e, nonostante il suo carattere irascibile, \u00e8 normalmente descritto come pi\u00f9 razionale e sano di mente di altri cattivi di Batman, o almeno relativamente. Viaggia con scagnozzi in qualsiasi missione criminale ed \u00e8 un esperto leader organizzativo: controlla guardie del corpo, chef, servi, bande criminali e cos\u00ec via con un talento magistrale. E' un brillante pianificatore che di solito pianifica crimini, ma non li commette frequentemente. Ha guidato operazioni legali e illegali all'interno di Gotham City in qualsiasi condizione. Pu\u00f2 persino eguagliare l'ingegno con Batman, in alcuni casi utilizzando il suo accesso a informazioni e ai contatti commerciali per assistere il vigilante. Una volta Batman ha ammesso che il Pinguino \u00e8 pi\u00f9 intelligente di lui. Pinguino \u00e8 inoltre un grande inventore: prova lo sono i continui ombrelli letali che utilizza, i quali celano diversi tipi di armi. \u00c8 anche un addestratore aviario; ha usato la sua conoscenza degli uccelli per scopi criminali e personali. Come Catwoman con i gatti, Pinguino \u00e8 noto per avere una connessione quasi psichica con gli uccelli, e ancora, proprio come Catwoman, entrambi usano i loro animali preferiti per assistere i loro vari furti con scasso e rapine. Pu\u00f2 invocare i suoi uccelli per attaccare e confondere i suoi nemici in battaglia. I suoi crimini spesso ruotano attorno al furto di oggetti di valore legati agli uccelli. Va notato che il suo intelletto \u00e8 quasi sempre di natura sinistra anche nelle decisioni pi\u00f9 banali.\nSebbene spesso deleghi il lavoro sporco ai suoi scagnozzi, non disdegna di intraprendere da solo azioni aggressive e letali, soprattutto quando viene provocato o insultato. Nonostante il suo aspetto e la sua statura, ha un livello di agilit\u00e0 incredibilmente alto ed \u00e8 veloce, poich\u00e9 \u00e8 anche un pericoloso combattente corpo a corpo con abilit\u00e0 abbastanza sviluppate nel judo, nella scherma, nel ninjutsu e nella boxe a mani nude per sopraffare gli attaccanti molto pi\u00f9 grandi di lui. Il Pinguino \u00e8 solitamente raffigurato come un abile combattente fisico quando sente che la situazione lo richiede, ma il suo livello di abilit\u00e0 varia ampiamente a seconda dell'autore; il personaggio \u00e8 stato scritto sia come una sfida fisica per Batman sia come qualcuno che il vigilante mascherato \u00e8 in grado di sconfiggere con un pugno solido. Il Pinguino pu\u00f2 tollerare temperature sotto lo zero pi\u00f9 a lungo della maggior parte delle persone, prima che inizino il congelamento, l'ipotermia o persino il disagio. Questa capacit\u00e0 non \u00e8 sovrumana; \u00e8 solo all'estremit\u00e0 della normale tolleranza al freddo umana.\nArmi e oggetti.\nIl Pinguino utilizza un assortimento di ombrelli, in particolare l'ombrello bulgaro. Questi di solito contengono armi come mitragliatrici, lame di spada, lame di coltello, lanciarazzi, laser, lanciafiamme e dispositivi di spruzzatura di gas soporifero o velenoso sparati dalla ghiera (tuttavia, il Pinguino \u00e8 in grado di armare i suoi ombrelli in una variet\u00e0 quasi illimitata di modi). A seconda dello scrittore, alcuni dei suoi ombrelli possono trasportare pi\u00f9 armi contemporaneamente. Porta spesso un ombrello che pu\u00f2 trasformare il suo baldacchino in una serie di lame rotanti: questo pu\u00f2 essere usato come un elicottero in miniatura o come arma offensiva; lo usa spesso per sfuggire a una situazione minacciosa. Il baldacchino dell'ombrello \u00e8 talvolta raffigurato come uno scudo resistente ai proiettili, e alcuni sono modellati in modi diversi: da una spirale in grado di ipnotizzare gli avversari a segni appariscenti.\nAltri media.\nVideogiochi.\nOswald Cobblepot/il Pinguino appare nei seguenti videogiochi:\n\"Batman: Arkham\".\nIl personaggio appare nella maggior parte dei videogiochi della saga di \"\" dove \u00e8 doppiato da Nolan North in inglese e da Oliviero Corbetta in italiano, con l'unica eccezione di \"Batman: Arkham VR\" dove in inglese a prestargli la voce \u00e8 Ian Redford:\n\"Gotham Knights\".\nCome mostrato nel trailer presentato al DC FanDome 2021, Oswald Cobblepot/il Pinguino, doppiato da Elias Touxefis in inglese, apparir\u00e0 in \"Gotham Knights\", videogioco sulla Bat-Famiglia sviluppato da WB Games Montr\u00e9al e in uscita nel 2022. Non si conosce ancora il ruolo esatto del personaggio nel titolo, ma nel trailer lo si vede avvertire Dick Grayson/Nightwing della pericolosit\u00e0 della misteriosa Corte dei gufi.\nNote.\n2. https://www.newsarama.com/33814-robin-lord-taylor-on-outing-gotham-s-penguin-and-more-queer-representation-at-dc.html"}
{"id": "293953", "revid": "729019", "url": "https://it.wikipedia.org/wiki?curid=293953", "title": "Spirit of St. Louis", "text": " \nIl Ryan Spirit of St. Louis era un aeroplano monomotore ad ala alta realizzato dall'azienda statunitense Ryan Airlines per consentire al pilota Charles Lindbergh di compiere la prima trasvolata in solitario attraverso l'oceano Atlantico, impresa realizzata i giorni 20 e 21 maggio del 1927.\nL'aereo.\nL'aereo, designato Ryan NYP (acronimo di New York-Parigi), fu progettato da Donald Hall delle Ryan Airlines, sulla base dei Ryan M-1 e M-2, monomotori ad ala alta per il trasporto di passeggeri e posta che avevano riscontrato un discreto successo in quegli anni. Lo Spirit of St.Louis manteneva la configurazione generale dei modelli di serie da cui derivava: struttura mista in legno e metallo; rivestimento in legno, tela e alluminio; ala alta controventata e carrello fisso. Le differenze erano:\nLa ditta fu l'unica ad accettare la proposta di Lindbergh, seppur con qualche remora: le altre aziende infatti ritenevano folle poter effettuare un volo in solitaria con un monoplano monomotore e negarono qualsiasi finanziamento o aiuto per questa impresa. L'aviatore era fermamente convinto che quella fosse invece la scelta vincente rispetto ai pi\u00f9 tradizionali (per l'epoca) biplani plurimotore. Secondo Lindbergh i monomotori avevano ormai raggiunto una buona affidabilit\u00e0, e consentivano una minore resistenza all'avanzamento, quindi una migliore aerodinamica, caratteristica che avrebbe consentito una superiore autonomia. Inoltre un monoplano, rispetto ad un biplano, non avendo effetti di interferenza tra le due ali, avrebbe consentito di trasportare un peso maggiore ad una velocit\u00e0 leggermente pi\u00f9 elevata.\nIn realt\u00e0 Charles Lindbergh non era l'unico a pensare che la soluzione del monoplano monomotore fosse la scelta ideale. Anche gli aviatori statunitensi Clarence D. Chamberlin e Charles A. Levine avevano optato per un aereo dalle stesse caratteristiche e stessa motorizzazione, il Wright Bellanca WB 2 \"Columbia\". I due, battuti sul tempo da Lindbergh per la trasvolata New York Parigi, compirono tra il 4 ed il 6 giugno dello stesso anno una trasvolata New York-Berlino che, con i suoi 6.294\u00a0km, valse loro il nuovo primato di distanza. In verit\u00e0 per un errore di navigazione i due atterrarono a Eisleben a 200\u00a0km dalla loro meta.\nLa trasvolata.\nBench\u00e9 appositamente progettato per un volo da New York a Parigi, costruito a San Diego, California e pilotato da un aviatore di Detroit, fu battezzato Spirit Of St. Louis in conseguenza dei finanziamenti provenienti da questa citt\u00e0.\nL'aereo, completato due mesi dopo la stipula del contratto, effettu\u00f2 i primi voli di prova nei campi d'aviazione nelle vicinanze della fabbrica, per poi decollare, il 10 maggio 1927, per St. Louis. Da qui il giorno dopo part\u00ec per New York. Gli ultimi giorni prima del decollo furono effettuati ulteriori voli di controllo e collaudo, attendendo che l'ufficio meteorologico desse il via libera. Finalmente alle 07:52 (ora di New York) del 20 maggio Lindbergh pot\u00e9 decollare per Parigi. \nDopo 33 ore, 30 minuti e 29.8 secondi atterrava felicemente all'aeroporto di Le Bourget presso Parigi, Francia. Il volo era stato compiuto ad una velocit\u00e0 media di 188 km/h.\nIl record della prima trasvolata atlantica senza scalo ed il premio di 25.000 $, messo in palio fin dal 1919 da Raymond Orteig, imprenditore appassionato di aerei e di voli pionieristici, erano conquistati.\nPochi giorni prima dell'arrivo di Lindbergh, l'8 maggio, dallo stesso aeroporto di Le Bourget, erano decollati per un tentativo di trasvolata Parigi-New York due famosi aviatori francesi, Charles Nungesser e Fran\u00e7ois Coli. Dei due, a bordo dell\"'Oiseau Blanc\", un biplano monomotore Levasseur L 8, non si ebbero pi\u00f9 notizie.\nL'originale e le repliche.\nL'aereo originale \u00e8 attualmente esposto nell'atrio principale del National Air and Space Museum di Washington insieme al Bell X-1 e allo SpaceShipOne. Fu portato allo Smithsonian Institution dallo stesso Lindbergh nel 1928. Furono costruite diverse repliche, sia statiche che volanti, rendendolo il secondo aereo pi\u00f9 \"copiato\" dopo il Flyer dei Fratelli Wright. La \"Experimental Aircraft Association\" ne possiede due esemplari, entrambi registrati con il codice originale, N-X-211. Altri esemplari sono esposti all'aeroporto Internazionale Lambert-St. Louis, all'aeroporto di Minneapolis-Saint Paul e all'aeroporto di San Diego."}
{"id": "293956", "revid": "293377", "url": "https://it.wikipedia.org/wiki?curid=293956", "title": "Salvatore Foti", "text": "Caratteristiche tecniche.\nEra un attaccante alto e forte nel gioco aereo, e prediligeva l'impiego come seconda punta.\nCarriera.\nClub.\nCresciuto nelle giovanili dell', approda al e nell'estate 2005, dopo il fallimento della squadra veneta, si trasferisce alla .\nHa esordito nella massima divisione italiana l'8 gennaio 2006, entrando a partita in corso in Sampdoria- (0-2). Un mese dopo (in Sampdoria-Messina 4-2 del 12 febbraio) ha segnato il suo primo gol in Serie A, in questa stagione colleziona molte presenze a causa dei numerosi infortuni dei titolari, e viene paragonato in questo periodo a Zlatan Ibrahimovi\u0107, guadagnandosi l'appellativo di \"nuovo Ibra\".\nCol ritorno di molti titolari, nella stagione 2006-2007 non ha trovato spazio, perci\u00f2 ha continuato a giocare nella Primavera, girone A. La societ\u00e0 decide quindi di mandarlo in prestito per giocare e maturare esperienza: nel gennaio 2007 passa perci\u00f2 al , in Serie B, dove contribuisce insieme all'esperto Stefan Schwoch alla salvezza della formazione vicentina, mettendo a segno 6 reti nel girone di ritorno.\nNel luglio 2007 ritorna alla Sampdoria allenata da Walter Mazzarri, ma non viene mai impiegato in prima squadra, quindi a gennaio 2008 nella sessione del mercato invernale viene ceduto in prestito al , in Serie B. Il 1\u00ba settembre 2008 passa in prestito al .\nIl 31 luglio 2009 viene acquistato a titolo definitivo dalla Sampdoria venendo impiegato solo nella Primavera, dove gioca 10 partite mettendo a segno 10 gol.\nIl 6 gennaio 2010 si trasferisce, in prestito con diritto di riscatto della met\u00e0 del cartellino, al . Il 27 marzo segna il suo primo gol con la maglia biancorossa contro il , nella partita vinta per 1-0 in trasferta.\nIl 31 agosto 2010 si trasferisce in prestito all'Empoli. Terminato il prestito nella societ\u00e0 toscana, a fine stagione, ritorna in blucerchiato dove gioca per la prima volta il 29 ottobre in -Sampdoria 4-2 subentrando a Cristian Bertani al minuto 70. Il 1\u00ba novembre in Sampdoria-Crotone 2-0 segna il secondo gol dei blucerchiati al minuto 82.\nIl 3 gennaio 2012 passa in prestito al Brescia, nell'ambito dell'operazione che ha portato Berardi e Juan Antonio in blucerchiato.\nIl suo esordio arriva nella partita Brescia-Nocerina 2-0 del 22 gennaio 2012; Foti, entrato al 71', dopo solo un minuto ruba un pallone ad un difensore avversario, servendo su un piatto d'argento il gol del definitivo 2-0 all'attaccante brasiliano Jonathas. Conclude la stagione con 6 presenze in campionato.\nIl 10 settembre 2012, grazie alla proroga ottenuta dopo le sentenze relative al calcioscommesse, passa a titolo definitivo al , retrocesso dalla disciplinare in Prima Divisione. Il 16 settembre, all'esordio con i salentini, segna il suo primo gol in giallorosso due minuti dopo il suo ingresso in campo dalla panchina in Lecce-San Marino 2-0. Il 14 ottobre realizza la sua prima tripletta, nella partita Lecce-Virtus Entella (4-2). Dopo aver realizzato 8 gol nel girone d'andata, viene limitato da diversi infortuni e non realizza altre reti, rimanendo ai margini della prima squadra. Chiude la sua stagione con 15 presenze e 8 gol,\ne il 1\u00ba luglio non rinnova il contratto e rimane cos\u00ec svincolato.\nNel luglio 2014 firma un contratto biennale con il Chiasso allenato da Gianluca Zambrotta, squadra svizzera di Challenge League. Bloccato da un lungo infortunio al ginocchio, non scende mai in campo e nel febbraio 2015 passa in prestito breve al Balerna, militante in Seconda Lega Regionale. Dopo il ritorno al Chiasso finisce svincolato, e nel gennaio 2016 abbandona il calcio giocato a causa dei postumi degli infortuni subiti a Lecce.\nAllenatore.\nSampdoria e Milan.\nDall'estate 2016 entra a far parte dello staff di Marco Giampaolo alla Sampdoria con la qualifica di collaboratore tecnico, nel 2019 lo segue al Milan per poi concludere nel 2020 al Torino.\nRoma.\nIl 1\u00ba gennaio 2022, a seguito dell'interruzione del rapporto di Jo\u00e3o Sacramento con la , entra a far parte dello staff di Jos\u00e9 Mourinho come allenatore in seconda della squadra capitolina. Debutta sulla panchina giallorossa il 28 febbraio sostituendo il portoghese nella vittoria esterna contro lo (0-1).\nNazionale.\n\u00c8 stato convocato nelle Nazionali giovanili italiane in 28 occasioni giocando 25 partite e segnando 10 gol.\nStatistiche.\nPresenze e reti nei club.\n\"Statistiche aggiornate al 18 marzo 2015.\""}
{"id": "293959", "revid": "1222", "url": "https://it.wikipedia.org/wiki?curid=293959", "title": "Dionaea", "text": ""}
{"id": "293960", "revid": "1222", "url": "https://it.wikipedia.org/wiki?curid=293960", "title": "Venus acchiappamosche", "text": ""}
{"id": "293961", "revid": "1305772", "url": "https://it.wikipedia.org/wiki?curid=293961", "title": "Guaranda (Ecuador)", "text": "Guaranda (nome completo: San Pedro de Guaranda) \u00e8 una citt\u00e0 dell'Ecuador centrale, capitale della provincia di Bol\u00edvar e capoluogo del omonimo cantone. \u00c8 situata in una zona montagnosa sulla cordigliera delle Ande, ai piedi del vulcano inattivo Chimborazo, la pi\u00f9 alta cima dell'Ecuador. La citt\u00e0 possiede un collegamento stradale con le cittadine di Babahoyo ed Ambato.\nGuaranda \u00e8 una citt\u00e0 commerciale situata in un \"\"hoyo\" - una valle profonda nelle alte Ande - e funge da punto di riferimento per un vasto circondario composto da insediamenti agricoli (\"comunidades\") i cui abitanti sono per lo pi\u00f9 indios Quechua. Il suo clima \u00e8 di tipo subtropicale, con una lunga stagione asciutta (maggio - ottobre) chiamata \"estio\". Gli abitanti sono in maggioranza meticci, con un nucleo di origine spagnola. La zona venne inizialmente colonizzata da dei \"Conversos\"\" Ebrei in fuga dall'Inquisizione di Lima. I componenti di questo nucleo si sono sposati tra di loro per quasi cinque secoli, formando cos\u00ec una comunit\u00e0 estremamente compatta in cui tutti sono uniti da vincoli familiari. Dall'inizio degli anni novanta la maggioranza di origine indigena \u00e8 riuscita a conquistare il potere politico, ed ora la gran parte dei funzionari statali di nomina elettiva sono di origine Quechua.\nLa citt\u00e0 ha circa 25.000 abitanti (censimento 2005), ma tende ad un ulteriore sviluppo. Vi sono gravi problemi di approvvigionamento elettrico ed idrico. L'acqua disponibile viene prelevata da sorgenti superficiali di alta quota, principalmente dal ghiacciaio Chimborazo ed \u00e8 di ottima qualit\u00e0. Poco a nord invece si trovano le miniere di acqua salata di Salinas de Guaranda, ad oltre 3500\u00a0m di altitudine.\nLa citt\u00e0 \u00e8 conosciuta per le manifestazioni folkloristiche della settimana di Carnevale e per il suo tipico distillato, il \"Pajaro Azul\"."}
{"id": "293963", "revid": "46291", "url": "https://it.wikipedia.org/wiki?curid=293963", "title": "Livistona chinensis", "text": "Livistona chinensis \u00e8 una pianta della famiglia delle Arecacee originaria di Cina e Giappone, nota volgarmente come ventaglio cinese o palma fontana.\nDescrizione.\nHa stipiti verde-brunastri, grigiastri con l'et\u00e0, di circa 3-7,5 m di altezza, raramente fino a 12 m e 20\u201330\u00a0cm di diametro, con un notevole rigonfiamento alla base, ed evidenti cicatrici fogliari nella parte superiore.\nLa chioma molto densa \u00e8 di 2\u20133 m di diametro, con foglie persistenti, lunghe fino a 3,5 m, palmato-reniformi di colore verde-chiaro lucente con sfumature grigiastre o giallastre, lungamente frangiate presentano il margine diviso fino a met\u00e0 in numerosi segmenti pendenti; il picciolo \u00e8 provvisto di protuberanze spinose di colore brunastro, pu\u00f2 raggiungere il metro di lunghezza.\nI fiori ermafroditi con 3 sepali, 3 petali ovali e 6 stami, di colore giallo-crema sono riuniti in uno spadice lungo 1,8 m.\nI frutti ovali di 2\u20133\u00a0cm sono di colore verdastro, bluastro a maturit\u00e0, contengono semi ovali brunastri.\nHa crescita molto lenta.\nDistribuzione e habitat.\n\"Livistona chinensis\" \u00e8 una specie originaria della Cina sud-orientale (Hainan), del Giappone (isole Ry\u016bky\u016b) e di Taiwan.\n\u00c8 coltivata come pianta ornamentale in molti paesi della zona temperata."}
{"id": "293965", "revid": "46291", "url": "https://it.wikipedia.org/wiki?curid=293965", "title": "Livistona australis", "text": "Livistona australis \u00e8 una pianta della famiglia delle Arecacee, originaria delle foreste pluviali dell'Australia.\nDescrizione.\nPalma rustica che sopporta temperature fino a -7\u00a0\u00b0C, a lenta crescita, ha uno stipite fibroso e rugoso di colore verde-brunastro nei soggetti giovani, grigiastro in quelli adulti, alto 20\u201325 m, con un diametro di 25\u201330\u00a0cm, nella parte apicale presenta le cicatrici fogliari parzialmente coperte dalle foglie secche che pendono lungo lo stipite per molto tempo.\nLa corona fogliare \u00e8 molto densa con foglie palmate, persistenti, a forma circolare di 1,5 m di diametro, coriacee, con segmenti fini e piegati a met\u00e0, acuminati di colore verde brillante, con la nervatura centrale giallastra, il picciolo presenta delle grosse protuberanze spinose, che spariscono con l'et\u00e0.\nI fiori ermafroditi di colore giallo crema, con 3 sepali, 3 petali ovali e 6 stami, sono riuniti in lunghi spadici ramificati, che si originano alla base delle foglie, nei mesi di agosto-settembre.\nI frutti oblunghi, di colore giallo-brunastro, rossastri a maturit\u00e0, sono lunghi circa 2\u00a0cm, contengono dei semi tondeggianti lunghi 1,2\u00a0cm."}
{"id": "293967", "revid": "125759374", "url": "https://it.wikipedia.org/wiki?curid=293967", "title": "Padriciano", "text": "Padriciano (\"Padrich\" in italiano originale, prima dell'italianizzazione, \"Padri\u010de\" in sloveno) \u00e8 un quartiere del comune di Trieste, posto a 359 m s.l.m. nell'Altopiano Carsico.\nPrima dell'annessione all'Italia nel 1918/1920, Padriciano era abitato in stragrande maggioranza da sloveni; secondo l'ultimo censimento austriaco del 1911, il 97,3% della popolazione era di madrelingua slovena, in quello del 1900 la popolazione residente risultava di 254 unit\u00e0 .\nPadriciano \u00e8 conosciuto per la presenza nel suo territorio di un ex campo profughi, attivo per un lungo periodo dopo l'esodo dall'Istria e successivamente sede della .\nUn altro campo, poco distante dal paese, \u00e8 stato allestito successivamente per accogliere persone che fuggivano da Paesi comunisti dell'Europa orientale. La localit\u00e0 oggi \u00e8 nota in tutta Europa per la presenza, dal 1981, dell'AREA Science Park, il principale \"campus\" scientifico di Trieste e il pi\u00f9 grande parco scientifico e tecnologico d'Italia; sono attive nel paese un'associazione culturale (Slovan) e due associazioni sportive, ASD Gaja e Tennis Club Triestino. Nelle immediate vicinanze di quest'ultima si trova un complesso di campi da golf."}
{"id": "293981", "revid": "46291", "url": "https://it.wikipedia.org/wiki?curid=293981", "title": "Livistona decora", "text": "Livistona decora \u00e8 una palma originaria dell'Australia, anche nota come palma a ventaglio o palma piangente.\nDescrizione.\nHa lento accrescimento con lo stipite brunastro alto circa 12 m, con evidenti cicatrici fogliari, foglie palmate, composte da 40-60 foglioline lunghe 17\u201323\u00a0cm divise in due segmenti, di colore verde-scuro superiormente grigiastre nella pagina inferiore, il picciolo presenta delle piccole protuberanze spinose, fiori ermafroditi di colore giallo riuniti in spadici ascellari lunghi circa 1 m, frutti tondeggianti brunastri, rossi a maturit\u00e0, lunghi 1,5\u00a0cm, con semi tondi di 1,2\u00a0cm di lunghezza.\nAvversit\u00e0.\nUno dei pi\u00f9 temibili parassiti di questa pianta \u00e8 il \"Rhynchophorus ferrugineus\", noto come punteruolo rosso delle palme. Si tratta di un coleottero curculionide originario dell'Asia, recentemente propagatosi in Medio Oriente e successivamente a tutto il bacino del Mediterraneo, rivelatosi resistente a tutti i mezzi di controllo convenzionali."}
{"id": "293982", "revid": "697352", "url": "https://it.wikipedia.org/wiki?curid=293982", "title": "Metropolitana di Torino", "text": "La metropolitana di Torino \u00e8 una metropolitana leggera a servizio della citt\u00e0 di Torino.\nPrima metropolitana italiana a essere caratterizzata dalla guida automatica, \u00e8 anche la prima, e fino ad oggi unica, infrastruttura di questo genere in Italia ad utilizzare convogli di tipo VAL. Inaugurata il 4 febbraio 2006 in occasione dello svolgimento nella citt\u00e0 sabauda dei XX Giochi olimpici invernali, \u00e8 simile alle metropolitane delle citt\u00e0 francesi di Lilla, Tolosa e Rennes.\n\u00c8 gestita da GTT (Gruppo Torinese Trasporti), societ\u00e0 concessionaria di tutti i servizi di trasporto pubblico del capoluogo piemontese.\nStoria.\nIpotesi degli anni 1920.\nGi\u00e0 a partire dai primi anni venti del Novecento l'eclettico imprenditore torinese Riccardo Gualino si fece promotore di un grande piano di ristrutturazione del centro di Torino, specialmente per quanto riguardava la zona adiacente alla vecchia via Roma, ormai troppo stretta e angusta. Dai progetti preliminari s'intuiva una grande trasformazione dell'area urbana interessata, che prevedeva anche la realizzazione di una metropolitana sotterranea sull'esempio di Parigi e Londra che Gualino ben conosceva e i cui treni elettrici sarebbero stati prodotti dalla Piaggio mediante una sua azienda consociata. Tuttavia, dopo aver presentato i progetti preliminari al Comune di Torino, il progetto della nuova via Roma si aren\u00f2 e fu momentaneamente accantonato.\nFu soltanto nel 1931 che un nuovo progetto di via Roma, a opera di Marcello Piacentini, fu approvato. Tuttavia il suggerimento di far transitare una metropolitana sotto via Roma fu mantenuto e, durante i grandi lavori di scavo e costruzione, venne predisposto un vano sotterraneo che percorresse la via centrale. Il progetto per sfruttare gli spazi sotterranei di via Roma, che nel frattempo erano stati dedicati a ospitare attivit\u00e0 espositive e fieristiche, venne ripreso negli anni cinquanta ma fu nuovamente accantonato a causa dell'insufficiente larghezza della galleria.\nQuesti stessi spazi, a cui con il tempo se ne sono aggiunti altri realizzati sotto piazza San Carlo e via Roma, fanno oggi parte di un vasto sistema di parcheggi sotterranei comunicanti gestiti congiuntamente dall'ACI e dalla GTT e che si estendono in continuit\u00e0 da piazza Carlo Felice a Piazza Castello.\nLe ipotesi degli anni 1960.\nNel corso degli anni sessanta, dopo l'esperimento della Monorotaia di Torino, realizzata sperimentalmente nel contesto di \"Italia '61\", venne costituita la Societ\u00e0 per la Metropolitana Torino (SMT), con sede in via Santa Teresa, con l'obiettivo di dotare la citt\u00e0 di questa infrastruttura. Si compirono alcuni studi di fattibilit\u00e0 e i primi scavi esplorativi in zona Crocetta su un progetto che ipotizzava un sistema di gallerie di circa 7 chilometri sotto la zona centrale. \nIn seguito il progetto venne scartato a favore di una soluzione che prevedeva un collegamento sotterraneo tra gli stabilimenti della Fiat Mirafiori con i maggiori quartieri operai della periferia. Il progetto era anche voluto dalla stessa azienda automobilistica.\nNel pieno del boom economico si ipotizzava la crescita esponenziale della citt\u00e0 e che nel giro di pochi anni avrebbe raggiunto una popolazione di un milione e mezzo di persone. Gi\u00e0 altre grandi citt\u00e0 nel paese stavano completando la loro prima linea della metropolitana. Nel 1963 la societ\u00e0 ATM si mise al lavoro e in due anni present\u00f2 un progetto. Esso prevedeva tre linee completamente sotterranee su ferro, due delle quali avevano come capolinea proprio lo stabilimento di Mirafiori. La prima linea si sarebbe avviata lungo Corso Orbassano, passando per Santa Rita e Crocetta, Porta Nuova, Piazza Castello, Porta Palazzo, Corso Giulio Cesare sino al fiume Stura di Lanzo. Una seconda linea avrebbe iniziato la sua corsa in Piazza Caio Mario, passando per il Lingotto, il quartiere San Salvario, nuovamente Porta Nuova e la stazione Porta Susa, oltrepassando San Donato e aprendosi su due diramazioni periferiche: una verso il quartiere Le Vallette e l'altra su Madonna di Campagna. Una terza linea invece avrebbe solcato Corso Francia per giungere a verso la stazione Porta Susa, Via Cernaia, Piazza Castello, Via Po e infine Piazza Vittorio Veneto. \nNel 1964, vista la stretta creditizia sulle vendite a rate e le immatricolazioni di auto, la FIAT fu costretta a licenziare molti operai e il progetto si aren\u00f2. Solo nel 1967, l'economia e l'industria in particolare, videro una ripresa e si torn\u00f2 a parlare del progetto costruendo anche una societ\u00e0 ad hoc che prese il nome di \"Societ\u00e0 per la Metropolitana di Torino\". Venne anche costruito un prototipo con una pista di collaudo nei pressi di Chivasso. Dall'idea del metr\u00f2 interamente su ferro si pass\u00f2 a un compromesso in parte su ferro e in parte su gomma, prendendo spunto da quanto realizzato a Parigi. \nDopo la crisi petrolifera del 1973 e l'Austerity che portarono l'Europa e l'Italia a decidere di limitare la circolazione dei veicoli, la citt\u00e0 vide al ribasso le prospettive di lavoro. L'elezione della giunta comunale di sinistra guidata dal sindaco Diego Novelli nell'autunno 1975, che era contrario al progetto, vide un totale abbandono dell'opera.\nIpotesi degli anni 1980 e parziale realizzazione.\nAll'inizio degli anni ottanta, la nuova giunta comunale del Sindaco Novelli pens\u00f2 di dotare la citt\u00e0 di un sistema alternativo, optando per la scelta di una \"metropolitana leggera\", prevedendo la realizzazione di cinque linee come metrotranvia che avrebbero percorso in superficie o sotto la superficie stradale le maggiori direttrici cittadine, utilizzando in superficie corsie riservate per velocizzare le corse.\nIl progetto prevedeva 5 linee, numerate da 1 a 5, ma solo parte della linea 3 fu completata con le caratteristiche previste, mentre la 1 e la 4 vennero gestite come linee tranviarie ordinarie e la 2 e la 5 furono gestite fin dall'inizio con autobus, senza che venissero mai posate le rotaie ed acquistati i tram necessari.\nQuesta fase \"provvisoria\" fu avviata il 2 maggio 1982, nel quadro di una riorganizzazione completa del servizio autotranviario.\nLa linea 9 fu istituita in occasione del campionato mondiale di calcio \u201cItalia 1990\u201d come metrotranvia ed in seguito divent\u00f2 una linea di tranvia ordinaria, mentre la linea 4 funziona ancora come \"metropolitana leggera\" ed \u00e8 l'unica realizzata del progetto della riforma 1982.\nProgetto degli anni 1990 e realizzazione della prima linea.\nDopo uno studio del novembre 1990 per una linea senza conducente su una delle due possibili tratte Porta Susa-Rivoli oppure Porta Susa-Lingotto, i fondi stanziati non furono sufficienti e il progetto venne momentaneamente sospeso.\nBisogner\u00e0 attendere l'aprile 1999 per vedere recuperare il progetto precedente. La fusione dell'Atm con la SATTI diede origine al Gruppo Torinese Trasporti (GTT), con l'obiettivo di dotare la citt\u00e0 di una linea metropolitana, basata sul nuovo sistema VAL, e ottenere un finanziamento statale del 60%. Nello stesso anno venne approvata un'ulteriore variante al progetto, aggiungendo ai 9,6\u00a0km della linea altri 3,6\u00a0km di prolungamento da Porta Nuova alla fermata del Lingotto presso Lingotto Fiere Expo e la stazione di Torino Lingotto.\nI lavori per la realizzazione della linea 1 incominciarono ufficialmente il 19 dicembre 2000, nel quadro dei lavori previsti in occasione dei XX Giochi olimpici invernali.\nIl 4 febbraio 2006 venne inaugurata la tratta dal capolinea Fermi (nel limitrofo comune di Collegno) a piazza XVIII Dicembre.\nIl 5 ottobre 2007 venne attivato il prolungamento da XVIII Dicembre a stazione di Torino Porta Nuova, comprendente le fermate intermedie di corso Vinzaglio e di corso Re Umberto, oltre a quella della stazione di Torino Porta Susa, attivata solo in seguito (9 settembre 2011) perch\u00e9 ancora non era terminata la costruzione della stazione ferroviaria interrata.&lt;/br&gt; L'inaugurazione della tratta Porta Nuova-Lingotto avvenne il 6 marzo 2011.\nL'ulteriore prolungamento della linea 1 dal Lingotto a piazza Bengasi venne approvato nel 2008 e nel corso del 2009 vennero assegnati i fondi dal CIPE (Comitato Interministeriale per la Programmazione Economica) il cui costo fu di circa 193 milioni di euro, di cui il 60% a carico dello Stato e il restante 40% delle istituzioni locali per il suo completamento: nella prima met\u00e0 del 2012 incominciarono i lavori preliminari per la realizzazione della fermata di piazza Bengasi.\nLe molte difficolt\u00e0 tecniche ed organizzative intervenute e la rinuncia della ditta vincitrice fecero decisamente rallentare i tempi previsti.\nNel luglio 2014 vennero definiti i nuovi tempi di realizzazione con la nuova ditta incaricata dell'esecuzione dei lavori e la previsione di apertura della tratta venne fissata a fine anno 2017; ma ulteriori difficolt\u00e0 operative hanno ridefinito la data prevista per la fine dei lavori alla fine dell'anno 2019 , ma la previsione dell'apertura del tratto \u00e8 ancora slittata alla fine del 2020 e successivamente ai primi quattro mesi del 2021.\nIl 7 giugno 2018 la talpa \"Masha\" che esegue lo scavo del tunnel tra Piazza Bengasi e il Lingotto aveva terminato i suoi lavori.\nNello stesso anno, la Regione approvo' anche il prolungamento a ovest lungo l'asse di corso Francia fino a Rivoli.\nNel 2015, in base a un preciso scadenzamento per ottenere i fondi necessari, venne completata la progettazione definitiva per l'estensione tra l'attuale capolinea Fermi nel comune di Collegno e il nuovo capolinea Cascine Vica nel comune di Rivoli. A fine 2019 sono iniziati i lavori per questa tratta.\nIl 12 gennaio 2021 sono iniziati i test di collaudo dell'ultima tratta della linea (Lingotto - Bengasi) eseguiti fino al 26 marzo 2021 per verificare anche il funzionamento di impianti e segnaletica di galleria. L'apertura al servizio commerciale di questa tratta \u00e8 avvenuta il 23 aprile 2021.\nFrequentazione.\nDal 2006 la Metropolitana di Torino ha avuto una crescita costante di passeggeri: dai utenti giornalieri di febbraio - un inizio stentato che ha attirato alcune critiche, come quella formulata in Comune da un capogruppo di minoranza, in quanto poco utilizzata e costosa - si \u00e8 saliti gi\u00e0 ad aprile a e il 2 ottobre 2006 si \u00e8 superata per la prima volta la quota di .\nIn seguito, l'incremento pi\u00f9 significativo si \u00e8 verificato soprattutto in occasione dei prolungamenti a Porta Nuova e al Lingotto. A fine 2007, la media dei passeggeri era di unit\u00e0 al giorno. Nel 2009 sono state raggiunte le unit\u00e0 al giorno, per superare le con il prolungamento del percorso e l'apertura della fermata Porta Susa nel 2011 (con un totale annuo di 34,2 milioni). Durante eventi speciali si \u00e8 arrivati a punte di passeggeri e nel 2015 si \u00e8 registrato un aumento del 3,3% rispetto all'anno precedente.\nCon l'entrata in servizio delle nuove fermate il trasporto pubblico di superficie ha subito riduzioni: sono state accorciate le linee che avevano il percorso in comune con la metropolitana (linee 1, 36, 38 su corso Francia, linee 1, 34, 35, 45 su via Nizza) e si \u00e8 \"spinto\" all'interscambio della rete torinese dei trasporti (vedi [[Trasporti a Torino]]).\nL'aumento di passeggeri ha anche portato a una diminuzione del traffico privato su strada. Si stima che le persone che hanno rinunciato all'auto privata per il mezzo pubblico siano state circa all'inaugurazione nel 2006 e altre alla fine del 2007.\nPasseggeri in:\nCosti.\nIl costo per la realizzazione della linea ad oggi in esercizio \u00e8 stato complessivamente di 1511,44 milioni di euro, di cui 741 milioni per la tratta Fermi-Porta Nuova di (77,4 milioni/km), 305 milioni per la tratta Porta Nuova-Lingotto di (85,4 milioni/km), 193,6 milioni per per la tratta Lingotto-Bengasi di (103 milioni/km) e 271,84 milioni di euro per la tratta Fermi-Cascine Vica di (80 milioni/km).\nIl costo complessivo della linea, comprese le infrastrutture connesse e i 37 treni, ammonta a 1920 milioni di euro. Il costo per la gestione \u00e8 di 25,6 milioni di euro l'anno, al quale bisogna sottrarre gli introiti da biglietti venduti per 7,5 milioni di euro.\nCaratteristiche tecniche.\n[[File:Nella vettura Metro.jpg|miniatura|Interno vettura VAL]]\nSi tratta di una [[metropolitana su gomma]] a guida automatica costruita dalla societ\u00e0 francese [[Matra]], in seguito acquistata dalla [[Siemens (azienda)|Siemens]], che utilizza 58 convogli modello VAL208 da 26 metri, accoppiati per formare composizioni da 52 metri. Con una velocit\u00e0 commerciale di , la capacit\u00e0 della linea \u00e8 di persone l'ora. Nelle ore di punta, l'intervallo tra due treni si pu\u00f2 ridurre fino a 69 secondi.\nIl tragitto.\n[[File:MetroTorinoSpezia.JPG|miniatura|Varchi d'accesso alla metropolitana nella stazione Spezia]]\nIl percorso della linea \u00e8 lungo km con 23 stazioni e il tempo totale di percorrenza \u00e8 di 25 minuti.\nIl capolinea [[Fermi (metropolitana di Torino)|Fermi]] e il deposito sono ubicati a fianco del Parco della Certosa di [[Collegno]], al di fuori del territorio torinese. Gli edifici e la sistemazione esterna del deposito sono stati progettati dagli architetti [[Thomas Muirhead]] (Londra) e [[Giovanni Brino]] (Torino) e comprendono non solo il deposito, ma anche gli uffici direzionali, il P.C.C. (Posto comando e controllo) del sistema e le officine di manutenzione.\nIn citt\u00e0 la metropolitana ricalca il percorso della storica linea 1 di tram in superficie, lungo il rettilineo di [[corso Francia]] per continuare in [[piazza XVIII Dicembre]], [[Corso Vittorio Emanuele II (Torino)|corso Vittorio Emanuele II]] e [[via Nizza]], toccando le stazioni [[Stazione di Torino Porta Nuova|Porta Nuova]] e [[Stazione di Torino Porta Susa|Porta Susa Interrata]] e lo storico stabilimento del [[Lingotto]], terminando il percorso in [[piazza Bengasi]].\nSono in corso di realizzazione prolungamenti a ovest, con quattro stazioni, verso [[Collegno]].\nLe stazioni.\n[[File:Metro-bernini.jpg|miniatura|Ingresso stazione in piazza Bernini]]\nLe stazioni, distanti in media km, hanno una lunghezza di 52 metri e solo quelle di XVIII Dicembre (Porta Susa) e Porta Nuova vantano maggiori dimensioni. Tutte queste strutture sono state disegnate dallo studio [[Bernard Kohn &amp; Associ\u00e9s]].\nLe stazioni della metropolitana di Torino sono state concepite per velocizzare i flussi delle persone, pertanto non sono presenti al suo interno servizi e attivit\u00e0 commerciali. Inoltre le stazioni non sono sorvegliate da addetti, ma solamente a distanza tramite telecamere, ma \u00e8 possibile richiedere assistenza attraverso numerosi interfono presenti in stazione.\nCaratteristica peculiare delle stazioni torinesi \u00e8 l'assenza di collegamento tra la banchina e la via di corsa del treno. Infatti l'automatizzazione della linea ha previsto l'adozione delle porte di banchina, porte automatiche che si aprono solo in corrispondenza delle porte del treno e solo quando questo \u00e8 fermo in stazione. Questa soluzione \u00e8 stata utilizzata in Italia per la prima volta a Torino, rendendo l'infrastruttura il primo esempio di metropolitana automatica in Italia.\nIl materiale rotabile.\nIl sistema utilizzato per la metropolitana di Torino \u00e8 il VAL208. Quello del capoluogo piemontese \u00e8 l'unico sistema VAL a impiegare convogli da 52 metri, ottenuti mediante l'accoppiamento di 2 veicoli bidirezionali da 26 metri, ciascuno composto dall'unione di due vetture da 13 metri e con una capacit\u00e0 di 440 posti tra quelli a sedere e quelli in piedi (pi\u00f9 alta dello standard previsto per la metropolitana leggera). Il numero 208 all'interno della sigla del convoglio ne identifica la larghezza pari a 2,08 m. Ogni vettura \u00e8 dotata di tre porte su entrambi i lati e offre un'ampia modularit\u00e0 di posti a sedere: pu\u00f2 trasportare 31 passeggeri seduti e 49 in piedi con gli strapuntini aperti, oppure 19 seduti e 61 in piedi con gli strapuntini chiusi.\nIl convoglio \u00e8 dotato di ruote gommate che scorrono su guide d'acciaio: questo consente una maggiore aderenza e sicurezza in caso di frenate di emergenza, oltre a permettere al treno di superare maggiori pendenze rispetto alle normali metropolitane con ruote in ferro. I convogli viaggiano su binari con scartamento di 1435\u00a0mm e sono alimentati da linea elettrica a 750\u00a0V in [[corrente continua]].\nOrario di apertura.\nIl luned\u00ec la chiusura \u00e8 anticipata per esigenze tecniche legate alla manutenzione.\nProgetti in corso.\nProlungamenti della linea 1.\nIl giorno 5 dicembre 2019 \u00e8 stato inaugurato, alla presenza dei sindaci di Torino, Grugliasco, Collegno e Rivoli, l'inizio ufficiale dei lavori di prolungamento della Linea 1 verso Rivoli. Seguendo il progetto sar\u00e0 realizzato un tunnel, della lunghezza di circa 3,4 km. Le stazioni intermedie saranno Certosa ([[Stazione di Collegno|Stazione ferroviaria di Collegno]]), Collegno centro e Leumann.\nLa conclusione \u00e8 prevista per il 2024. Il costo delle operazioni \u00e8 stato quantificato in 271,84 milioni di euro, interamente coperti da finanziamento statale.\nIl 9 febbraio 2021 il comune di Torino e la Citt\u00e0 Metropolitana di Torino hanno finanziato, per un valore di 983.000 euro, il progetto preliminare per l'estensione della linea che prevede la realizzazione di due stazioni, San Paolo e Rivoli Centro, interamente nel Comune di Rivoli. La galleria sotto corso Francia sar\u00e0 lunga 2,3 chilometri.\nSussiste uno studio di fattibilit\u00e0 per prolungare il tracciato fino al comune di Rosta e la realizzazione di quattro nuove stazioni: Rivoli Castello, De Gasperi, Frejus e Rosta. Attualmente non sussistono tempistiche di sviluppo per tale tratta.\nIl Comune di [[Nichelino]] ha espresso interesse per il prolungamento della linea attraverso il suo territorio.\nNel corso degli anni precedenti vi sono stati presentati diversi documenti politici in merito che hanno portato a met\u00e0 del 2020 al mandato a Infrato per uno studio di fattibilit\u00e0 dell'estensione della linea all'interno del comune di Nichelino. Tale ipotesi prevederebbe nuove fermate e l\u2019interscambio con la [[Servizio ferroviario metropolitano di Torino#Linea 2|linea 2 del servizio ferroviario metropolitano]].\nAl 30 luglio 2021 \u00e8 stato presentato il masterplan relativo al prolungamento sud. Il tracciato si sviluppa dall'odierna stazione di Bengasi attraverso il comune di Moncalieri con una fermata in via Sestriere, e tre nel comune di Nichelino ubicate in via Torino, via Matteotti e per finire il capolinea in via Debouch\u00e8. Il costo complessivo dell'opera sar\u00e0 di 480 milioni.\n[[File:Prolungamento Metro Torino M1 Sud.webp|miniatura|Prolungamento M1 previsto verso Moncalieri e Nichelino]]\nLinea 2.\n[[File:Mappa Linea2 metropolitanaTorino.svg|thumb|upright=1.4|Il tracciato della futura linea M2]]\nLa Regione Piemonte ha dato l'approvazione definitiva per la costruzione di una seconda linea di metropolitana a Torino. Gli enti locali sono stati concordi nel decidere che il percorso della linea 2 si dovr\u00e0 dislocare dal quadrante nord est della citt\u00e0, verso il centro e il sud.\nPer il percorso nord furono ipotizzati quattro possibili tracciati diversi. L'ipotesi scelta in maniera definitiva, dopo lunghe discussioni, \u00e8 quella di collegare [[Piazza Castello (Torino)|piazza Castello]] al gi\u00e0 dismesso [[Scalo merci di Torino Vanchiglia]], riutilizzare la trincea ferroviaria dismessa che corre lungo via Gottardo e collegarsi alla [[stazione di Torino Rebaudengo Fossata]], punto di interscambio con il Servizio ferroviario metropolitano di Torino. A sud \u00e8 stato determinato in origine nel seguente modo: dalla fine di [[Corso Orbassano]] in corrispondenza degli stabilimenti della [[Fiat Mirafiori]], seguendo il corso sino al [[Politecnico di Torino|Politecnico]], per poi svoltare a destra e arrivare in via Sacchi e da l\u00ec alla [[Stazione di Torino Porta Nuova]] (interscambio linea 1), [[Via Roma (Torino)|via Roma]] fino a [[Piazza Castello (Torino)|Piazza Castello]].\nLa possibilit\u00e0 che enti privati potessero cofinanziare il progetto tramite il metodo della [[finanza di progetto]] port\u00f2 nel 2008 a modificare la parte centrale del percorso. Dalla [[stazione di Torino Zappata]], invece che per Corso Stati Uniti e via Sacchi, la linea 2 sarebbe passata davanti al Politecnico per corso Duca degli Abruzzi, da qui in asse a via Trieste fino a corso Stati Uniti, per poi girare in asse a corso Re Umberto, con interscambio con la linea 1 presso l'attuale [[Re Umberto (metropolitana di Torino)|stazione Re Umberto]]. Da qui la linea avrebbe proseguito fino a piazza Solferino, poi in asse a via Pietro Micca fino a piazza Castello. Le fermate previste nel tratto Politecnico - Piazza Castello erano: Stati Uniti, Vittorio Emanuele (poi Re Umberto), Solferino (due ipotesi), Castello (due ipotesi).\nFu messo inoltre allo studio un ulteriore prolungamento nella periferia sud di Torino: le fermate avrebbero dovuto situarsi nelle zone [[Beinasco#Fornaci|(Fornaci]] e [[Beinasco|Beinasco centro]]), Pasta di [[Rivalta di Torino|Rivalta]] e [[Orbassano]] Centro.\nIl 2 settembre 2009 arriv\u00f2, da parte della Regione Piemonte, l'approvazione definitiva alla realizzazione della linea 2 della metropolitana.\nIl 24 settembre 2011, dopo un incontro tra il sindaco [[Piero Fassino]] e gli assessori interessati, il percorso centrale venne nuovamente modificato. Il tracciato sarebbe passato, come originariamente previsto, sotto la centralissima [[Via Roma (Torino)|via Roma]], [[piazza San Carlo]] e Piazza Castello, realizzando una delle stazioni in corrispondenza con [[piazza C.L.N.]].\nNella seduta del [[Consiglio comunale]] del 19 marzo 2012 fu ribadito che la linea 2 doveva essere realizzata e che, probabilmente, il finanziamento del [[CIPE]] sarebbe arrivato nel 2013, essendo stato il primo progetto escluso nel 2012 nella graduatoria per le [[opera strategica|opere strategiche]].\nL'8 settembre 2013 fu annunciata la disponibilit\u00e0 dei finanziamenti per realizzare tre stazioni (Rebaudengo, Vercelli e Giulio Cesare) per collegare la [[Stazione di Torino Rebaudengo Fossata]] col polo ospedaliero del San Giovanni Bosco nel quartiere Regio Parco. Il bando statale metteva a disposizione 100 milioni di euro.\nIl 30 dicembre 2014 la Giunta Comunale approv\u00f2 il progetto di fattibilit\u00e0 della Linea 2, prevedendo di incominciare dal quartiere [[Barriera di Milano]] e dallo [[Scalo merci di Torino Vanchiglia]]. La nuova linea non avrebbe utilizzato il medesimo sistema VAL della linea 1 in quanto non pi\u00f9 in produzione, ma una linea ferroviaria tradizionale oppure il sistema NeoVAL.\nIl 20 ottobre 2015, in vista dell'elaborazione di un bando a novembre 2015, si decisero le linee guida della futura metropolitana, con carrozze ad alta tecnologia, 27 fermate su 14\u00a0km, un tracciato che non prevederebbe pi\u00f9 l'uso del passante ferroviario ma un itinerario completamente in sede propria, due capilinea a Rebaudengo in zona nord e Cimitero Parco a sud e due prolungamenti, verso Pescarito a Nord e verso [[Orbassano]] a sud.\nIl 9 marzo 2016 fu pubblicata la gara internazionale per la progettazione preliminare della seconda linea.\nIl 30 agosto 2017 fu affidato alla societ\u00e0 Systra l'appalto per la progettazione preliminare dell'opera, progettazione che si concluse entro il 12 dicembre 2018.\nIl 20 novembre 2018 venne reso noto il percorso che si snoder\u00e0 su un tracciato di 26,5\u00a0km, con 33 fermate fra le stazioni Anselmetti e Rebaudengo, e prevede anche prolungamenti a Sud Ovest, fino a Orbassano, e a Nord Est, fino a [[San Mauro Torinese]], con la deviazione effettuata in via Bologna. Il progetto preliminare, comprensivo delle estensioni, dovrebbe essere completato entro settembre 2019, in modo da poter chiedere i finanziamenti ministeriali, pubblicare il bando e iniziare la realizzazione dell'opera entro il 2022.\nNell'aprile 2019 la Societ\u00e0 Systra precis\u00f2 in sede di audizione in Commissione Urbanistica comunale la previsione aggiornata di costo totale, che si aggirava attorno ai 4 miliardi di euro e i tempi di realizzazione, che si sarebbero dovuti aggirare in sette anni.\nIl 30 ottobre 2019 la sindaca [[Chiara Appendino]] ottenne dal [[Governo Conte II|governo Conte]] lo stanziamento in [[legge finanziaria]] di 828 milioni di euro per la sua realizzazione.\n\u00c8 prevista la realizzazione degli interscambi col [[Servizio ferroviario metropolitano di Torino]] a Zappata, Porta Nuova e Rebaudengo, mentre i parcheggi d'interscambio saranno realizzati a Orbassano (circa 100 posti auto), Anselmetti (circa 650), San Mauro Aosta (circa 250 posti auto), San Mauro Pescarito (circa 2000) e Rebaudengo. Quest'opera sar\u00e0 cos\u00ec in grado di collegare punti strategici della citt\u00e0: la [[Fiat Mirafiori]], lo [[Stadio Olimpico Grande Torino]], il [[Politecnico di Torino]], il centro cittadino, il [[Campus Luigi Einaudi]] e l'[[Ospedale San Giovanni Bosco]].\nIl 4 febbraio 2020 la giunta comunale di Torino approv\u00f2 il progetto di fattibilit\u00e0 tecnico-economica.\nI lavori inizieranno nel 2024. L'apertura della prima tratta [[Stazione di Torino Rebaudengo Fossata|Rebaudengo]]-Novara \u00e8 prevista per il 2028; seguir\u00e0 a pochi mesi di distanza l'apertura della tratta Novara-[[Politecnico di Torino|Politecnico]].\nLinea 3.\n[[File:Reggia di Venaria Reale (Italy).jpg|alt=Il cortile della reggia |thumb|upright=1.2|[[Reggia di Venaria Reale]] ]]\nIl 10 maggio 2019 fu annunciato che l'Agenzia per la Mobilit\u00e0 piemontese avrebbe portato in votazione all'Assemblea dei Sindaci lo stanziamento di risorse necessarie alla realizzazione dello studio di fattibilit\u00e0 di una terza linea. La proposta risale all'inizio del 2019, quando il sindaco di [[Venaria Reale|Venaria]], insieme ai primi cittadini di [[Pianezza]], [[Druento]], [[Cafasse]], [[Alpignano]], [[Fiano]] e [[Val della Torre]], present\u00f2 una bozza del progetto al sindaco metropolitano [[Chiara Appendino]]. Questa nuova linea metro dovrebbe servire la zona ovest della [[Citt\u00e0 metropolitana di Torino]], abitata da circa 200.000 persone.\nQuest'opera potrebbe collegare il comune di [[Venaria Reale|Venaria]] e la [[Reggia di Venaria Reale]] con le zone ovest e sud della citt\u00e0 in grado di interessare il quartiere Vallette, lo [[Allianz Stadium (Torino)|Juventus Stadium]], la futura [[Stazione di Torino Dora|Stazione sotterranea Torino Dora]], l'[[Ospedale Amedeo di Savoia]], l'[[Ospedale Maria Vittoria]], i quartieri [[San Donato (Torino)|San Donato]], [[Campidoglio (Torino)|Campidoglio]], [[Parella (Torino)|Parella]], [[Cenisia]], [[Borgo San Paolo]] e [[Mirafiori Nord]] fino a raggiungere Piazzale Caio Mario e Corso Unit\u00e0 d'Italia. La metropolitana prevederebbe l'interscambio con le altre linee nelle stazioni [[Rivoli (metropolitana di Torino)|Rivoli]], Pitagora e [[Bengasi (metropolitana di Torino)|Bengasi]]. I prolungamenti della Linea 3 verso il centro della citt\u00e0 raggiungerebbero [[Porta Palazzo]], [[Piazza Carlo Alberto (Torino)|Piazza Carlo Alberto]] (interscambio con la Linea 2), [[Piazza Vittorio Veneto (Torino)|Piazza Vittorio Veneto]], [[Corso Belgio]] e il capolinea della [[Tranvia Sassi-Superga]].\nCollegamenti esterni.\n[[Categoria:Metropolitana di Torino| ]]"}
{"id": "293986", "revid": "339392", "url": "https://it.wikipedia.org/wiki?curid=293986", "title": "Santa-Maria-Figaniella", "text": ""}
{"id": "293987", "revid": "1982", "url": "https://it.wikipedia.org/wiki?curid=293987", "title": "Santa-Maria-Poggio", "text": ""}
{"id": "293992", "revid": "1982", "url": "https://it.wikipedia.org/wiki?curid=293992", "title": "Santa-Maria-di-Lota", "text": ""}
{"id": "293993", "revid": "153409", "url": "https://it.wikipedia.org/wiki?curid=293993", "title": "Santa-Maria-Sich\u00e9", "text": ""}
{"id": "293996", "revid": "1982", "url": "https://it.wikipedia.org/wiki?curid=293996", "title": "Santa-Reparata-di-Balagna", "text": ""}
{"id": "293997", "revid": "712828", "url": "https://it.wikipedia.org/wiki?curid=293997", "title": "Caractacus Burke", "text": ""}
{"id": "293998", "revid": "1982", "url": "https://it.wikipedia.org/wiki?curid=293998", "title": "Santa-Reparata-di-Moriani", "text": ""}
{"id": "294000", "revid": "125161010", "url": "https://it.wikipedia.org/wiki?curid=294000", "title": "Fabbisogno sostanziale umano", "text": "Il fabbisogno sostanziale umano si riferisce a quelle sostanze essenziali che sono indispensabili alla sopravvivenza e che il metabolismo umano non riesce a sintetizzare in quantit\u00e0 sufficiente. Questi elementi devono quindi essere somministrati attraverso l'alimentazione.\nDescrizione.\nIn merito al \"fabbisogno\" esistenziale umano di \"sostanze\" essenziali, ci sono pochi studi scientifici. Per questo motivo, negli stati industrializzati, gruppi di esperti elaborano raccomandazioni che riguardano il fabbisogno di dette sostanze.\nIn Italia era competenza dell'istituto INRAN (\"Istituto Nazionale di Ricerca per gli Alimenti e la Nutrizione\"), in Germania \u00e8 la DGE (\"Deutsche Gesellschaft f\u00fcr Ern\u00e4hrung\"), negli Stati Uniti il FNIC RDA (\"Food and Nutrition Information Center RDA\"). Le procedure di consenso messe in atto da parte di vari esperti, sono socialmente utili, ma spesso non sono ben corroborate da moderni e concordanti protocolli scientifici.\nSi presume che circa 50 sostanze, contenute negli alimenti, siano essenziali per la sopravvivenza a lungo termine dell'essere umano:\nLa tabella a fianco fornisce un'idea delle sostanze coinvolte e del loro fabbisogno giornaliero approssimativo.\nBilancio sostanziale umano.\nL'organismo umano si ristruttura continuamente e necessita di energia per le sue varie funzioni (battito cardiaco, respirazione, digestione, movimenti degli arti). Per svolgere questi compiti sono necessari innumerevoli processi biochimici, che a loro volta necessitano di sostanze, le quali trasformano, consumano o producono energia.\nInoltre, l'organismo elabora delle scorte nei \"tempi delle vacche grasse\" che poi consuma nei \"tempi delle vacche magre\". Anche questo richiede trasformazioni biochimiche delle relative sostanze. Alcuni elementi, come ad es. il manganese (Mn) possono essere immagazzinati solo in piccolissime dosi, mentre altri, come ad es. il ferro (Fe), calcio (Ca) o i grassi, possono essere immagazzinati in notevoli quantit\u00e0.\nAncora, l'organismo per svolgere i suoi compiti deve sintetizzare molte sostanze \"funzionali\" come ad es. enzimi, ormoni e neurotrasmettitori, a partire da altre sostanze. Tutti questi processi biochimici si raggruppano sotto il nome di \"metabolismo\".\nFra queste migliaia di sostanze, l'organismo non riesce a sintetizzarne circa 50. Pertanto deve ricorrere all'alimentazione. I residui dei processi, servono in parte per susseguenti elaborazioni metaboliche (strutturali, funzionali o di scorta). Il resto, se contiene ancora energia sfruttabile, viene prima \"bruciato\" chimicamente (metabolismo energetico) per poi lasciare l'organismo attraverso le feci, l'urina e il sudore.\nFunzioni ed economia di sostanze.\nIn contrasto con l'opinione pubblica vigente, le sostanze consumate con il cibo non servono principalmente alla produzione energetica, ma alla crescita, allo sviluppo e alla manutenzione dell'organismo. Il metabolismo energetico fa evidentemente parte di queste funzioni ma non \u00e8 centrale: alla fine di tutti i processi metabolici strutturali, funzionali e di scorta, le sostanze utilizzabili vengono trasformate in energia. Esse sono poche: glucidi, lipidi, proteine, alcool, acidi organici.\nProteine e amminoacidi.\nLe proteine sono composte da lunghissime catene di -NH-HC'R-CO- dove il residuo R legato al carbonio C' varia ogni volta. Ogni frammento isolato (H)-NH-HC'R-CO-(OH) \u00e8 detto amminoacido, e gli amminoacidi costituenti le proteine di interesse biologico sono circa una ventina. La proteina \u00e8 definita non solo dagli aminoacidi che entrano nella sua composizione, ma anche dal loro ordine, per cui la variabilit\u00e0 delle proteine \u00e8 immensa. Una determinata proteina viene costruita dai ribosomi in base al corrispondente mRNA che contiene le istruzioni per legare gli aminoacidi nel giusto ordine.\nGli amminoacidi \"non essenziali\" di proteine animali e vegetali (circa 10), hanno per lo pi\u00f9 funzioni strutturali: sintetizzati con l'aiuto di enzimi (proteine funzionali), formano in gran parte tessuti organici e tessuto connettivo: muscoli, tessuto connettivo lasso e denso, struttura ossea, ecc. Si chiamano \"non essenziali\", perch\u00e9 il corpo li sintetizza anche a partire da altri amminoacidi o sostanze azotate.\nLe proteine, rispetto agli \"amminoacidi essenziali\", hanno compiti funzionali nel metabolismo: sono parte di enzimi (proteine funzionali), di alcuni ormoni e di neurotrasmettitori.\nSi stima che il fabbisogno proteico umano sia compreso tra 0.7 - 1.5 gr/kg di peso corporeo ed aumenta in fase di crescita, gestazione, allattamento e di rigenerazione organica.\nNegli alimenti, gli amminoacidi proteici essenziali sono distribuiti in modo eterogeneo. Nell'uovo, ad esempio, sono ripartiti secondo il fabbisogno umano, per cui tale alimento \u00e8 da ritenere di alto valore nutritivo.\nNell'alimentazione umana, le proteine si trovano per lo pi\u00f9 in:\nOvviamente, a parit\u00e0 di peso, le graminacee integrali (con pi\u00f9 fibre) contengono leggermente meno proteine rispetto alle graminacee brillate.\nLipidi alimentari.\nI lipidi sono composti da acidi grassi, organizzati in molecole di:\nI lipidi nutrizionali hanno una composizione eterogenea in acidi grassi, sia saturi che insaturi e molti contengono trigliceridi e fosfolipidi. I fosfolipidi sono nel medesimo tempo ottimi fornitori di fosforo (ossa, ATP) nonch\u00e9 diretto materiale di costruzione per le membrane cellulari.\nGli acidi grassi non essenziali (saturi) servono maggiormente per:\nGrassi essenziali.\nGli \"acidi grassi essenziali\" (insaturi) dei gruppi omega-6 e omega-3 servono per lo pi\u00f9 alla sintesi degli ormoni sessuali e di alcuni ormoni tissutali (ad es. prostaglandine).\nIl fabbisogno di acidi grassi omega-9 \u00e8 sconosciuto, mentre per gli omega-6 si stima sia circa di 1.5 gr/d\u00ec e per gli omega-3 di circa 0.5 gr/d\u00ec. Omega-x indica un gruppo di acidi grassi sintetizzabili e deperibili dagli stessi enzimi.\nSi stima che il \"fabbisogno\" lipidico umano giornaliero sia situato tra 0.8 - 1.2 gr/kg di peso corporeo. I lipidi rappresentano un'ottima scorta energetica (circa 9 kcal/gr), per cui l'organismo trasforma sostanze energeticamente non direttamente sfruttabili (proteine, glucidi, lipidi, alcool, acidi organici) in \"grasso chiaro\" (acido palmitico C16:0) nelle cellule lipidiche (lipociti).\nNell'alimentazione umana, si trovano lipidi un po' ovunque ad eccezione che nella frutta, nella verdura e negli ortaggi bulbosi come patate, carote e funghi.\nDa molto tempo la razza umana estrae grassi puri:\nTanti alimenti come nocispecie (noci, mandorle, noccioline, etc.), diversi semi, formaggi, uova, carne, pesce, contengono notevoli dosi di lipidi.\nIn contrasto con l'opinione pubblica, grassi animali e oli vegetali si differenziano poco nella loro composizione in acidi grassi, sia essenziali (non saturi) o meno (saturi) come illustrato dall'immagine \"Acidi grassi saturi e insaturi\".\nGlucidi.\nNell'intestino, tutti i glucidi (amidi, zuccheri) per poter essere assorbiti, vengono trasformati in monosaccaridi (glucosio, fruttosio, galattosio, mannosio e ribosio). Non si conoscono glucidi essenziali.\nI glucidi hanno una funzione strutturale che riguarda la sintetizzazione della matrice basale del tessuto connettivo. Il resto va usato per la produzione energetica nei mitocondri.\nLa scorta di glucidi nell'organismo umano, in forma di glicogene insolubile, \u00e8 intorno ai 100 grammi, ma anche i liquidi corporei (sangue, linfa, liquido interstiziale) contengono piccole dosi insolute. La concentrazione nel sangue si chiama glicemia.\nL'apporto glucidico deve soddisfare il 45 - 60% del fabbisogno energetico (per esempio, per una persona che ha un FE di 2000 Kcal il fabbisogno energetico pu\u00f2 var225 g a 300 g. Servono per lo pi\u00f9 al fabbisogno energetico di eritrociti e neuroni, cellule che non sono in grado di catabolizzare acidi grassi.\nI glucidi (carboidrati digeribili) sono contenuti maggiormente in alimenti vegetali: come amidi in ortaggi (patate), graminacee (frumento), leguminacee (fagioli) e come zuccheri in frutta e in certi ortaggi (barbabietole, carote).\nAnche tessuti animali contengono piccole dosi di amido insolubile, chiamato glicogeno: una scorta carboidratica nei tessuti animali (muscoli scheletrici, fegato) in dosi di circa 1-2 grammi per kg.\nMinerali alimentari.\nI minerali alimentari hanno moltissime funzioni metaboliche sia strutturali che funzionali. Minerali come calcio Ca, fosforo P, formano la struttura ossea e dentaria.\nUn altro gruppo \u00e8 coinvolto in tutti i processi idroelettrolitici, osmotici e di regolazione acida \u2013 basica. Essi sono sodio Na, cloro Cl, potassio K, calcio Ca, magnesio Mg, zolfo S e fosforo P.\nUn altro gruppo, come il ferro Fe nell'emoglobina o lo iodio J nell'ormone tiroidale, \u00e8 coinvolto in processi biochimici primordiali: trasporto di ossigeno e regolazione del catabolismo energetico.\nGli altri minerali fanno maggiormente parte di specifici enzimi per le pi\u00f9 di svariate funzioni metaboliche e immunitarie.\nIl \"fabbisogno minerale\" giornaliero varia molto a seconda dell'elemento considerato: si esprime da un ordine di grammi per sodio Na, cloro Cl, calcio Ca, sino ad un ordine di microgrammi (milionesimi di grammi) per iodio J, cromo Cr, selenio Se.\nNell\"'alimentazione umana\", i minerali essenziali non sono contenuti in un singolo alimento, ma ripartiti in diversi alimenti sia animali che vegetali. La frutta non contiene rilevanti dosi di minerali; verdura e ortaggi ne contengono pochi tipi; leguminacee e graminacee circa la met\u00e0 dei vari tipi e i prodotti animali circa l'altra met\u00e0. Il sodio Na e il cloro Cl, sono facilmente reperibili nel comune sale da cucina.\nVitamine.\nLe vitamine sono sostanze molto eterogenee tra di loro. In genere assistono gli enzimi nel sintetizzare o catabolizzare determinate sostanze. Le vitamine sono essenziali per l'essere umano: la vitamina C, ad es. non \u00e8 una vitamina essenziale per le mucche, perch\u00e9 (come per la maggior parte di piante e animali) \u00e8 sintetizzata nel loro organismo e quindi per loro non \u00e8 essenziale.\nIl fabbisogno umano delle singole vitamine varia tra milligrammi e microgrammi.\nNell'alimentazione umana, la ripartizione delle vitamine \u00e8 molto eterogenea. L'uovo le contiene tutte ad eccezione della vitamina C. Gli alimenti vegetali sono carenti di vitamina A (in parte sostituita dalla provitamina beta-carotene), vitamina D, B3 e B12.\nIn contrasto con l'opinione pubblica, pesce, carne e prodotti animali (uova, latte, formaggio, burro, etc.) contengono pi\u00f9 vitamine che non frutta e verdura, le quali contengono in dosi rilevanti vitamina C, acido folico e biotina."}
{"id": "294002", "revid": "1982", "url": "https://it.wikipedia.org/wiki?curid=294002", "title": "Santo-Pietro-di-Tenda", "text": ""}
{"id": "294003", "revid": "1982", "url": "https://it.wikipedia.org/wiki?curid=294003", "title": "Santo-Pietro-di-Venaco", "text": ""}
{"id": "294004", "revid": "729019", "url": "https://it.wikipedia.org/wiki?curid=294004", "title": "Aaron Mauger", "text": "Biografia.\nAaron Mauger proviene da una famiglia dedita allo sport: a parte suo fratello maggiore Nathan, che vest\u00ec la maglia degli \"All Blacks\" in due incontri senza valore di \"test match\", sua madre \u00e8 la sorella di Graeme e Stephen Bachop, entrambi internazionali per la , mentre sua zia Sue Gardner, moglie di Stephen, fu giocatrice e allenatrice delle \"Black Ferns\", la Nazionale femminile neozelandese di rugby a 15; da parte di padre, invece, \u00e8 pronipote di Ivan Mauger, motociclista svariate volte campione del mondo di speedway.\nNel 1999 debutt\u00f2 nella provincia rugbistica di Canterbury e, l'anno successivo, anche a livello di Super Rugby nelle file della \"franchise\" relativa dei Crusaders, con i quali vinse subito il Super 12 2000; nel novembre 2001 esord\u00ec negli \"All Blacks\" a Dublino contro l' e nel 2003 si aggiudic\u00f2 il terzo posto alla Coppa del Mondo.\nFino al 2007 conquist\u00f2, in totale, quattro titoli del Super Rugby e due campionati provinciali; la in Francia fu la sua ultima serie di apparizioni internazionali, perch\u00e9 dalla stagione successiva si trasfer\u00ec in Inghilterra al Leicester.\nA Leicester Mauger si aggiudic\u00f2 due titoli di Premiership consecutivi, l'ultimo dei quali nella stagione del ritiro: gi\u00e0 a gennaio 2010 aveva espresso il desiderio di rientrare in Nuova Zelanda a fine stagione per tornare in corsa per un posto alla , ma un infortunio alla schiena lo costrinse invece al ritiro definitivo a fine marzo a soli trent'anni.\nNel 2013 entr\u00f2 nello staff tecnico dei come assistente di Todd Blackadder. A novembre 2014 firm\u00f2 un contratto triennale con il per il ruolo di allenatore capo a partire dal 2015 e dopo due stagioni venne esonerato. Nell'agosto 2017 fu ingaggiato con un contratto triennale per guidare gli a partire dal Super Rugby 2018."}
{"id": "294005", "revid": "287204", "url": "https://it.wikipedia.org/wiki?curid=294005", "title": "Associazione Sportiva Roma 1994-1995", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1994-1995.\nStagione.\nLa stagione 1994-1995 \u00e8 la seconda di Mazzone sulla panchina giallorossa. Durante l'estate vengono acquistati dal il centrocampista svedese Jonas Thern e la punta uruguaiana Daniel Fonseca. La squadra si classifica quinta in campionato, dopo aver inizialmente stazionato nelle primissime posizioni di classifica.\nDa questa stagione il diciottenne Francesco Totti diventa titolare: proprio alla prima giornata segna la prima delle sue 250 reti in campionato, contro il Foggia.\nMaglie e sponsor.\nLo sponsor tecnico \u00e8 Asics, lo sponsor ufficiale \u00e8 Nuova Tirrena. La prima divisa \u00e8 costituita da maglia rossa con colletto a polo, pantaloncini rossi e calzettoni rossi, tutti e tre presentanti decorazioni arancioni. In trasferta i Lupi usano una costituita da maglia bianca con colletto a polo rosso e con banda orizzontale giallorossa, pantaloncini bianchi, calzettoni bianchi bordati di rosso. I portieri usano due divise: la prima da maglia blu con colletto a polo, pantaloncini blu e calzettoni neri, la seconda da maglia viola con colletto a polo, pantaloncini blu e calzettoni bianchi bordati di rosso.\nOrganigramma societario.\nDi seguito l'organigramma societario.\nArea direttiva\nArea sanitaria\nArea tecnica\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nDi seguito le statistiche."}
{"id": "294007", "revid": "2202328", "url": "https://it.wikipedia.org/wiki?curid=294007", "title": "Arata Isozaki", "text": "Biografia.\nLaureato all'Universit\u00e0 di Tokyo nel 1954, \u00e8 stato allievo di Kenz\u014d Tange ed ha fatto parte del suo studio. Nel 1963 ha fondato l'\"Arata Isozaki Atelier\", che oggi \u00e8 divenuto \"Arata Isozaki &amp; Associates\". Isozaki ha vinto nel 1986 la medaglia d'oro del RIBA. In Italia un suo progetto ha vinto la gara internazionale per la nuova uscita monumentale degli Uffizi a Firenze, che \u00e8 stato completato fino al progetto esecutivo ed \u00e8 in attesa di essere realizzato in coda ai lavori per il rinnovamento del museo. Ha realizzato il Palasport Olimpico di Torino, che durante le olimpiadi del 2006 ha ospitato le gare di hockey su ghiaccio. L'architetto ha inoltre progettato uno dei tre nuovi edifici prossimi alla costruzione nel centro di Milano: il Dritto, e affiancato da lo Storto e il Curvo. Dal 2005 ha aperto insieme ad Andrea Maffei, suo socio italiano, lo studio Arata Isozaki &amp; Andrea Maffei Associati srl a Milano per sviluppare nuovi progetti in Italia.\n\u00c8 membro del Building Council del Giappone, socio onorario dell'Accademia Tiberina a Roma e dell'Istituto Americano degli Architetti, membro onorario del Bund Deutscher Architekten, Cavaliere dell'Ordre des Arts et des Lettres dal Ministero della Cultura francese."}
{"id": "294008", "revid": "1982", "url": "https://it.wikipedia.org/wiki?curid=294008", "title": "Sari-d'Orcino", "text": ""}
{"id": "294016", "revid": "1982", "url": "https://it.wikipedia.org/wiki?curid=294016", "title": "Serra-di-Ferro", "text": ""}
{"id": "294017", "revid": "1982", "url": "https://it.wikipedia.org/wiki?curid=294017", "title": "Serra-di-Fiumorbo", "text": ""}
{"id": "294018", "revid": "486946", "url": "https://it.wikipedia.org/wiki?curid=294018", "title": "Serra-di-Scopam\u00e8ne", "text": ""}
{"id": "294022", "revid": "1982", "url": "https://it.wikipedia.org/wiki?curid=294022", "title": "Valle-d'Alesani", "text": ""}
{"id": "294023", "revid": "1982", "url": "https://it.wikipedia.org/wiki?curid=294023", "title": "Valle-d'Orezza", "text": ""}
{"id": "294024", "revid": "1982", "url": "https://it.wikipedia.org/wiki?curid=294024", "title": "Valle-di-Campoloro", "text": ""}
{"id": "294027", "revid": "14214", "url": "https://it.wikipedia.org/wiki?curid=294027", "title": "Storia dell'Italia", "text": ""}
{"id": "294028", "revid": "1982", "url": "https://it.wikipedia.org/wiki?curid=294028", "title": "Valle-di-Mezzana", "text": ""}
{"id": "294029", "revid": "1982", "url": "https://it.wikipedia.org/wiki?curid=294029", "title": "Valle-di-Rostino", "text": ""}
{"id": "294031", "revid": "1442080", "url": "https://it.wikipedia.org/wiki?curid=294031", "title": "Non expedit", "text": "Non \u00e9xpedit (in italiano: \"non conviene\") \u00e8 una disposizione della Santa Sede con la quale si dichiar\u00f2 inaccettabile che i cattolici italiani partecipassero alle elezioni politiche del Regno d'Italia e, per estensione, alla vita politica nazionale italiana, sebbene tale divieto non fosse esteso alle elezioni amministrative. La disposizione fu revocata ufficialmente da Papa Benedetto XV nel 1919.\nL'espressione \"non expedit\" venne utilizzata per la prima volta dalla Congregazione per gli affari ecclesiastici straordinari il 30 gennaio 1868.\nStoria.\nNel 1861 si tennero le prime elezioni politiche del Regno d'Italia. L'autorit\u00e0 ecclesiastica non impose n\u00e9 sconsigli\u00f2 ufficialmente l'astensionismo, tuttavia don Giacomo Margotti, direttore del quotidiano d'ispirazione cattolica \"L'Armonia\", si pronunci\u00f2 apertamente per l'astensione dell'elettorato cattolico firmando l'editoriale \"N\u00e9 eletti n\u00e9 elettori\", pubblicato il 7 gennaio 1861.\nNegli anni successivi si succedettero diversi pronunciamenti ufficiali di vari organismi vaticani a favore dell'astensionismo. In giugno e settembre del 1864 e nel febbraio e marzo del 1865 la Sacra Penitenzieria, il primo dei tribunali della Curia Romana, aveva risposto negativamente ad alcune istanze che chiedevano delucidazioni circa il comportamento dei cattolici nelle elezioni. Faceva eccezione l'intervento del 1\u00ba dicembre 1866, con il quale il dicastero romano affermava che un deputato cattolico poteva accettare l'incarico parlamentare \"\u201ca condizione di dichiarare pubblicamente la sua intenzione di non approvare mai leggi contrarie alla Chiesa\u201d\". Questa dichiarazione fu interpretata in modi diversi e suscit\u00f2 ulteriori divergenze, cosa che provoc\u00f2 il primo intervento ufficiale del gennaio 1868:\nIl divieto di partecipare alla vita politica italiana fu un segno di protesta per la mancata indipendenza della Santa Sede. La sovranit\u00e0 temporale del Pontefice era stata persa grazie all'unificazione del Paese sotto il Regno d'Italia. Cos\u00ec Pio IX si espresse nel suo intervento dell'11 ottobre 1874:\nI pontificati di Pio X, di Benedetto XV e di Pio XI (che coprirono i primi tre decenni del XX secolo) furono segnati da una fase di distensione e di graduale riavvicinamento alle istituzioni del Regno d'Italia. Infatti, in risposta alle affermazioni elettorali dei socialisti, i cattolici si allearono con i liberali moderati, guidati da Giovanni Giolitti, in molte elezioni amministrative. Segno di questi mutamenti fu l'enciclica di Pio X \"Il fermo proposito\" (1904). In vista delle elezioni politiche del novembre di quell'anno il pontefice autorizz\u00f2 per la prima volta i cattolici a prendervi parte. Il papa, bench\u00e9 conservasse il \"non expedit\", consent\u00ec tuttavia larghe eccezioni alla sua applicazione, che poi si moltiplicarono: vari cattolici entrarono cos\u00ec in Parlamento, anche se a titolo personale.\nNel 1913 si ebbe, grazie al patto Gentiloni, la vittoria del clerico-moderatismo, passato dal piano amministrativo a quello politico. I cattolici fecero confluire i loro voti sui candidati liberali che avevano aderito ad alcuni punti programmatici (libert\u00e0 della scuola, opposizione al divorzio, ecc.); a loro volta i liberali si impegnarono ad appoggiare qualche candidato cattolico.\nNel 1919 papa Benedetto XV abrog\u00f2 definitivamente e ufficialmente il \"non expedit\", gi\u00e0 inapplicato da tempo. Ci\u00f2 permise la nascita del Partito Popolare Italiano, vagheggiato gi\u00e0 nel 1905 da don Luigi Sturzo come partito d'ispirazione cattolica, ma indipendente dalla gerarchia nelle sue scelte politiche.\nCitazioni nelle arti.\nIl \"Non expedit\" viene citato nella sesta puntata della serie televisiva \"The Young Pope\", dove il giovane Papa, interpretato da Jude Law, si rivolge al Presidente del Consiglio italiano, interpretato da Stefano Accorsi, come \"minaccia\" in seguito al non accoglimento delle sue richieste."}
{"id": "294032", "revid": "1005847", "url": "https://it.wikipedia.org/wiki?curid=294032", "title": "Elezioni generali in Spagna del 2004", "text": "Le elezioni generali in Spagna del 2004 si tennero il 14 marzo per il rinnovo delle Corti Generali (Congresso dei Deputati e Senato). Esse videro la vittoria del Partito Socialista Operaio Spagnolo di Jos\u00e9 Luis Rodr\u00edguez Zapatero, che divenne Presidente del Governo.\nLa fase finale della campagna elettorale fu segnata dagli attentati di Madrid: il presidente uscente Aznar, dato fino ad allora per favorito, fu duramente criticato in ragione del suo sostegno all'intervento militare statunitense in Iraq. Le vicende furono narrate da Luis Sep\u00falveda in \"La Spagna nel cuore\", racconto contenuto all'interno del libro \"Il potere dei sogni\"."}
{"id": "294036", "revid": "1982", "url": "https://it.wikipedia.org/wiki?curid=294036", "title": "Ville-di-Paraso", "text": ""}
{"id": "294037", "revid": "1982", "url": "https://it.wikipedia.org/wiki?curid=294037", "title": "Ville-di-Pietrabugno", "text": ""}
{"id": "294044", "revid": "712828", "url": "https://it.wikipedia.org/wiki?curid=294044", "title": "Schiopodi Sparacoda", "text": ""}
{"id": "294045", "revid": "200568", "url": "https://it.wikipedia.org/wiki?curid=294045", "title": "Polder", "text": "Un polder (pronuncia: ) \u00e8 un tratto di mare asciugato artificialmente attraverso dighe. Essendo una porzione di terreno pianeggiante recintata da argini, un \"polder\" pu\u00f2 avere un contatto con l'acqua \"esterna\" soltanto mediante i dispositivi ad azionamento artificiale.\nBisogna considerare che il livello del suolo all'interno di questi acquitrini prosciugati, con il tempo tende a diminuire e tutti i \"polder\" si ritrovano ad essere al di sotto del livello dell'acqua nelle zone circostanti per un periodo pi\u00f9 o meno lungo. L'acqua penetra nel \"polder\" attraverso una variazione della pressione esercitata dalle acque sotterranee o circostanti, oppure in base alle condizioni climatiche (pioggia, o neve) incidenti sul \"polder\" stesso, oppure per l'afflusso di acqua da drenaggi di altri \"polder\" o da tracimazione di terreni contigui. In questi casi, di solito, il \"polder\" si ritrova a contenere acqua in eccesso, la quale deve essere rimossa (estratta con pompe) o drenata con l'apertura delle chiuse approfittando della bassa marea. Nel praticare il drenaggio, \u00e8 molto importante non eccedere nel drenaggio stesso, portando il livello acquifero nel suolo eccessivamente basso, dato che questo pu\u00f2 produrre una alterazione negativa del suolo (infiltrazioni di acque salmastre dal mare).\n\"Polder\" nei Paesi Bassi.\nI primi esperimenti di prosciugamento di tratti di paludi costiere e di mare aperto furono realizzati nel XII secolo intorno alla citt\u00e0 di Bruges. La tecnica fu poi perfezionata ad opera degli olandesi nei secoli successivi. Oggi oltre la met\u00e0 della superficie di terreno ottenuto con questa tecnica si trova nei Paesi Bassi. Uno dei pi\u00f9 significativi esempi di \"polder\" \u00e8 quello di Beemster, nei Paesi Bassi, dal 1999 patrimonio dell'UNESCO creato nel 1612. Deve la sua fama alla sua accurata pianificazione secondo criteri di stampo rinascimentale e alla sua quasi integrale conservazione dello stato originario. Inizialmente l'acqua veniva aspirata da pompe idrovore azionate dai mulini a vento per essere poi scaricata in mare, in modo da ottenere un ampio spazio di terra asciutta.\nIl \"polder\" poteva essere impiegato anche per fini militari, in quanto distruggendo alcune dighe e allagando repentinamente alcuni tratti di terreno, anche molto estesi, si poteva tentare di ostacolare un esercito nemico. Questo venne tentato una sola volta, in Belgio, nella Prima guerra mondiale, con l'effetto di rallentare l'avanzata tedesca e dar modo agli alleati di approntare linee di difesa; il risultato fu raggiunto ma a prezzo di distruzioni gravissime, tanto da scoraggiare altri tentativi. Questa strategia difensiva venne utilizzata gi\u00e0 nella Guerra d'Olanda nel 1672. Le campagne nei dintorni di Amsterdam furono allagate, bloccando l'avanzata dell'esercito francese. Nei Paesi Bassi, a causa del degradamento sotto il livello del mare, questo territorio occupato dall'acqua \u00e8 stato sostituito da dighe e canali.\nI \"polder\" sono una fascia costiera situata sotto il livello dell'alta marea, ma sottratta al mare da opere di bonifica, tipica dei Paesi Bassi. Con la costruzione di una diga si isola una superficie pi\u00f9 o meno ampia di terreno costiero, che viene suddivisa per mezzo di argini e sbarramenti in bacini minori da cui si elimina l'acqua con un complesso sistema di chiuse. I terreni cos\u00ec acquisiti vengono successivamente resi coltivabili: gli Olandesi, all'epoca dei primi \"polder\" nel 1600, lo facevano eliminando il sale di cui era impregnato il terreno dopo il prosciugamento. Infatti vi piantavano delle coltivazioni di cavolo cappuccio, famoso appunto per la sua capacit\u00e0 di assorbimento del sale.\nIl principale esempio di \"polder\" nei Paesi Bassi fu quello realizzato tra il 1925 e il 1967, i Zuiderzeewerken.\n\"Polder\" nel mondo.\nSono stati creati dei \"polder\" sul modello olandese in Belgio (nella valle di Ostenda), in Francia (nella baia di Mont Saint-Michel), in Germania (nello Schleswig), in Italia (in Toscana, nel Lazio, nel Veneto e a Venezia), nel Regno Unito, in Spagna, (in Andalusia), in Israele (nella Valle di Huleh), in Portogallo, in Giappone, in Egitto ed in Marocco."}
{"id": "294048", "revid": "21880", "url": "https://it.wikipedia.org/wiki?curid=294048", "title": "Becc.", "text": ""}
{"id": "294049", "revid": "1305772", "url": "https://it.wikipedia.org/wiki?curid=294049", "title": "Bijelo Dugme", "text": "I Bijelo Dugme (in bosniaco: Bijelo dugme; pronuncia: \"bielo dugme\"; traduzione: \"bottone bianco\") sono stati il gruppo rock pi\u00f9 famoso della Jugoslavia. Nel corso della loro carriera hanno realizzato tredici album, vendendo pi\u00f9 di sei milioni di dischi e segnando la storia musicale degli ultimi decenni della Jugoslavia.\nStoria.\nIl gruppo venne fondato da Goran Bregovi\u0107, che divenne leader della band fino allo scioglimento nel 1989. Bregovi\u0107 aveva frequentato durante l'adolescenza la scuola musicale di Sarajevo per violinisti, dalla quale venne espulso per mancanza di talento. Poco dopo l'espulsione, la madre compr\u00f2 a Bregovi\u0107 una chitarra.\nLa band nacque come Jutro (\"Mattina\") nel 1974 con la realizzazione del primo LP \"Kad bi' bio bijelo dugme\" (\"Se io fossi un bottone bianco\"). Questo album \u00e8 considerato il pi\u00f9 affine al genere heavy metal, dal quale in seguito il gruppo si allontaner\u00e0. Nei primi anni, soprattutto a opera del batterista Mili\u0107 Vuka\u0161inovi\u0107, la band jugoslava era fortemente influenzata dai gruppi pionieri dell'Hard rock, come i Led Zeppelin e i Black Sabbath. Dopo l'uscita del singolo, Bregovi\u0107 convinse il manager del gruppo a cambiare nome in \"Bijelo Dugme\". La band originaria era composta, oltre a Bregovi\u0107, dal carismatico cantante \u017deljko Bebek, da Vlado Pravdi\u0107 (tastiere), Zoran Red\u017ei\u0107 (basso) e Goran \"Ipe\" Ivandi\u0107 (batteria).\nNel 1975 usc\u00ec il secondo album, \"\u0160ta bi dao da si na mom mjestu\" (\"Cosa darei perch\u00e9 tu fossi al mio posto\"), che conferm\u00f2 l'adesione del gruppo all'hard rock classico, combinato con elementi blues e di musica tradizionale dei Balcani. L'album vendette in tre mesi pi\u00f9 di 200.000 copie. Nel 1976 \"Ipe\" Ivandi\u0107 e Vlado Pravdi\u0107 dovettero prestare servizio nell'esercito popolare jugoslavo e furono sostituiti da Mili\u0107 Vuka\u0161inovi\u0107 e Laza Ristovski, con i quali registrano il terzo album \"Eto! Ba\u0161 Ho\u0107u!\" (\"Ecco! Proprio voglio!\"). A partire dalla met\u00e0 degli anni settanta i Bijelo Dugme iniziarono una serie di concerti in tutti i maggiori centri della Jugoslavia, diventando uno dei gruppi pi\u00f9 popolari: il 22 agosto 1977 venne organizzato alla \"Hajdu\u010dka \u010desma\" nel Parco Ko\u0161utnjak di Belgrado un concerto gratuito a cui parteciparono tra le 70.000 e le 100.000 persone. Nel 1978 Bregovi\u0107 venne chiamato dall'esercito e il gruppo si prese un anno di pausa. Il 10 settembre dello stesso anno il batterista \"Ipe\" Ivandi\u0107 venne arrestato per possesso di hashish e venne sostituito da \u0110i\u0111i Jankeli\u0107. Il quarto album, \"Bitanga i Princeza\" (\"Il mascalzone e la principessa\"), uscito nel marzo del 1979, fu quello dal maggior successo.\nNegli anni ottanta i Bijelo dugme modificarono profondamente il loro stile, avvicinandosi maggiormente al pop, ska e new wave, proposti nel quinto album \"Do\u017eivjeti stotu\" (\"Vivere i cento\" (anni)) ma soprattutto rielaborando il patrimonio della musica tradizionale e del folk balcanico, riuscendo a dare una veste rock a sonorit\u00e0, temi e tempi musicali tipici delle culture jugoslave. La critica musicale di Zagabria defin\u00ec tale ibrido \"rock pastorale\" (\"pastirski rock\" secondo la definizione del giornalista Dra\u017een Vrdoljak), in quanto in questa nuova fase Bregovi\u0107 proponeva suoni e temi poco urbani, preferendo motivi etnici e popolari. Nel sesto album \"Uspavanka za Radmilu M.\" (\"Ninna nanna per Radmila M.\") fu incluso un brano, \"Kosovska\", cantato in albanese da \u017deljko Bebek. Ci\u00f2 apr\u00ec le porte per un concerto anche a Pri\u0161tina, capitale della tesa provincia serba del Kosovo. Nell'aprile del 1984, Bebek abbandon\u00f2 il gruppo per tentare la carriera da solista e venne sostituito dal giovane Mladen Voji\u010di\u0107, noto universalmente con il soprannome di \"Tifa\".\nNel dicembre 1984 usc\u00ec il settimo album, \"Bijelo Dugme\" (pi\u00f9 noto come \"Kosovska djevojka\", la \"Ragazza kosovara\", a causa della copertina); esso contiene anche \"Hej Slaveni\", una versione modificata e provocatoria dell'inno nazionale federale jugoslavo e \"Lipe cvatu, sve je isto k'o i lani\", uno delle pi\u00f9 grandi hit della band. L'album ebbe un grande successo commerciale, ma a causa dei comportamenti poco professionali di Tifa, dei suoi problemi con alcol e droga e del suo carattere irrazionale, i rapporti all'interno del gruppo si fecero sempre pi\u00f9 tesi. Bregovi\u0107, decise di allontanare Tifa e scelse come nuovo cantante Alen Islamovi\u0107, il quale in precedenza faceva parte dei band \"Divlje jagode\" (\"Fragole selvatiche\"). Nella seconda met\u00e0 degli anni '80 uscirono gli ultimi due album del gruppo', che accentuarono l'ispirazione folk: \"Pljuni i zapjevaj moja Jugoslavijo\" (\"Sputa e canta, mia Jugoslavia\" e \"\u0106iribiribela\". Lo scioglimento del gruppo avviene nel 1989: durante l'ultimo tour Islamovi\u0107 viene ricoverato in ospedale per un improvviso dolore al petto, senza che nessun membro del gruppo fosse a conoscenza del suo problema di salute. I Bijelo Dugme si sciolsero 10 mesi prima della disgregazione della Jugoslavia.\nLa band si riun\u00ec, 16 anni dopo il loro scioglimento, in un ultimo e simbolico tour che coinvolse le capitali di Bosnia ed Erzegovina, Croazia e Serbia nell'estate del 2005, coinvolgendo tutti i componenti storici tranne Goran \"Ipe\" Ivandi\u0107, che si era suicidato in circostanze non chiare. Nel dicembre 2005, fu pubblicato un doppio album live,\"Koncertna Turneja 2005 (Sarajevo-Zagreb-Beograd)\" che include registrazioni da tutte e tre le date. La ristampa del 2006 include un DVD (con due brani in pi\u00f9) e filmati inediti dei primi anni del gruppo."}
{"id": "294058", "revid": "34222", "url": "https://it.wikipedia.org/wiki?curid=294058", "title": "Aiacciu", "text": ""}
{"id": "294060", "revid": "123214004", "url": "https://it.wikipedia.org/wiki?curid=294060", "title": "Spelljammer", "text": "Spelljammer \u00e8 un'ambientazione science fantasy pubblicata dalla TSR nel 1989 per la seconda edizione del gioco di ruolo \"Advanced Dungeons &amp; Dragons\".\nVista d'insieme.\nL'ambientazione \"Spelljammer\" introdusse una sorta di astrofisica fantasy nella cosmologia di \"Dungeons &amp; Dragons\". In questa ambientazione le sfere di cristallo possono contenere vari mondi raggiungibili tramite l'uso di navi equipaggiate con \"timoni spelljamming\" (\"spelljamming helms\"). Le navi che possiedono dei timoni spelljamming sono capaci di volare non solo nei cieli ma anche nello spazio. Grazie ai loro campi di gravit\u00e0 e alla loro atmosfera artificiale le navi hanno il ponte aperto e tendono ad assomigliare a galeoni, animali, uccelli, pesci o altre creature fantastiche piuttosto che alle astronavi della fantascienza.\n\"Spelljammer\", come l'ambientazione Planescape, unifica gran parte delle altre ambientazioni di \"D&amp;D\" e fornisce un metodo canonico che permette ai personaggi di viaggiare da un'ambientazione (ad esempio Dragonlance) a un'altra (per esempio i Forgotten Realms). Comunque, a differenza di Planescape, Spelljammer mantiene tutta l'azione sul Piano Materiale; inoltre concepisce per la prima volta le sfere di cristallo e il \"flogisto\" tra di esse come una barriera naturale tra ambientazioni altrimenti incompatibili.\nMentre la cosmologia di \"D&amp;D\" \u00e8 basata soprattutto sul sistema tolemaico, molte delle idee relative a \"Spelljammer\" si basano invece sulle opere di Jules Verne e dei suoi contemporanei e su romanzi steampunk o planetary romance.\nStoria.\nL'ambientazione fu proposta da Jeff Grubb ad una riunione organizzata da James Ward e Warren Spector con gli autori della TSR per una sessione per decidere le nuove proposte in scatola per l'anno successivo. Grubb aveva in mente l'immagine di un cavaliere in armatura in piedi sul ponte aperto di un galeone nello spazio e propose in pratica di fare \"\"D&amp;D\" nello spazio\" Il lavoro di scrittura effettivo dell'ambientazione rischi\u00f2 di essere assegnato a David \"Zeb\" Cook, ma invece questo ricevette l'incarico di scrivere l'altra proposta uscita dalla riunione: \"Time of the Dragon\", un supplemento sul continente di Taladas di Dragonlance.\nIl gruppo di sviluppo decise ben presto di includere le principali ambientazioni di \"AD&amp;D\", i Forgotten Realms, Dragonlance e Greyhawk, perci\u00f2 furono ideate le sfere di cristallo che racchiudevano ogni mondo, separandolo dagli altri, permettendo di avere leggi fisiche diverse per ognuno e giustificando le diverse costellazioni visibili da ogni mondo.. L'ispirazione delle sfere di cristallo venne dalla copertina di \"L'avventura della scoperta: una storia della ricerca umana per conoscere il mondo\" (\"The Discoverers\") di Daniel J. Boorstin, in cui si vede qualcuno tirarsi fuori da una sfera che contiene un universo. Un supplemento successivo, \"The Complete Spacefarer's Handbook\" (1992), incluse alcune note su Ravenloft e Dark Sun. \nIl nome \"spelljammer\" deriva da quello delle navi a palo (\"windjammer\" in inglese) della fine del XIX e inizio del XX secolo, sostituendo \"spell\" (\"incantesimo\") a \"wind\" (\"vento\") e indica sia le navi in grado di navigare nello spazio, sia l'atto stesso di navigarci.\nMolte razze tradizionali del fantasy furono riviste come navigatrici dello spazio, in particolare i mindflayer divennero iconici per l'ambientazione, sia perch\u00e9 gi\u00e0 associati al viaggio nello spazio nella loro prima comparsa in \"Expedition to Barrier Peaks\" (1980), sia per la copertina disegnata da Jim Holloway che ritraeva una loro nave in stile \"Nautilus\". Questa associazione fu cos\u00ec forte che quando gli autori di \"Ravenloft Campaign Setting\" vollero includerli nel manuale incontrarono l'opposizione del dipartimento di marketing Grazie sempre a Holloway, che disegn\u00f2 molte navi per i beholder anche questi divennero fortemente associati con l'ambientazione fu il beholder, e per questo gli autori crearono diverse fazioni di beholder in guerra fra loro. Razze create appositamente per l'ambientazione furono gli aracnidi neogi (pensati razza malvagia) e i giff dalla testa di ippopotamo.\nL'ambientazione, \"Spelljammer: Adventures in Space\" fu pubblicata nel 1989, come set in scatola contenente due manuali di 96 pagine, \"The Lorebook of the Void\" (che descrive le navi, le razze che viaggiano nello spazio e le conoscenze comuni) e \"Concordance of the Arcane Space\" (che descrive le meccaniche del viaggio e del combattimento nello spazio, pi\u00f9 varianti alle regole), quattro grandi mappe a colori (due citt\u00e0 galleggianti nello spazio, una con una griglia per il combattimento e una dello spazio tra i Forgotten Realms, Dragonlance e Greyhawk) e 24 schede in cartoncino con descrizione e planimetrie delle navi, pi\u00f9 pedine per gestire il combattimento\nAmbientazione.\nTimoni Spelljamming.\nI timoni spelljamming sono un concetto fondamentale dell'ambientazione perch\u00e9 permettono il viaggio interplanetario e interstellare a vascelli che altrimenti non sarebbero in grado di navigare. Ogni personaggio in grado di lanciare incantesimi pu\u00f2 comandare un timone spelljamming per muovere la nave. I soli produttori e distributori dei timoni sono i membri la misteriosa razza conosciuta come Arcane.\nAria e gravit\u00e0.\nTutti i corpi di dimensione sufficiente esercitano un'attrazione gravitazionale. Questa \u00e8 di solito (ma non sempre) una forza pari a quella sulla superficie di un corpo planetario di dimensioni terrestri. La gravit\u00e0 nell'universo di Spelljammer \u00e8 anche una forza eccezionalmente conveniente e quasi sempre funziona che il \"basso\" si orienta nella maniera che la maggior parte degli umanoidi trova conveniente.\nQuando lasciano la superficie di un pianeta o altro oggetto stellare, tutti i corpi di qualunque dimensione portano con loro una bolla d'aria. Diversamente dal mondo reale questa non si disperde nel vuoto dello spazio. Queste bolle forniscono un'atmosfera respirabile per un periodo di tempo variabile, ma generalmente pari a 3 mesi.\nSfere di cristallo.\nUna sfera di cristallo \u00e8 un gigantesco guscio sferico che contiene un intero sistema planetario. Le dimensioni possono variare, ma tipicamente sono pari al doppio del diametro dell'orbita del pianeta pi\u00f9 lontano dal sole al centro della sfera (il primario del sistema).\nLa superficie della sfera (il \"muro\") separa il vuoto del \"wildspace\" (lo spazio all'interno della sfera) dal \"flogisto\" (che circonda e fluisce al di fuori della sfera). Il muro non ha gravit\u00e0 e sembra impossibile danneggiarlo con qualunque mezzo, mondano o magico. Le navi posso passare attraverso la superficie della sfera attraverso portali, che si aprono e chiudono spontaneamente sulla superficie del muro e che possono essere localizzati mediante incantesimi o oggetti magici. Altri oggetti possono aprire un nuovo portale o collassarne uno esistente.\nWildspace.\nIl Wildspace \u00e8 simile allo spazio esterno della fantascienza, con pianeti, asteroidi e stelle, ma segue una fisica differente La gravit\u00e0 \u00e8 inesistente o pari a quella della Terra e diretta verso il centro dei corpi planetari. Nel caso di grandi corpi nello spazio come navi o creature enormi la gravit\u00e0 \u00e8 diretta lungo un piano piatto che passa lungo l'asse di lunghezza dell'oggetto, permettendo ai personaggi di stare in piedi sul ponte delle navi.\nFlogisto.\nIl flogisto \u00e8 essenzialmente un elemento unico, che non \u00e8 aria, fuoco, acqua o terra. \u00c8 un medium simile a un gas, brillante ed estremamente infiammabile che esiste tra le sfere di cristallo e non esiste al loro interno, n\u00e9 pu\u00f2 esservi portato, neanche con intervento divino diretto. Ogni sfera di cristallo galleggia nel flogisto, ondeggiando lentamente su e gi\u00f9. Il viaggio tra le sfere \u00e8 facilitato dalla formazione di \"fiumi\", essenzialmente sezioni del flogisto che presentano una corrente e riducono il tempo di viaggio. \u00c8 possibile navigare al di fuori di un fiume, ma \u00e8 molto pericoloso .\nLa \"Spelljammer\".\nLa \"Spelljammer\" \u00e8 una nave leggendaria che sembra una gigantesca manta, che ospita un'intera citt\u00e0 sulla schiena. Tutti i viaggiatori dello spazio ne hanno sentito parlare, ma pochi l'hanno vista davvero. \u00c8 questa nave che d\u00e0 il nome allo \"spelljamming\", \"timoni spelljamming\", ogni altra cosa connessa. La nave \u00e8 stata segnalata in innumerevoli sfere anche nei rapporti pi\u00f9 vecchi. Anche alcuni abitanti dei pianeti hanno leggende su di essa. Su questa nave ci sono centinaia di leggende in contrasto tra loro e si \u00e8 sviluppata su di essa una mitologia simile a quelle sull\"Olandese Volante\" \n\u00c8 un essere vivente che vive assorbendo calore e luce e li usa per produrre aria e cibo per i suoi abitanti. La \"Spelljammer\" ha u n complesso ciclo vitale. Normalmente vaga per il cosmo in maniera apparentemente casuale. Comunque quando ha un capitano (ottenuto attraverso un altro processo complesso), crea versioni in miniatura di s\u00e9 stessa. Nel caso che morisse uno di essi maturer\u00e0 diventando la nuova \"Spelljammer\"\nRazze.\nMolte razze abitano questo universo, tra quelle classiche disponibili ai giocatori come personaggi, oltre agli umani, ci sono elfi che hanno appena concluso una campagna di sterminio contro orchi e goblin e sono militarmente la pi\u00f9 potente, i nani viaggiano in enormi asteroidi perforati da innumerevoli tunnel e gli gnomi, folli inventori di gadget tecnologici Inoltre \u00e8 possibile anche giocare gli uomini lucertola\nLe principali razze antagonistiche sono i beholder, potenti guerrieri, ma in costante lotta fra di loro, i mind flayer che presentano una facciata di neutrali mercanti, mentre tramano la conquista di tutte le razze e la nuova razza degli aracnidi neogi. Ulteriori razze sono i Giff dalla testa di ippopotamo, draconidi dal corpo di centauro, orchi detti \"scro\", misteriosi arcane, insettoidi thri-kreen La serie dei \"Monstrous Compendium\" aggiunse molte altre razze minori.\nEdizioni.\n\"Advanced Dungeons &amp; Dragons\" 2\u00aa edizione.\nPer \"Advanced Dungeons &amp; Dragons\" 2\u00aa edizione furono pubblicati diversi supplementi ed avventure:\nQuattro set in scatola\nDiversi accessori e moduli di espansione:\nAvventure:\nAltre edizioni di \"D&amp;D\".\nSporadicamente ulteriore materiale fu pubblicato per le edizioni successive:"}
{"id": "294061", "revid": "71433", "url": "https://it.wikipedia.org/wiki?curid=294061", "title": "Point Break", "text": ""}
{"id": "294065", "revid": "1729955", "url": "https://it.wikipedia.org/wiki?curid=294065", "title": "Profondit\u00e0 di colore", "text": "La profondit\u00e0 di colore (in inglese \"color depth\", anche conosciuta come \"profondit\u00e0 di bit\" ovvero \"bit depth\"), nella computer grafica, indica sia il numero di bit usati per indicare il colore di un singolo pixel, in un'immagine bitmap o in una memoria buffer, sia il numero di bit usati per ogni componente di colore di un singolo pixel. Per gli standard video di consumo, come per esempio l'High Efficiency Video Coding (H.265), la profondit\u00e0 specifica il numero di bit impiegati per ogni componente di colore.\nQuando si fa riferimento a un pixel, il concetto pu\u00f2 essere definito come il numero di \"bit per pixel\" (bpp), che specifica il numero di bit impiegati. Quando si fa riferimento a una componente di colore il concetto pu\u00f2 essere definito in termini di \"bit per componente\", \"bit per canale\", \"bit per colore\" (tutte grandezze abbreviate con bpc), e anche in termini di \"bit per componente di pixel\", \"bit per canale di colore\" o \"bit per campione\" (bit per sample, bps).\nLa profondit\u00e0 di colore \u00e8 solo un aspetto della rappresentazione del colore, ed esprime quanto finemente possono essere espressi i livelli di colore; l'altro aspetto \u00e8 quanto largo pu\u00f2 essere espresso un intervallo di colori (il gamut). La definizione sia della precisione di colore, sia del gamut, \u00e8 raggiunta attraverso una specificazione della codifica di colore, che assegna un valore in codice digitale a una posizione nello spazio dei colori.\nColori indicizzati.\nCon le profondit\u00e0 di colore pi\u00f9 basse, il valore memorizzato per ciascun bit \u00e8 generalmente un indice in una mappa di colori o tavolozza. I colori disponibili nella tavolozza stessa possono essere determinati dall'hardware oppure modificabili.\n\u00c8 consuetudine indicare i diversi tipi di profondit\u00e0 con il nome della norma video con il quale sono stati introdotti sul mercato dei personal computer.\nColori diretti.\nCon l'aumentare del numero di bit per pixel aumenta anche la quantit\u00e0 di colori possibili, rendendo sempre pi\u00f9 scomodo l'uso delle tavolozze. Per le profondit\u00e0 pi\u00f9 alte si preferisce perci\u00f2 codificare i colori direttamente nei valori corrispondenti alla luminosit\u00e0 relativa dei canali rosso, verde e blu secondo il modello RGB.\nHigh color.\nIl modello di profondit\u00e0 \"hicolor\" o \"highcolor\" usa 15 o 16 bit per pixel ed \u00e8 considerato accettabile per la rappresentazione di immagini realistiche.\nTruecolor (24 bit).\nIl modello di profondit\u00e0 \"truecolor\" utilizza 24 bit e permette di riprodurre immagini in modo molto fedele alla realt\u00e0 arrivando a rappresentare 16,8 milioni di colori distinti.\nCon questa profondit\u00e0 si usano 8 bit per rappresentare il rosso, 8 bit per rappresentare il blu ed 8 bit per rappresentare il verde. I 28\u00a0=\u00a0256 livelli d'intensit\u00e0 per ciascun canale si combinano per produrre un totale di 16.777.216 colori (256\u00a0\u00d7\u00a0256\u00a0\u00d7\u00a0256).\nPer la maggior parte delle immagini fotografiche questa profondit\u00e0 consente sfumature ancora pi\u00f9 fini di quelle che l'occhio umano riesce a distinguere.\nCi sono per\u00f2 immagini fatte apposta per rendere visibili ad occhio nudo le limitazioni del truecolor.\nSi tratta di grafiche generate in modo completamente artificiale o d'immagini fotografiche in bianco e nero (per cui il truecolor dispone solo di 256 tonalit\u00e0 di grigio) opportunamente alterate.\nColore a 32 bit.\nLa denominazione di colore a 32 bit pu\u00f2 risultare fuorviante, perch\u00e9 non si tratta in questo caso di 232 colori distinti, bens\u00ec del truecolor con l'aggiunta di 8 bit che possono rimanere inutilizzati o servire alla codifica del canale alfa.\nLa ragione per cui si lascia spazio vuoto \u00e8 che l'accesso a 32 bit consecutivi risulta su molti processori pi\u00f9 efficiente dell'accesso a 24 bit, che pu\u00f2 causare ritardi dovuti all'allineamento e al mascheramento dei byte.\nOltre il truecolor.\nVerso la fine degli anni novanta, furono messi a punto sistemi di computer di fascia alta, come alcuni modelli della SGI, in grado di visualizzare pi\u00f9 di 8 bit per canale (12 o 16). I sistemi di questo genere sono oggi diventati piuttosto rari, perch\u00e9 non sembrano offrire un miglioramento visibile nella visualizzazione dei colori come ci si aspettava all'inizio.\nI software di generazione ed elaborazione d'immagini in qualit\u00e0 professionale hanno iniziato negli ultimi anni ad impiegare internamente 16 bit per canale. Sebbene gli 8 bit aggiuntivi non siano visibili sullo schermo, essi servono a proteggere la qualit\u00e0 dell'immagine dagli errori di arrotondamento che si accumulano quando vengono effettuate diverse modifiche successive su una grafica, come la regolazione di luminosit\u00e0 e contrasto.\nAnche molti scanner d'immagine di alta qualit\u00e0 ed alcune schede video di nuova concezione sono in grado di riconoscere o visualizzare pi\u00f9 di 8 bit per canale. Sembra che 10 bit per canale siano sufficienti per raggiungere i limiti assoluti della vista umana per la maggior parte delle persone, ovvero circa 10 milioni..\nPer esigenze ancora pi\u00f9 specifiche, si adoperano numeri in virgola mobile per tener conto delle quantit\u00e0 in eccesso di bianco e di nero. In questo modo, si possono rappresentare in maniera accurata anche le immagini dove la luce del sole si affianca a spazi in ombra. Per descrivere intervalli di luminosit\u00e0 cos\u00ec ampi, sono stati sviluppati modelli di colore diversi, molti dei quali usano 32 bit (o pi\u00f9) per canale.\nLa ILM ha messo a punto un nuovo formato che usa numeri in virgola mobile di 16 bit. Questo tecnica sembra pi\u00f9 funzionale rispetto all'uso di numeri interi di 16 bit per canale, ma richiede uno specifico supporto hardware per un'efficiente realizzazione.\nSelezione della profondit\u00e0.\nNelle applicazioni che fanno uso intensivo della grafica, come molti videogiochi, si pu\u00f2 raggiungere un compromesso tra la rapidit\u00e0 di successione dei quadri e la qualit\u00e0 del colore aumentando o diminuendo la profondit\u00e0 di colore dello schermo.\nLe grafiche a profondit\u00e0 pi\u00f9 bassa occupano meno memoria nel framebuffer della scheda video e richiedono una minore ampiezza di banda dello schermo. Per questo motivo, consentono una visualizzazione pi\u00f9 veloce.\nProfondit\u00e0 grafiche maggiori permettono una miglior qualit\u00e0 del colore, ma a spese della rapidit\u00e0 di visualizzazione e di risposta del sistema."}
{"id": "294067", "revid": "22828", "url": "https://it.wikipedia.org/wiki?curid=294067", "title": "Profondit\u00e0 del colore", "text": ""}
{"id": "294069", "revid": "22828", "url": "https://it.wikipedia.org/wiki?curid=294069", "title": "Profondit\u00e0 dei colori", "text": ""}
{"id": "294070", "revid": "22828", "url": "https://it.wikipedia.org/wiki?curid=294070", "title": "Profondit\u00e0 di colori", "text": ""}
{"id": "294071", "revid": "22828", "url": "https://it.wikipedia.org/wiki?curid=294071", "title": "Color depth", "text": ""}
{"id": "294072", "revid": "22828", "url": "https://it.wikipedia.org/wiki?curid=294072", "title": "Bit per pixel", "text": ""}
{"id": "294073", "revid": "22828", "url": "https://it.wikipedia.org/wiki?curid=294073", "title": "Bits per pixel", "text": ""}
{"id": "294074", "revid": "1543377", "url": "https://it.wikipedia.org/wiki?curid=294074", "title": "Evgenij Gri\u0161in", "text": "Con la squadra nazionale dell'URSS divenne campione europeo nel 1956 e vinse l'oro olimpico sui 500 e sui 1500 metri nelle edizioni del 1956 e del 1960.\nGri\u0161in fu il primo uomo a infrangere la barriera dei 40 secondi sui 500 m. Ci\u00f2 avvenne tre anni prima del suo record del mondo ufficiale sotto i 40 s, stabilito il 27 gennaio 1963 sulla pista di Medeo. Gri\u0161in corse in 39,6 s durante una gara di test a Squaw Valley, nel 1960, poco dopo la conclusione delle Olimpiadi. Gri\u0161in vinse anche due medaglie di bronzo ai Campionati mondiali completi di pattinaggio di velocit\u00e0, nel 1954 e nel 1956. Nelle sue 14 partecipazioni ai campionati mondiali completi ottenne 14 vittorie nelle singole gare."}
{"id": "294075", "revid": "834", "url": "https://it.wikipedia.org/wiki?curid=294075", "title": "Bpp", "text": ""}
{"id": "294076", "revid": "228587", "url": "https://it.wikipedia.org/wiki?curid=294076", "title": "Profondit\u00e0", "text": ""}
{"id": "294077", "revid": "104458", "url": "https://it.wikipedia.org/wiki?curid=294077", "title": "Habsburg", "text": "Habsburg (toponimo tedesco) \u00e8 un comune svizzero di 433 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "294080", "revid": "767487", "url": "https://it.wikipedia.org/wiki?curid=294080", "title": "Scherz", "text": "Scherz (toponimo tedesco) \u00e8 una frazione di 652 abitanti del comune svizzero di Lupfig, nel Canton Argovia (distretto di Brugg).\nStoria.\nGi\u00e0 comune autonomo, nel 2018 \u00e8 stato aggregato al comune di Lupfig.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "294082", "revid": "2099184", "url": "https://it.wikipedia.org/wiki?curid=294082", "title": "Michaela Dorfmeister", "text": "Per un decennio, tra la fine degli anni 1990 e la met\u00e0 degli anni 2000, \u00e8 stata una delle protagoniste assolute del Circo bianco; nel suo palmar\u00e8s vanta fra l'altro due titoli olimpici (nella discesa libera e nel supergigante a ), due iridati (nella discesa libera a Sankt Anton am Arlberg 2001 e nel supergigante a Sankt Moritz 2003), una Coppa del Mondo generale e cinque di specialit\u00e0.\nBiografia.\nStagioni 1990-1997.\nOriginaria di Neusiedl di Waidmannsfeld, Michaela Dorfmeister esord\u00ec nel Circo bianco ai Mondiali juniores di Zinal del 1990. In Coppa del Mondo ottenne i suoi primi punti il 21 dicembre 1991 a Serre Chevalier, piazzandosi 26\u00aa nella discesa libera vinta dall'austriaca Petra Kronberger, e il primo podio il 16 dicembre 1995, quando vinse la discesa libera di Sankt Anton am Arlberg davanti alle connazionali Alexandra Meissnitzer e Renate G\u00f6tschl.\nEsord\u00ec ai Campionati mondiali a Sierra Nevada 1996, dove si classific\u00f2 11\u00aa nella discesa libera, 29\u00aa nel supergigante, 9\u00aa nello slalom gigante e 12\u00aa nella combinata. L'anno dopo, nella rassegna iridata di Sestriere, si piazz\u00f2 16\u00aa nella discesa libera, 8\u00aa nel supergigante, 17\u00aa nello slalom gigante e nuovamente 12\u00aa nella combinata. Ai XVIII Giochi olimpici invernali di , sua prima presenza olimpica, si merit\u00f2 la medaglia d'argento nel supergigante - preceduta soltanto dalla statunitense Picabo Street -, si classific\u00f2 18\u00aa nella discesa libera e non complet\u00f2 la combinata.\nStagioni 1999-2001.\nAi Mondiali di Vail/Beaver Creek 1999 conquist\u00f2 la medaglia d'argento nella discesa libera e quella di bronzo nel supergigante, mentre nella combinata fu 6\u00aa; nella stessa stagione in Coppa del Mondo, dopo aver ottenuto sette podi con una vittoria, si piazz\u00f2 al 2\u00ba posto nella classifica di supergigante (superata dalla Meissnitzer di 86 punti), al 3\u00ba in quella di discesa libera e al 6\u00ba in quella generale.\nNel 1999-2000 si aggiudic\u00f2 la sua prima Coppa del Mondo di slalom gigante, con 82 punti in pi\u00f9 della svizzera Sonja Nef, mentre fu 2\u00aa nella classifica generale, sopravanzata dalla G\u00f6tschl di 325 punti, e 3\u00aa in quella di discesa libera; i suoi podi stagionali furono nove, con cinque vittorie. Nel 2001 ai Mondiali di Sankt Anton am Arlberg conquist\u00f2 la medaglia d'oro nella discesa libera e si classific\u00f2 24\u00aa nel supergigante e 8\u00aa nello slalom gigante; quell'anno in Coppa del Mondo i suoi podi furono quattro (due le vittorie) e si piazz\u00f2 3\u00aa nella classifica di supergigante e 5\u00aa in quella generale.\nStagioni 2002-2003.\nAi XIX Giochi olimpici invernali di si classific\u00f2 9\u00aa nella discesa libera, 6\u00aa nel supergigante, 4\u00aa nello slalom gigante e 5\u00aa nella combinata, ma la sua stagione fu contraddistinta dal trionfo nella classifica generale di Coppa del Mondo: grazie anche a dieci podi (cinque le vittorie) super\u00f2 a fine annata la G\u00f6tschl di 240 punti e fu anche 2\u00aa nella classifica di discesa libera (battuta dall'italiana Isolde Kostner di 99 punti), 2\u00aa in quella di slalom gigante (con 80 punti in meno della Nef) e 3\u00aa in quella di supergigante.\nNella stagione seguente increment\u00f2 il proprio palmar\u00e8s vincendo la medaglia d'oro nel supergigante ai Mondiali di Sankt Moritz, dove fu anche 12\u00aa nella discesa libera e 4\u00aa nello slalom gigante, e la sua prima Coppa del Mondo di discesa libera, superando la G\u00f6tschl di 4 punti; in classifica generale fu 4\u00aa e i suoi podi quell'anno furono sei (due le vittorie).\nStagioni 2004-2006.\nNel 2003-2004 in Coppa del Mondo ottenne il 3\u00ba posto nella classifica di supergigante e otto podi (ma nessuna vittoria), mentre il 2004-2005 fu caratterizzato dalla vittoria della sua prima coppa di cristallo in supergigante, con 77 punti in pi\u00f9 della G\u00f6tschl, dal 3\u00ba posto nella classifica di discesa libera, dal 4\u00ba in quella generale (con sei podi e cinque vittorie) e dalla partecipazione ai Mondiali di Bormio/Santa Caterina Valfurva, sua ultima presenza iridata, dove tuttavia non complet\u00f2 nessuna delle tre gare disputate (discesa libera, supergigante e slalom gigante).\nFu nel 2006, anno che rappresent\u00f2 anche la sua ultima stagione agonistica, che l'atleta raggiunse l'apice della carriera. Ai XX Giochi olimpici invernali di , sulla pista di San Sicario, riusc\u00ec a vincere la medaglia d'oro sia nella discesa libera sia nel supergigante; inoltre vinse altre due coppe di specialit\u00e0, nella discesa libera (con 88 punti in pi\u00f9 della statunitense Lindsey Vonn) e nel supergigante (superando la Meissnitzer di 189 punti), e si piazz\u00f2 al 3\u00ba posto in classifica generale di Coppa del Mondo, con dodici podi e quattro vittorie: l'ultimo successo della sua carriera nel massimo circuito internazionale fu quello ottenuto il 3 marzo a Lillehammer Hafjell in supergigante e l'ultimo podio il 2\u00ba posto nel supergigante delle finali a \u00c5re, il 16 marzo. Si conged\u00f2 dalle competizioni due giorni dopo con il 13\u00ba posto ottenuto nello slalom gigante di Coppa del Mondo disputato nella medesima localit\u00e0.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nSG = supergigante\nNor-Am Cup.\nNor-Am Cup - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nDH = discesa libera\nStatistiche.\nLa Dorfmeister si present\u00f2 al cancelletto di partenza 319 volte in Coppa del Mondo, salendo complessivamente 64 volte sul podio, tra cui spiccano 25 primi posti."}
{"id": "294083", "revid": "125365283", "url": "https://it.wikipedia.org/wiki?curid=294083", "title": "Rachel Weisz", "text": "Diventata celebre grazie al ruolo di Evelyn Carnahan nel film d'avventura \"La mummia\" (1999) e \"La mummia - Il ritorno\" (2001), Weisz ha recitato anche ne \"Il nemico alle porte\" (2001), \"About a Boy - Un ragazzo\" (2002), \"Constantine\" (2005), \"The Fountain - L'albero della vita\" (2006), \"Agora\" (2009), \"Youth - La giovinezza\" (2015), \"The Lobster\" (2015), \"La luce sugli oceani\" (2016) e \"Black Widow\" (2021).\nPer la sua performance in \"The Constant Gardener - La cospirazione\" (2005) si \u00e8 aggiudicata l'Oscar, il Golden Globe e lo Screen Actors Guild Award per la migliore attrice non protagonista. Nel 2019 per la sua interpretazione di Sarah Churchill, duchessa di Marlborough nel film storico \"La favorita\" si \u00e8 aggiudicata il BAFTA alla migliore attrice non protagonista e ha ricevuto una seconda candidatura agli Oscar nella medesima categoria.\nAttiva anche in campo teatrale, nel 2010 vince un Olivier Award alla miglior attrice per la sua interpretazione di Blanche DuBois nel revival di \"Un tram che si chiama Desiderio\".\nBiografia.\nRachel Weisz \u00e8 nata a Westminster, Londra, ed \u00e8 cresciuta nel sobborgo di Hampstead Garden. La madre, Edith Ruth Teich (nata a Vienna il 12 settembre 1932 e morta il 1\u00ba marzo 2016), \u00e8 stata inizialmente un'insegnante e poi una psicoanalista. Il padre, George Weisz (nato a Budapest il 20 dicembre 1929 e deceduto nel 2020), era un inventore e ingegnere ungherese.\nI suoi genitori si trasferirono in Inghilterra durante la seconda guerra mondiale. Suo padre \u00e8 ebreo e la madre \u00e8 in parte ebrea, \"Cattolica Viennese\" e italiana. Il nonno materno di Weisz, Alexander Teich, era segretario dell'associazione World Union of Jewish Students, e la bisnonna materna era italiana. Weisz ha una sorella, Minnie, un'artista.\nWeisz fu educata privatamente in una scuola indipendente per ragazze, prima alla North London Collegiate School, e in seguito alla Benenden School e alla St Paul's Girls' School. All'et\u00e0 di 14 anni inizi\u00f2 a lavorare come modella e fotomodella, sempre in questo periodo ottenne un importante ruolo nel film \"King David\" al fianco di \"Richard Gere\" ma dovette rifiutare la parte. Successivamente si iscrisse alla \"Trinity Hall\", a \"Cambridge\", dove studi\u00f2 letteratura inglese, laureandosi con ottimi voti. Durante gli anni universitari, ha partecipato a numerose produzioni studentesche, co-fondando anche un gruppo drammaturgico chiamato \"Cambridge Talking Tongues\", che vinse uno Student Drama Award della rivista \"The Guardian\" al Festival di Edimburgo per un'opera improvvisata chiamata \"Slight Possession\".\nNel 2009 Weisz ha espresso le sue opinioni sul Botox per \"Harper's Bazaar\": \u00abDovrebbe essere vietato per gli attori, come gli steroidi lo sono per gli sportivi, la recitazione \u00e8 tutta espressivit\u00e0; perch\u00e9 si vuole appianare un sopracciglio?\u00bb; dal 2011 Weisz insieme a Kate Winslet e Emma Thompson fa parte della \"British Anti-Cosmetic Surgery League\".\nRachel Weisz \u00e8 stata pi\u00f9 volte sulle copertine delle pi\u00f9 importanti riviste al mondo come \"Vogue\", \"Esquire\", \"Harper's Bazaar\", \"Vanity Fair\", \"GQ\", \"Glamour\" e \"Marie Claire\", \u00e8 come una musa ispiratrice per lo stilista Narciso Rodriguez, nel 2006 \u00e8 stata testimonial del marchio inglese \"Burberry\", dal 2010 al 2012 \u00e8 stata il volto de \"L'Or\u00e9al\" e dal 2012 \u00e8 testimonial dei gioielli \"serpenti\" firmati \"Bulgari\".\nCarriera cinematografica.\nDopo aver lavorato per diverse produzioni televisive, come \"L'Ispettore Morse\" (1993), Weisz cominci\u00f2 la sua carriera cinematografica nel 1995 con il film \"Reazione a catena\", per poi apparire in \"Io ballo da sola\", di Bernardo Bertolucci. In seguito si dedic\u00f2 a film come \"My Summer with Des\", \"Lo straniero che venne dal mare\" a fianco di Kathy Bates, \"The Land Girls - Le ragazze di campagna\" e \"I Want You\" di Michael Winterbottom. Il vero successo arriv\u00f2 per\u00f2 dal film d'azione e avventura \"La mummia\", in cui interpretava il ruolo da protagonista al fianco di Brendan Fraser. Seguirono altri due grandi successi di pubblico, \"La mummia - Il ritorno\" (2001), che guadagn\u00f2 433 milioni di dollari, ed \"About a Boy - Un ragazzo\" (2002) al fianco di Hugh Grant. In seguito apparve tra i protagonisti dei film \"Il nemico alle porte\" (2001) affiancata da Jude Law, \"La giuria\" (2003) con Dustin Hoffman, Gene Hackman e John Cusack, nel 2005 \u00e8 co-protagonista insieme a Keanu Reeves in \"Constantine\".\nNel 2005, Weisz ebbe un ruolo da protagonista nel film di Fernando Meirelles \"The Constant Gardener - La cospirazione\" a fianco di Ralph Fiennes, adattamento del thriller \"Il giardiniere tenace\" di John le Carr\u00e9, un film girato nei ghetti di Kibera e Loyangalani in Kenya e che le \u00e8 valso un Golden Globe e un premio Oscar come migliore attrice non protagonista. Nello stesso anno, recit\u00f2 in \"The Fountain - L'albero della vita\", scritto e diretto dal suo fidanzato Darren Aronofsky, e diede la voce al drago Saphira nel film fantasy \"Eragon\". I film seguenti includono il drammatico \"Un bacio romantico - My Blueberry Nights\" e \"The Brothers Bloom\", di Rian Johnson, in cui interpreta un'ereditiera statunitense presa di mira da due truffatori (Adrien Brody e Mark Ruffalo).\nNel 2007 avrebbe dovuto recitare nel film \"Houdini - L'ultimo mago\" di Gillian Armstrong, ma fu sostituita da Catherine Zeta Jones dopo aver scoperto di essere incinta. Nel 2008 ha rinunciato a riprendere il ruolo di Evelyn O'Connell nel terzo film della serie \"La mummia\", \"La mummia - La tomba dell'Imperatore Dragone\", a causa di conflitti con il copione e per voler occuparsi del figlio da poco nato, ed \u00e8 stata sostituita da Maria Bello. L'anno seguente ha interpretato il ruolo di Ipazia di Alessandria nel film storico \"Agora\", presentato al \"festival di Cannes 2009\" fuori concorso. Nel 2010, \u00e8 apparsa come guest-star nell'episodio della ventiduesima stagione della serie animata \"I Simpson\" intitolato \"How Munched is that Birdie in the Window\", doppiando il personaggio della dottoressa Thurston.Sempre nel 2010 ha recitato in \"The Whistleblower\", presentato al Toronto International Film Festival del 2010 e in uscita nel 2011. Il film \u00e8 stato cos\u00ec intenso da far svenire una spettatrice., nel 2011 escono nelle sale il film horror-drammatico \"Dream House\" (30 settembre 2011), con Daniel Craig e Naomi Watts, per la regia di Jim Sheridan e il dramma \"Il profondo mare azzurro\", ricevendo una nomination ai Golden Globe 2013 come miglior attrice in un film drammatico, nel 2011 fu considerata per il ruolo da protagonista nel film \"Gravity\" del regista Alfonso Cuar\u00f3n, nel 2012 \u00e8 la co-protagonista insieme a Jeremy Renner del quarto capitolo della saga \"bourne\", \"The Bourne Legacy\", era fra le possibili \"bond girl\" in \"Skyfall\", \u00e8 la strega cattiva dell'est nel \"Il grande e potente Oz\", a fianco a James Franco, Michelle Williams e Mila Kunis e nello stesso anno avrebbe dovuto recitare nel film biografico \"The Railway Man\" con Colin Firth ma dovette abbandonare forzatamente l'offerta a causa delle riprese dei film \"The Bourne Legacy\" e \"Il grande e potente Oz\", venendo sostituita da Nicole Kidman. La Weisz era tra le possibili interpreti di Ava Lord nel film \"Sin City - Una donna per cui uccidere\", ruolo poi affidato a Eva Green.\nNel 2015 partecipa al Festival di Cannes con due film in concorso, il primo \u00e8 \"The Lobster\" che racconta di un mondo dove essere single \u00e8 illegale, accanto a Colin Farrell. Il secondo \u00e8 \"Youth - La giovinezza\" diretto da Paolo Sorrentino in cui interpreta il ruolo della figlia di Michael Caine..\nNel 2016, Weisz \u00e8 protagonista insieme a Michael Fassbender e Alicia Vikander in \"La luce sugli oceani\", scritto e diretto da Derek Cianfrance. La pellicola \u00e8 l'adattamento cinematografico del romanzo omonimo, pubblicato nel 2012. Nel 2017 viene diretta da Roger Michell nel film \"Rachel\", tratto dall'omonimo romanzo di Daphne du Maurier, in cui \u00e8 protagonista accanto a Sam Claflin.\nNel 2020 ha ottenuto il ruolo di Melina Vostokoff nel film del Marvel Cinematic Universe, \"Black Widow\", diretto da Cate Shortland.\nCarriera teatrale.\nIl ruolo con il quale ha avuto successo \u00e8 stato quello di Gilda nella rivisitazione dell'opera del 1933 di No\u00ebl Coward \"Design for Living\", al Gielgud Theatre, diretta dal gallese Sean Mathias nel 1995 nel West End. I suoi lavori teatrali includono il ruolo di Catherine in una produzione londinese di Tennessee Williams, \"Suddenly Last Summer\", e quello di Evelyn in \"The Shape of Things\", di Neil LaBute, all'Almeida Theatre. Nel 2009 ha interpretato Blanche DuBois nella rivisitazione di \"Un tram che si chiama Desiderio\" di Rob Ashford.\nRachel Weisz e suo marito Daniel Craig nel 2013 hanno recitato in una commedia di Broadway intitolata \"Tradimenti\" (\"Betrayl\"). Il progetto, iniziato nel mese di ottobre 2013 continu\u00f2 fino al gennaio 2014. Nonostante le recensioni contrastanti, ha incassato 17,5 milioni di dollari, diventando il secondo pi\u00f9 alto incasso e successo di Broadway del 2013.\nVita privata.\n\u00c8 stata legata dal 2002 al 2010 al regista Darren Aronofsky da cui ha avuto un figlio, Henry Chance (31 maggio 2006). Dopo la separazione, i due sono rimasti amici e hanno deciso di crescere insieme il figlio a New York.\nNel giugno 2011 ha sposato il collega Daniel Craig, conosciuto sul set del film \"Dream House\", in una cerimonia privata a New York. La coppia ha una figlia, nata il 1\u00ba settembre 2018.\nPremi e riconoscimenti.\nLa Weisz ricevette diversi premi per la sua interpretazione in \"The Constant Gardener\", tra i quali un Oscar alla miglior attrice non protagonista, un Golden Globe per la migliore attrice non protagonista e uno Screen Actors Guild Award per la migliore attrice non protagonista cinematografica. Fu anche nominata ai BAFTA Award migliore attrice protagonista. Inoltre, le critiche positive ricevute le diedero un London Critics Circle Film Awards come Miglior Attrice Britannica dell'Anno, un British Independent Film Awards come Miglior Attrice e un San Diego Film Critics Society Award come Miglior Attrice non Protagonista. In pi\u00f9, fu nominata agli Online Film Critics Society Award, sempre come Miglior Attrice non Protagonista.\nNel 2006 la Weisz fu invitata ad unirsi alla Academy of Motion Picture Arts and Sciences. Ricevette anche un BAFTA LA come Miglior Artista dell'Anno.\nNel gennaio del 2010, al Critics' Circle Theatre Awards di Londra, fu nominata come Miglior Attrice del 2009 per la sua interpretazione di Blanche DuBois nella produzione teatrale \"Un tram che si chiama Desiderio\"; per lo stesso ruolo ha anche vinto l'ambito Laurence Olivier Awards come Migliore Attrice.\nPremi Oscar\nDoppiatrici italiane.\nNelle versioni in italiano dei suoi film, Rachel Weisz \u00e8 stata doppiata da:\nDa doppiatrice \u00e8 sostituita da:"}
{"id": "294087", "revid": "1258", "url": "https://it.wikipedia.org/wiki?curid=294087", "title": "Tinnito", "text": ""}
{"id": "294088", "revid": "62748", "url": "https://it.wikipedia.org/wiki?curid=294088", "title": "Storia degli Stati Uniti d'America (1865-1918)", "text": "Contesto storico.\nAlla fine della Guerra di secessione gli Stati Uniti d'America erano ancora amaramente divisi. Nel sud la politica federale di ricostruzione continu\u00f2 ancora per un decennio, prima di arrivare a una conclusione e molte delle leggi sui diritti civili, passate immediatamente dopo la fine della guerra, furono abbandonate in fretta.\nAd ovest il paese continuava ad espandersi, alimentato da un flusso di nuovi immigrati senza precedenti, che port\u00f2 a molti conflitti con le trib\u00f9 Sioux e Apache; in seguito buona parte della popolazione nativa verr\u00e0 eliminata da questi territori.\nL'industria statunitense si espanse rapidamente fino all'alba del XX secolo e gli USA divennero potenza economica dominante che seppe prendere posto tra le potenze imperiali del periodo. L'esplosione economica venne accompagnata dalla crescita del populismo e del movimento operaio statunitense.\nQuesto periodo storico si conclude con il coinvolgimento degli Stati Uniti d'America nella prima guerra mondiale.\nRicostruzione.\nLa Ricostruzione fu il periodo successivo alla Guerra di secessione statunitense in cui gli stati meridionali, che avevano aderito alla sconfitta Confederazione, vennero reintegrati nell'Unione. L'Alaska venne annessa nel 1867, in seguito al suo acquisto dall'Impero russo.\nGuerre indiane.\nCos\u00ec come negli stati orientali, l'espansione in pianure e montagne di minatori, contadini e coloni port\u00f2 ad un incremento dei conflitti con le popolazioni indigene anche negli stati dell'ovest. Tali guerre, con il loro carico di atrocit\u00e0, continuarono fino al 1890.\nBen prima, i mezzi di sussistenza e le societ\u00e0 delle popolazioni indigene delle \"Grandi Pianure\" vennero distrutte dai cacciatori di bisonti; bisonti portati quasi all'estinzione dalla caccia indiscriminata perpetrata nei periodi successivi al 1870.\nLa politica federale americana, a partire dall'amministrazione di James Monroe, fu quella di spostare le popolazioni indigene al di l\u00e0 della frontiera dei bianchi, in una serie di riserve indiane. I \"riformatori\" bianchi, d'altra parte, pensavano che le popolazioni indigene dovessero assimilare forzatamente la cultura dei bianchi. Il governo federale costru\u00ec addirittura una scuola, in Pennsylvania, nel tentativo di imporre il credo e i valori della popolazione bianca alle giovent\u00f9 indigene.\nNel 1887, il Dawes Act rovesci\u00f2 la politica nei confronti dei nativi, permettendo al presidente degli Stati Uniti di dividere le terre tribali e parcellare 160 acri (0.65\u00a0km\u00b2) di terra ad ogni capofamiglia. Tali spartizioni dovevano essere garantite dal governo per 25 anni, trascorsi i quali si guadagnava la propriet\u00e0 a pieno titolo della terra, cos\u00ec come la cittadinanza statunitense. Le terre non distribuite a questa maniera, comunque, venivano vendute ai coloni. Questa politica port\u00f2 alla perdita per i nativi di circa met\u00e0 dei loro territori, sia dal punto di vista dell'estensione che del valore economico. L'organizzazione comunitaria delle trib\u00f9 risult\u00f2 anch'essa quasi completamente distrutta, portando inevitabilmente all'ulteriore danneggiamento della cultura tradizionale delle popolazioni indigene sopravvissute.\nIl \"Dawes Act\" era un tentativo di integrare gli indiani con il resto della popolazione; la maggioranza accett\u00f2 il processo e si inser\u00ec nella societ\u00e0 americana, lasciando traccia di origini indiane in milioni di famiglie americane. I nativi che rifiutarono l'integrazione restarono in povert\u00e0 nelle riserve, venendo per\u00f2 forniti di cibo e medicine dal governo federale, il quale si occupava anche dell'istruzione.\nNel 1934 la politica statunitense nei confronti degli indiani cambi\u00f2 nuovamente: con l\"'Indian Reorganization Act\" si tent\u00f2 infatti di proteggere la vita comunitaria e tribale nelle riserve.\nIndustrializzazione e immigrazione.\nRivoluzione industriale.\nQuesta seconda rivoluzione industriale fu potenziata da vari fattori: la disponibilit\u00e0 di terra, la diversit\u00e0 del clima e, suo corollario, la diversit\u00e0 economica; l'ampia presenza di canali e fiumi navigabili, in grado di soddisfare i bisogni di trasporto dell'emergente economia industriale; l'abbondanza di risorse naturali, garanzia di estrazione di energia a basso costo; trasporti rapidi e la disponibilit\u00e0 di capitali.\nLa tecnologia e i trasporti statunitensi permisero alla nazione di diventare pioniera nell'espansione, organizzazione e coordinazione industriale, grazie allo spostamento della produzione dall'artigianato alla fabbrica, innescato dalla prima rivoluzione industriale.\nLe ferrovie permisero l'apertura di vasti mercati, aiutando a spiegare la crescente domanda aggregata; costruite da immigrati irlandesi e cinesi, fornirono l'accesso a terre in precedenza difficili da raggiungere. La costruzione di ferrovie increment\u00f2 notevolmente la richiesta di capitali, credito, e il valore dei terreni.\nIntanto, i progressi tecnologici nella produzione di ferro e acciaio, quali il processo di Bessemer e i forni Martin-Siemens, combinati con innovazioni simili in altri campi, su tutti quello chimico, permisero di migliorare fortemente la produttivit\u00e0 e l'efficienza delle industrie. Nuovi mezzi di comunicazione, quali il telegrafo e il telefono consentirono inoltre di coordinare le azioni anche a grande distanza. Anche l'organizzazione del lavoro venne influenzata dall'innovazione, come quando Henry Ford svilupp\u00f2 l'idea della catena di montaggio e Fredrick Taylor formalizz\u00f2 l'idea dell'organizzazione scientifica del lavoro.\nL'industria impar\u00f2 a coordinare la diversit\u00e0 delle attivit\u00e0 economiche attraverso aree geografiche distinte. Per finanziare le attivit\u00e0 su scala cos\u00ec vasta, emersero le imprese come forma dominante di organizzazione del lavoro.\nGli agglomerati industriali crebbero tramite la composizione di \"trust\", ricavando una singola impresa da tante imprese in competizione. I magnati della finanza appoggiarono le politiche governative del laissez-faire. Le alte tariffe protessero le fabbriche statunitensi e i lavoratori dalla competizione estera (che fu praticamente inesistente dopo il 1880); le ferrovie federali sovvenzionate arricchirono investitori, agricoltori e lavoratori ferroviari, e crearono centinaia di citt\u00e0 e villaggi; e tutti i rami del governo a qualsiasi livello cercarono in genere di impedire ai lavoratori di organizzarsi in sindacati e di organizzare scioperi.\nPotenti industriali come Andrew Carnegie e John D. Rockefeller potevano permettersi un elevato tenore di vita; anche i loro impiegati, essendo i meglio pagati al mondo. In un contesto di sanguinosa competizione per l'accumulazione di beni e ricchezza, il lavoro competente dell'artigiano \"vecchio stampo\" dovette cedere il passo ad ingegneri e lavoratori specializzati (pagati profumatamente), visto che la nazione vedeva accrescere la sua base tecnologica. Nel frattempo, un flusso persistente di immigrazione garant\u00ec la disponibilit\u00e0 di manodopera a basso costo, specie nel settore minerario e in quello manifatturiero.\nImmigrazione.\nDal 1840 al 1920 gli Stati Uniti furono raggiunti da un flusso migratorio variegato e senza precedenti, per un totale di circa 37 milioni di individui.\nProvenivano dai luoghi pi\u00f9 disparati: 6 milioni dalla Germania, 4,5 milioni dall'Irlanda, 4,75 milioni dall'Italia, 4,2 milioni da Inghilterra, Scozia e Galles (anche se l'economia era a pari livelli), altri 4,2 milioni dall'Impero austro-ungarico, 2,3 milioni dalla Scandinavia e 3,3 milioni di persone dalla Russia (per lo pi\u00f9 ebrei, polacchi e lituani).\nMolti arrivarono dal porto di New York, ma i vari gruppi etnici si stabilirono in posti differenti. New York e altre grandi citt\u00e0 della \"east coast\" divennero la dimora di molti ebrei, irlandesi e italiani, mentre molti tedeschi e centroeuropei si spostarono nel \"midwest\", lavorando nell'industria e come minatori.\nAllo stesso tempo, circa un milione di canadesi migrarono nel New England.\nGli immigrati arrivarono per varie ragioni, che spaziavano dalle opportunit\u00e0 economiche alla ricerca di terra coltivabile, sino alla fuga dalla grande carestia irlandese.\nAlcuni irlandesi vennero reclutati direttamente dalle navi nell'esercito unionista durante la guerra di secessione.\nMolti immigrati fuggivano da persecuzioni religiose o politiche, specialmente i luterani conservatori dalla Sassonia (Germania) e gli ebrei dalla Russia e dall'Impero Austro-Ungarico nel tardo ottocento per le persecuzioni.\nTutti i lavoratori erano accomunati dalle condizioni di lavoro pericolose e di sfruttamento, prevalenti in gran parte degli Stati Uniti.\nMentre molte persone da varie nazioni entravano negli Stati Uniti, altri non erano i benvenuti ed erano addirittura esclusi per legge.\nLeggi quali il \"Chinese Exclusion Act\" per i cinesi e il \"Gentlemen's Agreement\" per i giapponesi.\nMiseria agraria, populismo e lavoro organizzato.\nLe fattorie e l'ascesa populista.\nA dispetto dei notevoli progressi, le fattorie americane del XIX secolo sperimentarono periodi di avversit\u00e0 ricorrenti. Erano coinvolti molti fattori di base: l'esaurimento dei terreni coltivabili, l'imprevedibilit\u00e0 della natura, un certo declino nell'autosufficienza e la mancanza di aiuti e protezioni legislative adeguati. Ma forse il ruolo primario era giocato dalla sovrapproduzione.\nAssieme alle innovazioni meccaniche che aumentarono notevolmente la produzione per unit\u00e0 di superficie, la quantit\u00e0 di terreno coltivato crebbe rapidamente per tutta la seconda met\u00e0 del secolo, in quanto le ferrovie e la rilocazione degli Indiani delle Pianure, aprirono nuovi spazi dell'ovest agli insediamenti. Una simile espansione delle terre agricole in nazioni quali Canada, Argentina, e Australia cre\u00f2 problemi di sovrapproduzione e prezzi bassi sul mercato internazionale, dove gran parte della produzione agricola statunitense veniva venduta.\nPi\u00f9 i coloni andavano ad ovest, pi\u00f9 diventavano dipendenti dal monopolio ferroviario per spostare i loro beni sul mercato. Allo stesso tempo i contadini pagavano alti costi per i beni manufatti, a causa delle tariffe protezionistiche sostenute dal Congresso degli Stati Uniti, mosso dagli interessi industriali dei capitalisti degli stati orientali americani. Col tempo, i contadini del \"midwest\" e del \"west\" si indebitarono ancora maggiormente con le banche che custodivano le loro ipoteche.\nLa caduta della Confederazione port\u00f2 grandi cambiamenti nell'agricoltura degli stati del sud. Il pi\u00f9 significativo di essi fu la mezzadria, dove un proprietario terriero \"condivideva\" met\u00e0 del suo terreno con un coltivatore, in cambio di semi e forniture. \u00c8 stato stimato che l'80% dei contadini afroamericani e il 40% di quelli bianchi erano soggetti a questo sistema debilitante dopo la guerra di secessione. Molti mezzadri erano attanagliati dai debiti e l'unica loro speranza risiedeva nell'incremento delle coltivazioni; questo port\u00f2 in breve alla sovrapproduzione di cotone e tabacco (e quindi al declino dei prezzi e degli utili), all'esaurimento del terreno coltivabile e all'incremento della povert\u00e0 per contadini e proprietari terrieri.\nIl primo sforzo organizzato volto alla soluzione dei problemi generali dell'agricoltura fu il \"Granger movement\". Lanciato nel 1867 da impiegati del Dipartimento dell'Agricoltura degli Stati Uniti, si focalizz\u00f2 inizialmente su attivit\u00e0 sociali atte a contrastare l'isolamento incontrato da molte delle famiglie che avevano componenti impiegati nel campo dell'agricoltura. La partecipazione femminile fu incoraggiata apertamente. Spinto dalla crisi economica dei primi anni del 1870, il movimento crebbe presto sino ad avere 20.000 sezioni e un milione e mezzo di membri.\nSebbene fallendo sul lungo periodo, il movimento istanzi\u00f2 un suo proprio mercato: negozi, fabbriche e cooperative. Inoltre vennero raggiunti alcuni risultati politici durante il decennio 1870, tra cui l'adozione da parte di alcuni stati delle \"Granger Laws\", principalmente limitanti delle tariffe ferroviarie e di magazzino.\nIl decennio successivo vide l'inizio del declino del \"Granger movement\", sostituito dalla \"Farmer's Alliances\", che nel 1890 vantava un milione e mezzo di membri, da New York alla California. Anche un'organizzazione afroamericana parallela, la \"Colored Farmers National Alliance\" raggiunse pi\u00f9 di un milione di membri.\nFin dall'inizio le \"Alleanze\" erano organizzazioni politiche con programmi economici elaborati; secondo uno dei primi programmi politici lo scopo era di \"unire i contadini d'America per proteggerli dalla legislazione classista e dall'invasione di capitali concentrati\". Il programma chiedeva anche la regolamentazione, se non la completa nazionalizzazione, delle ferrovie, l'abbassamento delle tariffe, l'introduzione di magazzini controllati dal governo e prestiti a basso interesse.\nDurante la fine degli anni 1880, una serie di siccit\u00e0 devast\u00f2 l'ovest statunitense. Il Kansas Occidentale perse met\u00e0 della sua popolazione nel giro di quattro anni. A peggiorare le cose, l'imposta McKinley del 1890 fu una delle pi\u00f9 alte che il paese abbia mai avuto.\nNel 1890, il livello di sofferenza agraria era ai massimi storici. Lavorando assieme a esponenti solidali del Partito Democratico al sud e con altri partitini ad ovest, l'alleanza agraria si mosse per acquisire potere politico. Da questi elementi emerse un nuovo partito politico, il Partito Populista. Mai prima di allora, nella politica statunitense, c'era stato qualcosa di simile al fervore populista a spazzare le praterie e i campi di cotone. Le elezioni del 1890 portarono il nuovo partito all'interno di coalizioni che controllavano parte dei governi statali in una dozzina di stati del sud e dell'ovest, e mand\u00f2 un gruppo di senatori e deputati populisti al Congresso.\nLa prima \"convention\" si tenne nel 1892, quando delegati di fattorie, e di organizzazioni del lavoro e riformatrici, si incontrarono a Omaha (Nebraska), decidendo alla fine di lasciare il loro segno su un sistema politico statunitense che vedevano come irreparabilmente corrotto dagli interessi finanziari dei trust industriali e commerciali.\nLa parte pragmatica della piattaforma populista si concentrava su questioni legate a terra, trasporti e finanza, compreso il conio illimitato dell'argento. I populisti mostrarono una forza impressionante nel sud e nell'ovest, durante le presidenziali del 1892, e il loro candidato raccolse pi\u00f9 di un milione di voti. Ma fu la questione monetaria, che metteva a confronto i sostenitori dell'argento con quelli che preferivano l'oro, ad oscurare ben presto tutte le altre questioni. I portavoce degli agrari chiesero un ritorno al conio illimitato dell'argento. Convinti che i loro problemi derivassero da una scarsit\u00e0 di moneta in circolazione, essi sostenevano che incrementare il volume di denaro avrebbe indirettamente fatto salire i prezzi dei prodotti agricoli e innalzato i salari industriali, permettendo quindi di pagare i debiti con una valuta gonfiata.\nI gruppi conservatori e le classi finanziarie, d'altra parte, credevano che una tale politica sarebbe stata disastrosa, e insistettero che l'inflazione, una volta avviata, non potesse essere fermata. Le obbligazioni ferroviarie, lo strumento finanziario pi\u00f9 importante dell'epoca, erano pagabili in oro. Se le tariffe e i prezzi del trasporto merci fossero state stabilite in dollari d'argento, le ferrovie sarebbero andate in bancarotta nel giro di settimane, gettando centinaia di migliaia di uomini fuori dal mercato del lavoro e distruggendo l'economia industriale. Solo il \"gold standard\", dicevano, offriva stabilit\u00e0.\nIl panico finanziario del 1893 aument\u00f2 la tensione del dibattito. Nel sud e nel midwest abbondarono i fallimenti delle banche; la disoccupazione si impenn\u00f2 e i prezzi delle coltivazioni crollarono. La crisi, e l'incapacit\u00e0 del presidente democratico Grover Cleveland nel risolverla, quasi mandarono in pezzi il Partito Democratico.\nI democratici, che erano sostenitori dell'argento, assorbirono i resti del movimento populista con l'avvicinarsi delle presidenziali del 1896. La convention democratica di quell'anno fu testimone di uno dei pi\u00f9 famosi discorsi della storia politica statunitense. Implorando la convention di non \"crocifiggere l'umanit\u00e0 su una croce d'oro\", William Jennings Bryan, il giovane sostenitore dell'argento proveniente dal Nebraska, vinse la nomina presidenziale dei democratici. Anche i populisti restanti sostennero Bryan, nella speranza di mantenere qualche influenza avendo una voce interna al movimento di Bryan. Nonostante la vittoria al sud e nell'ovest (ad eccezione di California e Oregon), Bryan perse negli stati pi\u00f9 popolosi e industrializzati del nord e dell'est, venendo sconfitto nelle elezioni dal repubblicano William McKinley.\nL'anno seguente le finanze del paese iniziarono a migliorare, principalmente grazie ad una ripristinata fiducia del mondo degli affari. Gli \"argentisti\"\u2014che non si resero conto che la gran parte delle transazioni era gestita con assegni e non con sacchi d'oro\u2014credette che la nuova prosperit\u00e0 fosse dovuta alla scoperta dell'oro nello Yukon. Nel 1898, la Guerra Ispano-Americana distrasse ulteriormente l'interesse della nazione dalle istanze populiste. Se il movimento era morto, le sue idee non lo erano. Una volta che i populisti sposavano un'idea, questa diventava cos\u00ec contaminata che la gran parte dei politici statunitensi la rifiutavano. Solo anni dopo, quando la contaminazione venne dimenticata, fu possibile ottenere riforme populiste, come l'elezione popolare diretta dei senatori.\nLa lotta dei lavoratori.\nLa vita di un lavoratore dell'industria statunitense nel XIX secolo non era assolutamente facile. Anche nei periodi buoni le paghe erano basse, la giornata lavorativa lunga e le condizioni di lavoro rischiose. Come pubblicato sul \"McClure's Magazine\" nel 1894: \"I minatori di carbone respirano quest'atmosfera fino a che i loro polmoni ne diventano pesanti e malati\" per soli \"cinquantacinque centesimi al giorno\". Poco del benessere generato and\u00f2 alla classe operaia. La situazione era peggiore per donne e bambini, che componevano un'alta percentuale della forza lavoro in alcune industrie e spesso ricevevano solo una frazione della paga che poteva guadagnare un uomo. Periodiche crisi economiche investirono la nazione, erodendo ulteriormente i salari industriali e producendo alti livelli di disoccupazione e di sotto-occupazione.\nL'eliminazione della competizione e la creazione dei monopoli, costrinse spesso i lavoratori a lavorare per determinate compagnie, senza possibilit\u00e0 di scelta. Bench\u00e9 lo \"Sherman Antitrust Act\" del 1890 vietasse l'esistenza dei monopoli in quanto crimine, le principali aziende trovarono scappatoie che permisero loro di continuare a controllare le industrie nazionali. Le aziende solitamente richiedevano lunghe ore di lavoro estenuante in cambio di paghe basse e nessun benefit.\nAllo stesso tempo, le innovazioni tecnologiche, che diedero molto alla produttivit\u00e0 della nazione, ridussero continuamente la richiesta di lavoro specializzato e aumentarono quella di lavoro non specializzato. Il bacino di lavoratori generici era in costante crescita, con un numero di immigranti senza precedenti (18 milioni tra il 1880 e il 1910) che entrarono negli USA in cerca di un lavoro.\nPrima del 1874, quando il Massachusetts approv\u00f2 la prima legislazione a livello nazionale che limitava il numero di ore lavorative in fabbrica, per donne e bambini, a 10 al giorno, non esisteva in pratica alcuna legislazione sul lavoro negli USA. In effetti, non fu che negli anni 1930 che il governo federale si impegn\u00f2 attivamente in questo campo. Fino ad allora la materia era delegata agli stati e alle autorit\u00e0 locali, poche delle quali erano pronte a rispondere ai lavoratori con la stessa velocit\u00e0 con cui rispondevano agli industriali.\nIl \"crony capitalism\", che domin\u00f2 la seconda met\u00e0 del XIX secolo e promosse enormi concentrazioni di ricchezza e potere, fu sostenuto da un sistema giuridico che dava sistematicamente torto a chi sfidava il sistema in essere. In questo, i giudici seguivano semplicemente la filosofia prevalente all'epoca. Per usare le parole attribuite a John D. Rockefeller: \"la crescita di una grande impresa \u00e8 semplicemente la sopravvivenza del pi\u00f9 adatto\". Questo \"Darwinismo sociale\", cos\u00ec veniva chiamato, aveva molti sostenitori che affermavano che qualsiasi tentativo di regolamentare gli affari equivaleva ad impedire l'evoluzione naturale delle specie.\nTuttavia i costi di questa indifferenza nei confronti delle vittime del capitalismo furono alti. Per milioni di individui le condizioni di lavoro e di vita erano povere, e la speranza di sfuggire ad una vita fatta di povert\u00e0, minima. Che l'industrializzazione avesse stretto le maglie della povert\u00e0 attorno ai lavoratori statunitensi venne ammesso perfino da capitani d'impresa come Andrew Carnegie, che not\u00f2 \"il contrasto tra il palazzo del milionario e il cottage del lavoratore\". Ancora nel 1900, gli Stati Uniti avevano il pi\u00f9 alto tasso di morti sul lavoro di qualsiasi paese industrializzato del mondo. La maggioranza dei lavoratori industriali lavorava ancora per 10 ore al giorno (12 nell'industria dell'acciaio), guadagnando comunque dal 20 al 40 percento in meno del minimo ritenuto necessario per una vita decente. La situazione era peggiore per i bambini, i cui numeri nella forza lavoro raddoppiarono tra il 1870 e il 1900.\nOrganizzazioni dei lavoratori.\nI primi importanti sforzi per organizzare gruppi di lavoratori su base nazionale comparvero con il \"Noble Order of the Knights of Labor\" nel 1869. Originariamente nata come societ\u00e0 segreta e ritualistica, organizzata dai lavoratori tessili di Filadelfia, venne aperta a tutti i lavoratori, compresi gli afro-americani, le donne e i contadini. I Knights crebbero lentamente fino a quando riuscirono a far cedere Jay Gould, il grande barone delle ferrovie, durante uno sciopero del 1885. Nel giro di un anno le loro file si ingrossarono di altri 500.000 lavoratori.\nI Knights of Labor comunque caddero presto in declino, e il loro posto nel movimento operaio venne preso dall'American Federation of Labor (AFL). Piuttosto che aprire a tutti la partecipazione, l'AFL, guidata da Samuel Gompers, si concentr\u00f2 sugli operai specializzati. I suoi obiettivi erano \"puri e semplici\": aumentare i salari, ridurre le ore di lavoro e migliorare le condizioni di lavoro. In questo modo Gompers aiut\u00f2 a distanziare il movimento operaio dalle posizioni socialiste che erano state sposate dai leader precedenti.\nGli obiettivi dei lavoratori non specializzati, e la mancanza di volont\u00e0 da parte degli imprenditori di concedergli delle garanzie, produssero alcuni dei conflitti pi\u00f9 violenti nella storia della nazione. Il primo di questi fu il grande sciopero delle ferrovie nel 1877, quando i lavoratori ferroviari in tutto il paese si misero in sciopero per rispondere a un taglio dei salari del 10 percento da parte dei padroni. I tentativi di spezzare lo sciopero sfociarono in sanguinose insurrezioni in diverse citt\u00e0: Baltimora, Chicago, Pittsburgh, Buffalo e San Francisco.\nGli incidenti di Haymarket Square si svolsero nel 1886, quando qualcuno lanci\u00f2 una bomba contro la polizia che stava disperdendo un raduno indetto per protestare contro la morte di due operai che erano stati uccisi dalla polizia durante uno sciopero alla McCormick Harvesting Machine Company di Chicago. Undici persone persero la vita negli scontri, oltre a dozzine di feriti.\nSeguirono le rivolte del 1892 alle acciaiarie di Carnegie a Homestead, in Pennsylvania. Venne aperto il fuoco su un gruppo di 300 detective della Pinkerton, che la compagnia aveva assoldato per spezzare uno sciopero duro da parte della \"Amalgamated Association of Iron, Steel and Tin Workers\", e dieci di questi rimasero uccisi. Come risultato, la Guardia Nazionale venne chiamata a schiacciare gli operai in sciopero; vennero assunti operai non appartenenti ai sindacati e lo sciopero fu interrotto. Ai sindacati non venne permesso di rimettere piede nella fabbrica di Homestead fino al 1937.\nDue anni dopo, i tagli ai salari della Pullman Palace Car Company, appena fuori Chicago, portarono ad uno sciopero che, con l'appoggio della American Railway Union, port\u00f2 rapidamente al fermo dell'industria ferroviaria della nazione. Come usuale durante quel periodo, il governo federale, all'epoca sotto il presidente Grover Cleveland, si schier\u00f2 dalla parte del mondo degli affari. Il procuratore generale degli Stati Uniti, Richard Olney, egli stesso ex avvocato dell'industria ferroviaria, sostitu\u00ec tremila uomini nel tentativo di tenere aperte le ferrovie. A questo fece seguito un'ingiunzione della corte federale contro l'interferenza dei sindacati con le operazioni dei treni. Quando i lavoratori si rifiutarono di inchinarsi alle macchinazioni dell'industria ferroviaria e del governo federale, Cleveland\u2014nuovamente\u2014invi\u00f2 le truppe federali. Lo sciopero venne spezzato.\nL'organizzazione della classe operaia pi\u00f9 militante dell'epoca fu la Industrial Workers of the World (IWW). Formata da un amalgama di sindacati che combattevano per migliori condizioni nell'industria mineraria dell'ovest, la IWW, o \"Wobblies\" come venivano comunemente chiamati i suoi membri, conquist\u00f2 particolare importanza a partire dagli scontri nelle miniere del Colorado del 1903 e per la singolarmente brutale violenza con cui vennero sedati. Invocando apertamente la guerra di classe, i Wobblies si conquistarono molti aderenti dopo aver vinto nel 1912 una difficile battaglia sindacale (lo sciopero del \"pane e rose\") nell'industria tessile di Lawrence (Massachusetts).\nLa nascita dell'imperialismo statunitense.\nIl \"Nuovo imperialismo\".\nI risultati del censimento del 1890, resi popolari dallo storico Frederick Jackson Turner nel suo scritto intitolato \"The Significance of the Frontier in American History (Il significato della frontiera nella storia americana)\", contribuirono alle paure di una scarsit\u00e0 delle risorse naturali. Il Panico del 1893 e la seguente depressione, portarono inoltre alcuni imprenditori e politici a giungere alle stesse conclusioni che influenti imperialisti europei (ad es., Leopoldo II del Belgio, Jules Ferry, Benjamin Disraeli, Joseph Chamberlain, e Francesco Crispi) avevano raggiunto quasi una generazione prima: che l'industria apparentemente si era sovraespansa, producendo pi\u00f9 beni di quanti i consumatori interni potessero acquistare.\nCome per la Lunga depressione in Europa, che fece sorgere dubbi riguardo alla durevole forza del capitalismo mondiale, le caratteristiche principali del Panico del 1893 compresero deflazione, declino rurale e disoccupazione (indicativa di scarsi consumi), che aggravarono l'aspra protesta della Gilded Age, il movimento populista, la crociata del Free Silver, e le violente dispute operaie come lo Sciopero Pullman.\nSimilarmente, il periodo post-1873 in Europa, vide un riemergere di organizzazioni operaie pi\u00f9 militanti e di cicli di sciopero pi\u00f9 ampi. La rapida svolta verso il \"Nuovo imperialismo\" alla fine del XIX secolo pu\u00f2 essere correlata alle depressioni economiche cicliche che colpirono negativamente molti gruppi elitari. Come per la Lunga depressione, periodo di disoccupazione crescente e prezzi deflazionati dei beni manifatturieri, il Panico del 1893 contribui a rendere pi\u00f9 selvaggia la competizione sui mercati, nella crescente \"sfera di influenza\" degli Stati Uniti, che tendeva a sovrapporsi a quella britannica, in particolare nel Pacifico e in Sud America.\nAlcuni politici statunitensi, come Henry Cabot Lodge, William McKinley, e Theodore Roosevelt, sostennero una politica estera aggressiva per portare gli USA fuori dalla depressione della seconda amministrazione di Grover Cleveland, pi\u00f9 aggressiva di quanto Cleveland fosse intenzionato a concedere.\nAllo stesso modo in cui l'Impero tedesco reag\u00ec alla depressione con l'imposizione di protezioni doganali nel 1879, cos\u00ec fecero gli Stati Uniti con l'elezione a presidente di William McKinley, che era salito alla ribalta sei anni prima con l'approvazione della Tariffa McKinley del 1890.\nCos\u00ec come la Germania emerse a grande potenza dopo la vittoria nella Guerra Franco-Prussiana, completando il suo processo di unificazione, gli USA emersero come grande potenza dopo la vittoria nella guerra di secessione. Come le altre grandi potenze industrializzate, gli USA adottarono il protezionismo, si fecero un loro impero coloniale (1898), e costruirono una marina militare potente. Nel Pacifico, fin dalla Restaurazione Meiji, lo sviluppo del Giappone segu\u00ec un percorso similare, percorrendo la strada occidentale nell'industrializzazione e nel militarismo, permettendogli di ottenere un punto d'appoggio nella Cina dei Qing.\nCome spoglie della Guerra Ispano-Americana, gli USA acquisirono le Filippine e Porto Rico. Bench\u00e9 gli investimenti di capitali statunitensi nei due paesi furono relativamente piccoli, queste colonie furono avamposti strategici per espandere il commercio con l'America Latina e l'Asia, in particolare con la Cina.\nLa guerra filippino-americana.\nGli USA strapparono il possesso delle Filippine alla Spagna nel 1898. I nativi di quelle isole avevano gi\u00e0 iniziato una guerra d'indipendenza dalla Spagna, un conflitto che continu\u00f2 contro un nuovo nemico quando gli USA non resero immediatamente indipendenti le Filippine. Questo episodio si rivel\u00f2 per gli USA il battesimo del fuoco nel costo in vite umane richiesto per essere una potenza coloniale.\nGli Stati Uniti si trovarono in un familiare ruolo coloniale quando soppressero un movimento indipendentista armato nel primo decennio della loro occupazione delle Filippine. Nella successiva (e ampiamente dimenticata) guerra filippino-americana, 4.234 soldati statunitensi persero la vita e altre migliaia vennero feriti. Le perdite militari filippine vennero stimate a circa 20.000. Le perdite di civili filippini, per guerra, fame e malattie, sono sconosciute, ma alcune stime arrivano fino ad un milione, pi\u00f9 del 10% della popolazione.\nGli attacchi statunitensi nell'interno prevedevano spesso campagne di \"terra bruciata\", dove interi villaggi venivano dati alle fiamme e distrutti, veniva praticata la tortura (\"cura dell'acqua\") e i civili venivano forzatamente concentrati in \"zone protette\". I rapporti riguardanti l'esecuzione di soldati statunitensi, presi prigionieri dai filippini, portarono a rappresaglie sproporzionate da parte delle forze statunitensi. Molti ufficiali e soldati chiamarono la guerra un'\"attivit\u00e0 di uccisione dei negri\".\nDurante l'occupazione statunitense, l'inglese venne dichiarato lingua ufficiale, anche se le lingue della popolazione filippina erano spagnolo, visayan, tagalog, ilokano e altre lingue native. Seicento insegnanti statunitensi vennero inviati a bordo della USS \"Thomas\". Inoltre la Chiesa cattolica venne smantellata, e una considerevole quantit\u00e0 di terreni della Chiesa vennero acquistati e ridistribuiti.\nNel 1914, Dean C. Worcester, Segretario agli Interni statunitense per le Filippine (1901-1913), descrisse \"il regime di civilizzazione e miglioramento che inizi\u00f2 con l'occupazione statunitense e che risult\u00f2 nello sviluppo di selvaggi nudi in uomini educati e colti\".\nCiononostante, molti americani si opposero profondamente al coinvolgimento nelle Filippine, portando all'abbandono dei tentativi di costruire una base navale permanente da usare come punto di ingresso sul mercato cinese. Nel 1916, il Congresso garant\u00ec l'indipendenza delle filippine entro il 1945.\nGli USA e l'America Latina.\nGli USA vennero coinvolti per la prima volta negli affari di Cuba attraverso la Guerra Ispano-Americana. Nel 1901 il Congresso degli Stati Uniti approv\u00f2 l'emendamento Platt, che poneva severe restrizioni alla libert\u00e0 finanziaria del governo cubano, garantendo agli USA una base navale nella Baia di Guant\u00e1namo, e riservando agli USA il diritto di intervenire negli affari cubani. Cuba venne anche pressata perch\u00e9 scrivesse le condizioni dell'emendamento Platt nella sua costituzione.\nGli USA erano divenuti interessati nella costruzione di un canale attraverso Panama per collegare l'Oceano Atlantico con l'Oceano Pacifico. Nel 1903, il presidente Theodore Roosevelt sostenne l'indipendenza di Panama dalla Colombia, allo scopo di costruire il Canale di Panama.\nNel 1904, Theodore Roosevelt annunci\u00f2 il suo \"Corollario\" alla Dottrina Monroe, dichiarando che gli Stati Uniti sarebbero intervenuti per proteggere i propri interessi nell'emisfero occidentale, se i governi latino-americani si fossero dimostrati incapaci o instabili.\nL'interesse statunitense in Nicaragua sorse dal suo possibile uso come percorso alternativo per il canale Atlantico-Pacifico. Nel 1909 il presidente nicaraguense Jos\u00e9 Santos Zelaya si arrese dopo il trionfo dei ribelli appoggiati dagli USA. A ci\u00f2 fece seguito l'occupazione statunitense del Nicaragua dal 1912 al 1933.\nL'occupazione militare statunitense di Haiti, nel 1915, fece seguito all'esecuzione da parte della folla del leader di Haiti, ma fu largamente giustificata al pubblico statunitense come un consolidamento del controllo statunitense di fronte a una possibile invasione tedesca dell'isola. Le paure di una conquista tedesca era in qualche modo realistica: i tedeschi nel 1914 controllavano l'80% dell'economia; la principale ferrovia era controllata dai banchieri di Amburgo; e i tedeschi avevano perfino finanziato rivoluzioni che tennero il paese in fermento politico. La conquista e i diciannove anni di occupazione furono un altro capitolo nella lunga e triste storia di Haiti.\nUna conseguenza della rivoluzione messicana si ebbe nel marzo 1916, quando Pancho Villa guid\u00f2 1.500 incursori messicani in un attacco oltre il confine contro Columbus (Nuovo Messico), attaccando un distaccamento della cavalleria statunitense, catturando 100 cavalli e muli, dando fuoco alla citt\u00e0 e uccidendo 17 abitanti. Il presidente Woodrow Wilson rispose inviando 12.000 uomini, guidati dal generale John J. Pershing, in Messico all'inseguimento di Villa. Questa \"Spedizione contro Pancho Villa\" fall\u00ec nel suo obiettivo (catturare Villa) e venne ritirata nel febbraio 1917.\nL'era \"progressista\".\nL'elezione presidenziale del 1900 diede agli USA una possibilit\u00e0 di passare il giudizio sull'amministrazione McKinley, in particolare sulla sua politica estera. Riunendosi a Filadelfia, i repubblicani espressero soddisfazione circa la riuscita della guerra contro la Spagna, il ripristino della prosperit\u00e0 e lo sforzo per ottenere nuovi mercati tramite la politica della porta aperta. La rielezione di McKinley fu una conclusione scontata.\nMa il presidente non visse abbastanza a lungo da godersi la vittoria. Nel settembre 1901, mentre partecipava ad un'esposizione a Buffalo, McKinley venne ucciso da un immigrato anarchico di origini polacche, Leo Czolgos. Era il terzo presidente a venire assassinato nell'arco di 40 anni, ossia dopo la fine della guerra civile. Theodore Roosevelt, vicepresidente di McKinley, assunse la presidenza.\nNegli affari interni, cos\u00ec come in quelli internazionali, l'ascesa di Roosevelt coincise con una nuova epoca nella vita politica americana. Il continente era popolato da non nativi, la frontiera stava scomparendo. Le basi politiche del paese avevano sopportato le vicissitudini della guerra all'estero e di quella civile, le maree di prosperit\u00e0 e depressione. Passi enormi erano stati fatti in agricoltura, nell'attivit\u00e0 mineraria e nell'industria.\nComunque, l'influenza della grande finanza, era pi\u00f9 radicata che mai, e i governi locali e municipali erano in mano a politici corrotti. Un nuovo spirito dei tempi, noto come \"Progressismo\", sorse negli anni 1890 e continu\u00f2 fino all'entrata degli USA nella Prima guerra mondiale, nel 1917.\nMolti \"progressisti\" auto-proclamati videro la loro opera come una crociata contro i boss politici e gli industriali corrotti. L'epoca vide un'aumentata domanda per un'effettiva regolamentazione degli affari, un rinnovato impegno per il servizio pubblico, e un'espansione del raggio d'azione del governo per assicurare il benessere e gli interessi della nazione, cos\u00ec come li vedevano i gruppi che facevano pressione per queste richieste. Quasi tutte le figure notevoli dell'epoca, in campo politico, filosofico, scolastico o letterario, erano collegate, almeno in parte, con il movimento riformatore.\nAnni prima, nel 1873, il celebrato scrittore Mark Twain aveva esposto la societ\u00e0 americana ad uno scrutinio critico con \"The Gilded Age\". Ora, articoli taglienti che trattavano di trust, alta finanza, cibo adulterato e pratiche ferroviarie abusive, iniziarono ad apparire sui quotidiani e nelle riviste popolari come \"McClure's\" e \"Collier's\". I loro autori, come la giornalista Ida M. Tarbell, che parteggi\u00f2 contro lo Standard Oil Trust, divennero noti come \"Muckrakers\". Nel suo sensazionale romanzo \"The Jungle\", Upton Sinclair espose le condizioni insalubri delle grandi fabbriche di macellazione di Chicago, e la morsa del \"trust delle bistecche\" sui rifornimenti di carne della nazione.\nL'impatto martellante degli scrittori dell'epoca \"progressista\" rinforz\u00f2 gli obiettivi di certi settori della popolazione, specialmente di una classe media che presa tra il grande lavoro e il grande capitale, pass\u00f2 all'azione politica. Molti stati adottarono leggi per migliorare le condizioni in cui la gente viveva e lavorava. Su pressione di importanti critici sociali quali Jane Addams, le leggi sul lavoro minorile vennero rafforzate e di nuove ne vennero adottate, alzando i limiti d'et\u00e0, riducendo le ore di lavoro, vietando il lavoro notturno e richiedendo la frequenza scolastica.\nLa presidenza Roosevelt.\nAll'inizio del XX secolo, gran parte delle citt\u00e0 pi\u00f9 grandi e pi\u00f9 di met\u00e0 degli stati avevano istituito una giornata lavorativa di otto ore per la pubblica amministrazione. Parimenti importanti furono le leggi sull'indennizzo dei lavoratori, che rendevano i datori di lavoro legalmente responsabili per gli infortuni sostenuti dai lavoratori sul posto di lavoro. Vennero passate anche nuove leggi sui redditi, le quali, tassando le successioni, gettarono le basi per la contemporanea tassa federale sui redditi.\nRoosevelt richiese uno \"Square Deal\", e inizi\u00f2 una politica di aumentata supervisione federale, nell'applicazione delle leggi antitrust. In seguito, l'estensione della supervisione governativa sulle ferrovie spinse all'approvazione di importanti leggi regolatorie. Una di queste rese le tariffe pubblicate uno standard legale, e gli spedizionieri responsabili assieme alle ferrovie per i rimborsi.\nLa sua vittoria nell'elezione presidenziale del 1904 era assicurata. Incoraggiato da un netto trionfo elettorale, Roosevelt richiese regolamentazioni ferroviarie ancor pi\u00f9 drastiche, e nel giugno 1906 il Congresso approv\u00f2 l'Atto Hepburn. Questo diede alla Commissione Interstatale per il Commercio una reale autorit\u00e0 nel regolare le tariffe, estese la giurisdizione della commissione e costrinse le ferrovie a cedere i loro interessi nelle linee di vaporetti e nell'industria del carbone.\nAllo stesso tempo il Congresso aveva creato un nuovo Dipartimento del Commercio e del Lavoro, con appartenenza al gabinetto del presidente. Un ufficio del nuovo dipartimento, incaricato di investigare gli affari delle grandi aggregazioni affaristiche, scopr\u00ec nel 1907 che la American Sugar Refining Company aveva defraudato il governo di una grossa somma in dazi di importazione. Le successive azioni legali recuperarono pi\u00f9 di 4 milioni di dollari e condannarono diversi funzionari dell'azienda.\nLa conservazione delle risorse naturali della nazione fu uno degli aspetti dell'epoca di Roosevelt. Il presidente aveva richiesto un programma esteso e integrato di conservazione, bonifica e irrigazione, gi\u00e0 nel 1901, nel suo primo messaggio annuale al Congresso. Mentre i suoi predecessori avevano destinato 188.000\u00a0km\u00b2 di boschi per la conservazione e i parchi, Roosevelt port\u00f2 la superficie a 592.000\u00a0km\u00b2 e inizio sforzi sistematici per impedire gli incendi boschivi e per il rimboschimento delle parti deforestate.\nUn altro successo di Roosevelt fu l'approvazione da parte del Congresso dalla Pure and Food Act, la prima legge che regolamentava il settore alimentare e farmaceutico.\nTaft e Wilson.\nLa popolarit\u00e0 di Roosevelt era al suo massimo quando si approssimava la campagna presidenziale del 1908, ma egli non voleva rompere la tradizione per cui nessun presidente aveva retto l'incarico per pi\u00f9 di due mandati. Appoggi\u00f2 invece William Howard Taft, che vinse nuovamente le elezioni per i repubblicani e cerc\u00f2 di continuare il programma di riforme del predecessore. Taft, un ex giudice, primo governatore coloniale delle Filippine in mani statunitensi e amministratore del Canale di Panama, fece alcuni progressi. (\"Per dettagli sulla politica estera statunitense sotto l'amministrazione Taft, si veda Diplomazia del dollaro.\")\nTaft continu\u00f2 la persecuzione dei trust, rafforz\u00f2 ulteriormente la Commissione Interstatale per il Commercio, stabil\u00ec un sistema di risparmio postale e un sistema di spedizioni postali, espanse il servizio civile e sponsorizz\u00f2 l'entrata in vigore di due emendamenti alla costituzione. Il XVI emendamento autorizzava un'imposta progressiva sul reddito, mentre il XVII, ratificato nel 1913, demandava l'elezione diretta dei senatori al popolo, sostituendo il sistema in cui essi venivano scelti dalle legislature degli stati.\nA bilanciare in negativo questi conseguimenti ci furono: l'accettazione da parte di Taft di tariffe doganali con un piano protezionistico che scandalizz\u00f2 l'opinione progressista; la sua opposizione all'ingresso dell'Arizona nell'Unione a causa della sua costituzione progressista; la sua crescente dipendenza dall'ala conservatrice del suo partito. Nel 1910, il partito repubblicano di Taft era diviso e una schiacciante vittoria elettorale a favore dei democratici ridiede a questi il controllo del Congresso.\nDue anni dopo, Woodrow Wilson, democratico e governatore progressista dello stato del New Jersey, scese in campo contro Taft, candidato dai repubblicani e contro Roosevelt, il quale, scartato come candidato dalla convention repubblicana, aveva organizzato un terzo partito, i progressisti.\nWilson sconfisse i due rivali. Sotto la sua guida il nuovo Congresso promulg\u00f2 uno dei pi\u00f9 notevoli programmi legislativi della storia statunitense. Il suo primo compito fu la revisione delle tariffe. \"Gli obblighi tariffari devono essere alterati\", disse Wilson. \"Dobbiamo abolire tutto ci\u00f2 che somigli in qualche modo ad un privilegio\". La Tariffa Underwood (1913), forn\u00ec una sostanziale riduzione dei tassi su alimentari e materie prime importate, prodotti in cotone e lana, ferro e acciaio, e rimosse i dazi da pi\u00f9 di un centinaio di altri beni. Anche se l'atto mantenne molte caratteristiche protezioniste, fu un tentativo genuino di abbassare il costo della vita per i lavoratori statunitensi.\nIl secondo punto del programma democratico era rimasto indietro da tempo, l'accurata riorganizzazione dell'inflessibile sistema bancario e valutario. \"Il controllo\", disse Wilson, \"deve essere pubblico, non privato, deve essere conferito al governo, cos\u00ec che le banche possano essere gli strumenti, non le padrone, degli affari e dell'impresa e dell'iniziativa individuale\".\nIl Federal Reserve Act (1913) fu uno dei pi\u00f9 duraturi risultati legislativi di Wilson. Esso impose al sistema bancario esistente una nuova organizzazione che divideva il paese in 12 distretti, con una Federal Reserve Bank in ognuno, tutte supervisionate da un Federal Reserve Board. Queste banche dovevano servire da depositarie delle riserve valutarie delle banche che entravano nel sistema. Fino al Federal Reserve Act, il governo statunitense aveva lasciato in gran parte il controllo della sua erogazione di denaro a banche private non regolamentate. Mentre il mezzo di scambio ufficiale erano le monete d'oro, gran parte dei prestiti e dei pagamenti venivano effettuati con banconote, sostenute dalla promessa di un riscatto in oro. Il problema di questo sistema era che le banche erano tentate ad andare oltre le loro riserve liquide, spingendo a periodici momenti di panico in cui correntisti spaventati correvano a convertire le loro banconote in monete. Col passaggio dell'atto, venne assicurata una maggiore flessibilit\u00e0 nel rifornimento di denaro, e vennero poste condizioni all'emissione di banconote della riserva federale per andare incontro alle richieste del mondo degli affari.\nIl successivo compito importante fu la regolamentazione dei trust e l'investigazione degli abusi da parte delle imprese. Il Congresso autorizz\u00f2 una Federal Trade Commission per emanare ordini che proibivano \"metodi sleali di competizione\" nel commercio interstatale.\nUna seconda legge, il Clayton Antitrust Act, viet\u00f2 molte pratiche aziendali che erano fino ad allora sfuggite a una specifica condanna; comitati direttivi interconnessi, discriminazione dei prezzi tra gli acquirenti, uso delle ingiunzioni nelle dispute sindacali e propriet\u00e0 da parte di un'impresa di un insieme di aziende simili.\nIl Federal Workingman's Compensation Act del 1916 autorizz\u00f2 indennit\u00e0 per gli impiegati del pubblico impiego federale, per le invalidit\u00e0 occorse sul luogo di lavoro. L'Adamson Act dello stesso anno stabil\u00ec una giornata lavorativa di otto ore per i lavoratori ferroviari. Questo record di conquiste fece ottenere a Wilson un posto saldo nella storia statunitense, come uno dei pi\u00f9 importanti riformatori politici della nazione. Comunque, la sua reputazione interna sarebbe presto stata oscurata dai suoi record come presidente in tempo di guerra, che port\u00f2 il suo paese alla vittoria, ma che non pot\u00e9 mantenere il supporto della popolazione per la pace che ne segu\u00ec.\nPrima guerra mondiale.\nMantenendo fermamente la neutralit\u00e0 quando la prima guerra mondiale scoppi\u00f2 nel 1914, gli USA entrarono in guerra contro la Germania solo dopo che questa annunci\u00f2 che avrebbe condotto una guerra sottomarina indiscriminata che avrebbe riguardato anche i convogli neutrali, e gli USA scoprirono che i tedeschi avevano tentato di chiedere al Messico di entrare in guerra contro gli Stati Uniti, in caso questi avessero dichiarato guerra alla Germania. Le simpatie di molti influenti politici e industriali avevano favorito la causa di britannici e francesi fin dall'inizio della guerra; comunque, un considerevole numero di cittadini (tra cui molti di origine irlandese e tedesca) erano fermamente contrari ad un coinvolgimento statunitense nel conflitto europeo (almeno al fianco dei britannici), e il voto del Congresso, il 6 aprile 1917, per la dichiarazione di guerra, fu tutt'altro che unanime.\nInternamente, tutto ci\u00f2 che riguardava la Germania, comprese lingua e cultura, venne messo da parte durante la guerra (ad esempio i \"sauerkraut\", i \"crauti\", vennero ribattezzati \"liberty cabbage\" ovvero \"cavoli della vittoria\"). Alcuni tedeschi-americani che si espressero contro la guerra o si mostrarono dispiaciuti in altro modo agli altri cittadini, vennero sottoposti a molestie o arresti. Un numero ignoto di tedeschi-americani potrebbero aver anglicizzato il loro nome e nascosto le loro radici culturali durante questo periodo, cos\u00ec da non distinguersi dalla massa.\nPi\u00f9 in generale, l'amministrazione Wilson cre\u00f2 il Comitato sull'Informazione Pubblica (CPI), non solo per controllare l'informazione di guerra, ma anche per fornire propaganda a favore della guerra. L'American Protective League, che lavor\u00f2 con l'FBI, fu una delle tante \"associazioni patriottiche\" private e di destra, che spunt\u00f2 per sostenere la guerra e, allo stesso tempo, combattere i sindacati e le varie organizzazioni pacifiste e di sinistra. Il Congresso statunitense approv\u00f2, e Wilson firm\u00f2, l'Atto sullo spionaggio del 1917 e l'Atto sulla sedizione del 1918. L'Atto sulla sedizione criminalizzava qualsiasi espressione di opinione che usasse un \"linguaggio sleale, profano, scurrile o abusivo\" nei confronti del governo statunitense, della bandiera o delle forze armate. Le azioni di polizia del governo, i gruppi di vigilantes privati e la pubblica isteria di guerra, compromisero seriamente le libert\u00e0 civili di molti leali americani che semplicemente erano in disaccordo con la politica di Wilson.\nSui campi di battaglia francesi, l'arrivo di fresche divisioni americane si rivel\u00f2 cruciale nel rinvigorire le logore armate alleate, nell'estate del 1918, quando riuscirono a respingere l'ultima potente offensiva tedesca (Offensive di primavera), e avanzarono con l'offensiva alleata finale (Offensiva dei cento giorni). Con la vittoria conseguita sulla Germania pochi mesi dopo, l'11 novembre 1918, Regno Unito, Francia e Italia imposero severe sanzioni economiche alla Germania con il Trattato di Versailles. Il Senato degli Stati Uniti non ratific\u00f2 il trattato; gli USA firmarono invece paci separate con la Germania e i suoi alleati. Il Senato si rifiut\u00f2 anche di entrare nella neonata Societ\u00e0 delle Nazioni alle condizioni di Wilson, e questi respinse la proposta di compromesso fatta dal Senato.\nNonostante la richiesta di Wilson per dei termini di pace pi\u00f9 accettabili dalla Germania, l'impatto economico delle riparazioni richieste alla Germania dal Trattato di Versailles fu pesante e causa diretta dell'ascesa di Hitler e quindi della II guerra mondiale in Europa. L'addizionale fallimento del trattato per andare incontro alle richieste imperiali e coloniali del Giappone, aiut\u00f2 a gettare le basi per la crescita della dittatura militare giapponese e quindi della II guerra mondiale nel Pacifico."}
{"id": "294089", "revid": "104458", "url": "https://it.wikipedia.org/wiki?curid=294089", "title": "Schinznach-Bad", "text": "Schinznach-Bad (toponimo tedesco; fino al 1937 Birrenlauf) \u00e8 una frazione di 1\u00a0298 abitanti del comune svizzero di Brugg, nel Canton Argovia (distretto di Brugg).\nStoria.\nGi\u00e0 comune autonomo che si estendeva per 1,90\u00a0km\u00b2 e che comprendeva anche la frazione di Bad Schinznach, nel 2020 \u00e8 stato aggregato al comune di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSchinznach-Bad \u00e8 una stazione termale attiva dal 1691.\nInfrastrutture e trasporti.\nSchinznach-Bad \u00e8 servito dall'omonima stazione sulla ferrovia Zurigo-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "294093", "revid": "7", "url": "https://it.wikipedia.org/wiki?curid=294093", "title": "Joseph Alois Ratzinger", "text": ""}
{"id": "294094", "revid": "38120", "url": "https://it.wikipedia.org/wiki?curid=294094", "title": "Aldo Ferrari (fotografo)", "text": "In Marina durante il conflitto mondiale come sommozzatore, lasci\u00f2 dopo la guerra gli studi di ingegneria per dedicarsi alla fotografia, dal 1950 al 1960, e al giornalismo.\nCorrispondente dell'Associated Press, inizi\u00f2 collaborando con il cognato, il giornalista e fotografo Costantino Della Casa. Sono rimaste celebri le sue immagini dei principali processi dell'epoca, dell'alluvione del Polesine e di alcuni grandi personaggi della societ\u00e0 dell'Emilia-Romagna e dell'Italia, come il pittore naif Antonio Ligabue.\nA lungo presidente dell'Associazione Stampa Emilia-Romagna (ASER), il sindacato dei giornalisti della regione, nel mondo giornalistico ha ricoperto vari incarichi di prestigio a \"Il Resto del Carlino\", e ha diretto varie pubblicazioni di stampa sportiva.\nLe sue fotografie sono presso la Cineteca comunale di Bologna, raccolte nel fondo \"Lucia Della Casa Ferrari-Costantino Della Casa\".\nDa non confondere in alcun modo con l'omonimo il cui nome compariva nella lista degli iscritti alla loggia massonica P2."}
{"id": "294095", "revid": "1928807", "url": "https://it.wikipedia.org/wiki?curid=294095", "title": "Gobbo Saragiolo", "text": "Noto anche come \"Gobbino del Ciaj\", \u00e8 tuttora il pi\u00f9 vincente della storia del Palio di Siena con quindici successi, insieme con Mattia Mancini detto \"Bastiancino\".\nCarriera.\nFabbro di professione (mestiere ereditato dal padre), corse il Palio di Siena ben cinquantanove volte tra il 1823 ed il 1860. Vest\u00ec i giubetti di quattordici Contrade, solo Aquila, Civetta e Lupa non lo montarono mai. Piccolo (una stampa dell'epoca, in occasione della prima vittoria, lo descrive alto 2 braccia, cio\u00e8 circa 120\u00a0cm, e di 80 libbre di peso, cio\u00e8 appena 36\u00a0kg) e gobbo (per questo il soprannome), incantava Siena con la sua abilit\u00e0 col nerbo, la sua freddezza e la sua capacit\u00e0 di vincere anche con barberi di poche pretese trasformandoli in campioni, doti che ne fecero un mito anche presso i suoi contemporanei.\nIn Piazza del Campo esord\u00ec giovanissimo: non ancora quattordicenne difese i colori della Chiocciola, al Palio dell'Assunta del 1823, riportando una sorprendente vittoria sul baio scuro di Stanislao Pagliai, uno dei cavalli pi\u00f9 vittoriosi della storia del Palio di Siena. Dovettero per\u00f2 passare sei anni prima di rivederlo vincere: cosa che fece alla grande, conquistando il proprio \"cappotto\" personale nel 1829. Le Contrade quasi lo pagavano a peso d'oro per averlo. Tra tutte la contesa tra le due grandissime rivali Oca e Torre, che gi\u00e0 all'epoca si davano battaglia per guadagnare il maggior prestigio cittadino. Le dirigenze dei due rioni cercarono in ogni modo di guadagnarsi la fiducia del Gobbo Saragiolo. Ma lui, ambendo per lo pi\u00f9 al denaro e lontano da ogni tipo di influenza contradaiola, vest\u00ec sia il giubbetto di Salicotto che quello di Fontebranda: per l'Oca corse nove Palii (vincendone tre), per la Torre ne corse 11 (vincendone cinque).\nIl suo pi\u00f9 grande rivale in Piazza fu Francesco Bianchini detto \"Campanino\"; ma i loro scontri andarono ben oltre la corsa, sfociando in un grave episodio di cronaca. Accadde infatti che nel novembre 1838 proprio \"Campanino\" fu coinvolto in una rissa in occasione di una corsa a Castelnuovo Berardenga, e provoc\u00f2 l'uccisione del barbaresco del \"Gobbo Saragiolo\". Lo stesso \"Gobbo\" si rese protagonista di alcune scorrettezze nei confronti degli altri fantini; basti citare l'aneddoto riguardante il Palio dell'agosto 1832: il \"Gobbo\" si insapon\u00f2 completamente dalla testa ai piedi, perch\u00e9 se mai fosse stato inseguito dagli altri fantini avrebbe potuto evitare di essere preso. Naturalmente fu proprio il \"Gobbo\" a vincere quel Palio. In generale, il \"Gobbo\" non era amato dai suoi colleghi: come riportato dagli storici, \u00ab\u00e8 odiato da tutti i fantini perch\u00e9 fa delle prepotenze\u00bb.\nIl \"Gobbo Saragiolo\" visse nell'esclusivo interesse per i soldi. Che fosse un autentico mercenario non vi era dubbio: quando nel 1855, correndo per la Selva con uno dei cavalli favoriti, and\u00f2 di proposito dritto a San Martino, ai delusi quanto irati selvaioli ribatt\u00e9 \u00abMa che dovevo vincere per voialtri miserioni che mi davi 140 monete, quando ne ho guadagnate 170?\u00bb. In seguito a questi fatti fu avviato un procedimento giudiziario, perch\u00e9 il fantino pretendeva il compenso pattuito con la Selva; l'esito si ebbe nel febbraio 1860, e fu sfavorevole a Santini, il quale fu condannato a risarcire la Contrada.\nConcluse la sua carriera il 2 luglio 1860, correndo per la Torre a ben cinquantuno anni di et\u00e0. Successivamente al ritiro, si stabil\u00ec nel territorio dell'Onda in Vicolo delle Lupaje (corrispondente alla zona nei pressi dell'attuale Via Dupr\u00e8), aprendo anche una locanda.\nPresenze al Palio di Siena.\nDopo Francesco Bianchini detto \"Campanino\", ed insieme a Niccol\u00f2 Chiarini detto \"Caino\", \u00e8 il fantino ad aver corso pi\u00f9 Palii consecutivamente: trentaquattro nel periodo compreso tra il 1823 e il 1842. Di seguito, l'elenco di tutte le sue partecipazioni.\n\"Le vittorie sono evidenziate ed indicate in neretto.\""}
{"id": "294097", "revid": "767487", "url": "https://it.wikipedia.org/wiki?curid=294097", "title": "Ottobre (film)", "text": "Ottobre () \u00e8 un film del 1928 diretto da Sergej Michajlovi\u010d \u0116jzen\u0161tejn.\nIl film fu commissionato, con mezzi larghissimi e totale autonomia, dal governo sovietico per la commemorazione del decimo anniversario della Rivoluzione d'Ottobre. Protagonista assoluta dell'opera \u00e8 la massa di operai, soldati e cittadini che furono chiamati a interpretare se stessi nelle giornate vissute in prima persona.\nIl film fu girato quasi interamente a Leningrado e qui proiettato il 20 gennaio 1928: 7 rulli, 2220 metri (ma il metraggio originale era di 3800). La critica accus\u00f2 il regista di eccessivo sperimentalismo ed estetismo, tanto che Ejzen\u0161tejn fu costretto a eliminare dalla versione definitiva dell'opera i protagonisti della cosiddetta opposizione, Trotsky e Zinov'ev, in quei giorni espulsi dal Partito Comunista dell'Unione Sovietica.\nTrama.\nPietroburgo, febbraio 1917. Dopo la rivoluzione di febbraio il monumento dello zar Alessandro III viene demolito. A causa dell'entrata nella prima guerra mondiale le condizioni del proletariato, sempre pi\u00f9 sfruttato, affamato e infreddolito, non fanno che peggiorare.\nIn aprile Lenin torna dall'esilio in Svizzera per raccogliere il malcontento popolare e organizzare il colpo di Stato.\nA luglio le truppe controrivoluzionarie del generale Kornilov si preparano a difendere la citt\u00e0. Dopo che i manifestanti vengono uccisi, i quartieri proletari vengono isolati dal centro facendo alzare i ponti, mentre i cadaveri dei manifestanti sono ancora sopra. Nel frattempo i borghesi lanciano con tono derisorio le copie della \"Pravda\", il giornale bolscevico, nel fiume.\nAnche il quartier generale dei bolscevichi viene distrutto e il governo provvisorio ordina l'arresto di Lenin, che nel frattempo si \u00e8 nascosto in una capanna per dirigere la rivolta in sicurezza. Intanto Kerenskij, leader del governo provvisorio, si reca dallo zar e viene accostato satiricamente a una statua meccanica di un pavone e a una statuetta di Napoleone. Sotto la sua presidenza si instaura il governo provvisorio russo.\nKornilov, anch'egli paragonato a Napoleone, \u00e8 considerato una perpetuazione del potere zarista. Tenta un contro-colpo di Stato facendo avanzare le sue truppe sulla citt\u00e0 \"nel nome di Dio e della patria\".\nIl messaggio rivoluzionario, diffuso attraverso dei volantini, fa presa anche sull'esercito del governo, che stringe una fratellanza con i bolscevichi, simboleggiata dall'unione nel ballo popolare \"lezginka\". Kerenskij nel frattempo si \u00e8 rifugiato sotto una montagna di cuscini nel letto della zarina. In questa lotta tra \"due Bonaparte\", Kerenskij \u00e8 costretto a piegarsi chiedendo l'aiuto dei bolscevichi, che prendono il controllo dell'arsenale della citt\u00e0 e arrestano Kornilov. Gli operai vengono addestrati ad usare le armi per l'\"ultima decisiva battaglia\".\nIn ottobre, al secondo congresso dei soviet viene approvata la proposta di insurrezione di Lenin. Mentre l'Aurora salpa, gli operai riprendono il controllo dei ponti della citt\u00e0. Il governo provvisorio cade il 25 ottobre alle 10 del mattino. La Guardia Rossa fa irruzione nel Palazzo d'Inverno, arrestando gli occupanti, e perquisendoli uno ad uno rivelando i tentativi di furto degli oggetti preziosi presenti nel palazzo. Lenin prende il potere dichiarando che la \"rivoluzione operaia e contadina si \u00e8 compiuta\".\nRiconoscimenti.\nNel 1929 \u00e8 stato indicato tra i migliori film stranieri dell'anno dal National Board of Review of Motion Pictures."}
{"id": "294099", "revid": "287204", "url": "https://it.wikipedia.org/wiki?curid=294099", "title": "Amanita virosa", "text": "L'Amanita virosa (comunemente chiamato - in lingua inglese - \"Destroying angel\" ovvero \"angelo distruttore\") \u00e8 un fungo mortale poco diffuso, di colore bianco candido.\n\u00c8 una specie piuttosto interessante in quanto di pericolosit\u00e0 pari alla congenere Amanita phalloides, con cui condivide le letali micotossine.\nA differenza di \"A. phalloides\", i primi sintomi di avvelenamento ad opera di questa specie insorgono spesso dopo parecchie ore dal consumo, anche 24. Il danno \u00e8 di natura epatica, estremamente violento.\nDescrizione della specie.\nCappello.\n45\u201390\u00a0mm ed oltre, di colore bianco candido, si sviluppa rompendo la volva, con un profilo inizialmente ad ogiva ed a maturit\u00e0 campanulato ed irregolare ed alla fine quasi disteso, ricoperto da cuticola setosa e glabra che diviene poco vischiosa a tempo umido.\nLamelle.\nFitte e sottili libere, sempre bianche anche a maturit\u00e0, intervallate da lamellule.\nGambo.\n80\u2013120\u00a0mm ed oltre \u00d7 10\u201320\u00a0mm, slanciato, tendenzialmente cilindrico per continua riduzione del diametro, leggermente eccentrico, bianco ed adornato fin sotto l'anello da fiocchi concolori. Alla base bulboso ed avvolto da una volva vistosa.\nAnello.\nSupero, alto quasi all'apice, sottile e poco persistente, anch'esso di colore bianco.\nVolva.\nConsistente, avvolgente il bulbo del gambo, bianca.\nCarne.\nFibrosa e bianca, immutabile.\nL'eventuale assaggio non va deglutito ma subito espulso.\nSpore.\n8,5-10 \u00d7 8-9,5\u00a0\u00b5m lisce, amiloidi, bianche in massa ed incolori al microscopio.\nHabitat.\nDall'estate all'autunno nei boschi montani ed umidi di conifera, specialmente di \"abete rosso\", su terreno calcareo. Poco diffusa ma abbondante nelle stazioni di crescita.\nCommestibilit\u00e0.\n VELENOSO MORTALE. Contiene amatossine.\nEtimologia.\nDal latino \"virosus\", fetido, velenoso."}
{"id": "294100", "revid": "400694", "url": "https://it.wikipedia.org/wiki?curid=294100", "title": "Quadranti galattici", "text": "I quadranti galattici sono zone di spazio che comprendono ciascuna un quarto della nostra Galassia, la Via Lattea, nell'universo fantascientifico di \"Star Trek\". Sono designati dalle prime quattro lettere dell'alfabeto greco (alfa, beta, gamma e delta).\nL'esatta posizione dei confini tra i vari quadranti non \u00e8 mai stata stabilita canonicamente, e alcuni episodi sembrano contraddirsi l'uno con l'altro a proposito della posizione dei vari luoghi delle serie; allo stesso modo, i vari manuali prodotti dagli sceneggiatori sono incoerenti tra di loro, cos\u00ec come le mappe mostrate sullo sfondo basate su di essi. Lo stesso termine \"quadrante\" viene usato, nella serie classica, per definire una zona di spazio molto pi\u00f9 piccola: ad esempio, negli episodi \"Il cavaliere di Gothos\" e \"Gli anni della morte\", si fa riferimento rispettivamente ai quadranti 904 e 448, mentre nel film \"L'ira di Khan\" (e in altri episodi della serie) l'\"Enterprise\" \u00e8 chiamata \"l'unica nave nel quadrante\". Nelle serie successive, a partire dall'episodio di ' ', il termine \u00e8 usato per indicare un quarto della galassia.\nQuadranti Alfa e Beta.\nI quadranti Alfa e Beta comprendono la maggior parte dei luoghi dove si svolgono i film e le serie televisive (con l'eccezione di \"\", ambientata nel quadrante Delta); qui sono situate la Federazione dei Pianeti Uniti, l'Impero Klingon, l'Impero Stellare Romulano, l'Unione dei Cardassiani e altre potenze minori come l'Alleanza Ferengi, la Confederazione dei Breen e l'Egemonia Gorn.\nSecondo la \"Star Trek Encyclopedia\" e \", il confine tra i due quadranti passerebbe nei pressi del sistema solare; la Federazione si estenderebbe in maggioranza nel quadrante Beta, dove si troverebbero anche Vulcano, Qo'nos e Romulus, centri rispettivamente dell'Impero Klingon e dell'Impero Romulano, cos\u00ec come la gran parte di questi ultimi due. Al contrario, Bajor e l'Unione Cardassiana si troverebbero nel quadrante Alfa.\nQuesto \u00e8 per\u00f2 poco coerente con le serie televisive (in primo luogo \"), che descrivono la Federazione, i Klingon e i Romulani come potenze del quadrante Alfa, facendo riferimento solo raramente al quadrante Beta; allo stesso modo, in \"Voyager\", l'obiettivo dichiarato dall'equipaggio \u00e8 \"tornare al quadrante Alfa\", e l'unico riferimento al quadrante Beta \u00e8 presente nell'ultimo episodio. Ronald D. Moore ha dichiarato che \"Deep Space Nine\" ha continuato ad usate il termine \"quadrante Alfa\" per evitare di confondere gli spettatori, in quanto il quadrante Beta era stato menzionato raramente.\nQuadrante Gamma.\nIl quadrante Gamma \u00e8 il quadrante in cui \u00e8 situato il Dominio, che ne controlla buona parte. Il tunnel spaziale bajoriano collega un punto del quadrante con Bajor, nel quadrante Alfa.\nQuadrante Delta.\nIl quadrante Delta \u00e8 il luogo in cui \u00e8 ambientata quasi interamente '. Da questo quadrante provengono i Borg; altre potenze significative sono i Kazon e gli Hirogeni. Il quadrante \u00e8 stato esplorato molto poco dalle navi della Federazione: la \"Voyager\" e la \"Equinox\" furono trasportate all'estremit\u00e0 del quadrante e furono costrette a percorrerlo per tornare verso la Terra, mentre lEnterprise\" D vi fu trasportata per breve tempo da Q."}
{"id": "294102", "revid": "358232", "url": "https://it.wikipedia.org/wiki?curid=294102", "title": "Donatello Alunni Pierucci", "text": "Biografia.\nLaureato a Bologna in Discipline delle Arti della Musica e dello Spettacolo (DAMS), risiede a Roma dal 1987.\nComincia la sua attivit\u00e0 a Milano lavorando come regista, sceneggiatore e direttore di produzione in numerosi film pubblicitari e documentari industriali. In questo periodo d\u00e0 vita insieme ad altri film-maker all'esperienza di \"Indigena\" luogo di discussione ed esperienze produttive che hanno segnato la scena cinematografica milanese verso la met\u00e0 degli anni 80. In questo periodo scrive e dirige un lungometraggio e collabora ad altri corto e lungometraggi.\nAbbandona la pubblicit\u00e0 e trasferitosi a Roma continua la sua attivit\u00e0 nel documentario industriale. Nel 1992 inizia un decennale rapporto di collaborazione con la RAI come regista di dirette televisive. Realizza nel frattempo video indipendenti che vengono presentati in vari festival internazionali. Negli ultimi anni ha realizzato come regista numerose puntate delle soap opera \"Un posto al sole\" e \"Cuori rubati\".\nNel 2020 pubblica il romanzo \"Omicidio al 14 rosso\"."}
{"id": "294106", "revid": "729019", "url": "https://it.wikipedia.org/wiki?curid=294106", "title": "Schinznach-Dorf", "text": "Schinznach-Dorf (toponimo tedesco; fino al 1938 Schinznach) \u00e8 una frazione di 1\u00a0769 abitanti del comune svizzero di Schinznach, nel Canton Argovia (distretto di Brugg).\nStoria.\nGi\u00e0 comune autonomo che comprendeva anche le frazioni di Wallbach e Wisstrotte, 2014 \u00e8 stato aggregato all'altro comune soppresso di Oberflachs per formare il nuovo comune di Schinznach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSchinznach-Dorf \u00e8 servito dall'omonima stazione sulla B\u00f6zbergbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "294109", "revid": "2091899", "url": "https://it.wikipedia.org/wiki?curid=294109", "title": "Il'ja Ivanovi\u010d Ma\u0161kov", "text": "\u00c8 stato uno dei pittori russi, allo stesso tempo pi\u00f9 importanti e caratteristici, del circolo \"Fante di Quadri\" (in russo, \u0411\u0443\u0431\u043d\u043e\u0432\u044b\u0439 \u0412\u0430\u043b\u0435\u0442).\nMa\u0161kov nasce nel villaggio cosacco di Michailovskaja-sul-Don (vicino a Volgograd) da una famiglia di contadini. Dopo il suo arrivo a Mosca, fin dal 1900 studi\u00f2 alla Scuola di Pittura, scultura ed architettura moscovita. Fra i suoi insegnanti c'erano Konstantin Korovin e Valentin Serov.\nNel 1909, fu espulso dalla scuola per il suo pensiero artistico libero. Viaggi\u00f2 molto durante il suo periodo di studi, visitando numerosi Paesi dell'Europa occidentale, la Turchia e l'Egitto. Fu membro dell'associazione \"Mir iskusstva\" e del circolo pittorico avanguardista \"Fante di Quadri\"."}
{"id": "294111", "revid": "11220", "url": "https://it.wikipedia.org/wiki?curid=294111", "title": "Giovanbattista Morgagni", "text": ""}
{"id": "294113", "revid": "108637969", "url": "https://it.wikipedia.org/wiki?curid=294113", "title": "Riddlesden", "text": "Riddlesden \u00e8 un villaggio nella contea del West Yorkshire, in Inghilterra, situato vicino a Keighley ed al Leeds and Liverpool Canal.\nLa residenza di East Riddlesden Hall \u00e8 gestita dal National Trust. \u00c8 stato costruito nel 1642 da un ricco sarto di Halifax, James Murgatroyd. Nei terreni della residenza si trova un granaio utilizzato per le decime medievale."}
{"id": "294115", "revid": "104458", "url": "https://it.wikipedia.org/wiki?curid=294115", "title": "Villnachern", "text": "Villnachern (toponimo tedesco) \u00e8 un comune svizzero di 1\u00a0655 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVillnachern \u00e8 servito dall'omonima stazione sulla ferrovia Brugg-Pratteln.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "294118", "revid": "78273", "url": "https://it.wikipedia.org/wiki?curid=294118", "title": "Siena e la pioggia di meteoriti", "text": ""}
{"id": "294122", "revid": "6392", "url": "https://it.wikipedia.org/wiki?curid=294122", "title": "Filtro elettronico", "text": ""}
{"id": "294124", "revid": "1652635", "url": "https://it.wikipedia.org/wiki?curid=294124", "title": "Mercante", "text": "Il mercante \u00e8 colui che esercita la mercatura, attivit\u00e0 di lavoro umana che prevede come azione principale l'acquisto e la vendita (ad un prezzo maggiore) e spesso il trasporto e la distribuzione di un determinato bene o prodotto. Questa figura professionale \u00e8 legata concettualmente al commercio.\nLa figura del mercante gi\u00e0 nota fin dall'antichit\u00e0 da cui deriva il nome \"mercator\" commerciante per lucro distinto dal \"factor\" trafficante istituzionale per status sociale, diventa importantissima durante il medioevo ed il rinascimento. Il mercante \"sopravvive\" fino ai giorni nostri evolvendo in figure pi\u00f9 specializzate che si occupano di una o al massimo due fasi delle attivit\u00e0 del mercante (acquisto, trasporto, distribuzione, vendita)."}
{"id": "294125", "revid": "968255", "url": "https://it.wikipedia.org/wiki?curid=294125", "title": "Acquisto", "text": "Lacquisto \u00e8 una fase del processo di scambio dei beni.\nCon questo termine s'indica l'azione mediante la quale un soggetto entra in possesso di un determinato bene o servizio, che pu\u00f2 essere:\nLa contropartita del bene o servizio si definisce \"corrispettivo\" o, pi\u00f9 comunemente, pagamento: questo pu\u00f2 corrispondere a una certa somma di denaro contante, o all'impegno di pagare, o far pagare da terzi, entro un certo termine e a condizioni predeterminate.\nNel caso di pagamento differito si rende quindi necessaria la stipula di un contratto, a garanzia del pagamento per il venditore, il quale si priva di un bene materiale in cambio di una promessa di pagamento. \nNel caso di acquisto di un servizio \u00e8 generalmente l'acquirente che, tramite contratto, viene tutelato, quando il prestatore promette il servizio stesso dopo (si noti) aver riscosso il pagamento. Tipico di questa casistica \u00e8 il contratto di assicurazione, che garantisce protezioni economiche eventuali, e comunque successive al pagamento del premio, in presenza di un corrispettivo esatto in anticipo. Cionondimeno si verifica comunemente il caso di servizio pagato dopo la prestazione e il contratto: in tal caso protegge il prestatore del servizio stesso. \nIl contratto, solitamente in forma scritta, in alcuni casi \u00e8 soggetto a obbligo di registrazione e di pagamento di tasse di registro.\nL'acquisto pu\u00f2 esser regolato per contanti o per mezzo di altri strumenti finanziari (assegno bancario, bancomat, carta di credito, carta di debito, credito al consumo). Per\u00f2, non sempre ad un acquisto (o l'equivalente vendita) corrisponde un pagamento monetario: si pensi al caso di approvvigionamento intra gruppo o la fornitura a titolo gratuito o la corresponsione del dovuto sotto forma di prestazione di lavoro o scambio.\nAl consumatore viene riconosciuta per legge una garanzia sul bene acquistato e - se l'acquisto avviene al di fuori di un esercizio commerciale - il diritto di recesso. \nIn ambito industriale e professionale in genere, acquisto non \u00e8 sinonimo di approvvigionamento essendo due processi contigui ma distinti avendo finalit\u00e0 diverse.\nUna forma simile all'acquisto, ma profondamente diversa nella concezione, \u00e8 il \"leasing\", che configura piuttosto un'analogia con l'affitto. Il pagamento viene effettuato sotto forma di canone con scadenze prefissate (mensili, bimestrali, ecc.), con prevedibile ma non obbligatorio riscatto alla fine del contratto di \"leasing\"."}
{"id": "294126", "revid": "92723", "url": "https://it.wikipedia.org/wiki?curid=294126", "title": "Indulgenza plenaria", "text": ""}
{"id": "294131", "revid": "115540792", "url": "https://it.wikipedia.org/wiki?curid=294131", "title": "Ega (torrente)", "text": "L'Ega (\"Kardaunbach\" o \"Eggentaler Bach\" in tedesco) \u00e8 un torrente dell'Alto Adige. Nasce dal Latemar, forma la Valle d'Ega, bagnando Nova Levante. Confluisce da sinistra nell'Isarco a monte di Bolzano.\nPercorso.\nIl torrente Ega drena l'omonima valle per una lunghezza di ca. 22 km e sfocia nell\u2018Isarco presso Cardano. L'Ega non possiede una vera e propria sorgente in quanto assume tale denominazione a partire da Ponte Nova alla confluenza di due fiumi: il Rio Nova, che nasce al Passo di Costalunga, e dal Rio di San Nicol\u00f2, che nasce invece poco ai piedi della parete nord-occidentale del Latemar. Questi torrenti lambiscono rispettivamente le localit\u00e0 di Nova Levante e San Nicol\u00f2 d'Ega. Il Rio Nova raccoglie inoltre lungo il suo percorso le acque del noto Lago di Carezza. Da Ponte Nova (\"Birchabruck\") il percorso \u00e8 caratterizzato da forre e gole, soprattutto nel tratto finale.\nAl di sotto di Ponte Nova \u00e8 presente dal 1994 l'impianto di depurazione \"Val d'Ega\".\nAffluenti.\nI principali affluenti del rio Ega sono:\nIdronimo.\nIl nome del torrente deriva dalla parola ladina \"Ega\", \"acqua\", retaggio dell'importante presenza ladina in questa vallata in epoca premoderna. Il nome tedesco pi\u00f9 antico \u00e8 \"Kardaunbach\", attestato gi\u00e0 nel 1190 come \"fluvius Kardun\" e nel 1500 come \"Gardaunpach\", al quale solo nel XIX secolo si \u00e8 sostituita la forma di \"Eggentaler Bach\", \"torrente della val d'Ega\".\nSfruttamento.\nLa principale attivit\u00e0 economica della val d'Ega sono il turismo e le segherie. Notevole \u00e8 l'estensione di impianti e piste per lo sci il cui mantenimento richiede una grande quantit\u00e0 d'acqua. Nel tratto superiore dei suoi affluenti sono presenti molte piccole centrali elettriche."}
{"id": "294132", "revid": "21371", "url": "https://it.wikipedia.org/wiki?curid=294132", "title": "King George V", "text": ""}
{"id": "294136", "revid": "767487", "url": "https://it.wikipedia.org/wiki?curid=294136", "title": "Aleksandr Nevskij (film)", "text": "Aleksandr Nevskij () \u00e8 un film sovietico del 1938 diretto da Sergej Michajlovi\u010d \u0116jzen\u0161tejn.\nIl film \u00e8 una ricostruzione storica e di propaganda antinazista in chiave epica. In quegli anni era in corso l'operazione restauratrice sia in sede politica sia nel campo delle arti, con la liquidazione di ogni avanguardia e introducendo i canoni del realismo socialista. Il culto della personalit\u00e0 di Stalin richiedeva supporti storico-culturali. Di qui anche nel cinema il richiamo alla tradizione russa e ai valori nazionali. Il principe Nevskij \u00e8 l'eroe, al posto di quella massa popolare, onnipresente nei precedenti lavori di \u0116jzen\u0161tejn. Al posto dell'urgenza espressiva, si va sostituendo una accresciuta ricercatezza formale.\nQuesto film rappresenta il ritorno di \u0116jzen\u0161tejn alla regia cinematografica, dopo quasi dieci anni di lontananza dai trionfi e dalla mondanit\u00e0. Ed infatti, in perfetta coerenza con l'ideologia stalinista e il realismo socialista, il film venne accolto con grande successo alla sua presentazione a Mosca il 23 novembre 1938 (12 rulli, 3044 metri). Per questo film, nel febbraio 1939, \u0116jzen\u0161tejn ricevette l'Ordine di Lenin. La colonna sonora fu appositamente composta da Prokof'ev per il film.\nTrama.\nLe gesta del principe Nevskij si svolgono intorno al 1240, durante il cosiddetto periodo di dispersione allorch\u00e9, caduta Kiev, la Russia subisce ripetuti attacchi dai mongoli e conseguentemente si smembra. Intanto, sul fronte occidentale, preme un'altra minaccia: l'espansione germanica. Ad appoggiare la spinta tedesca e a tutelare la sua minoranza si stabilisce in Livonia l'Ordine dei Portaspada, cavalieri cattolici di nobile lignaggio, ex crociati, legati dal giuramento di fedelt\u00e0 al papa di Roma e nemici irriducibili dei pagani slavi. Lituania, Polonia e Russia sono il loro territorio di caccia e di crimini spaventosi. Si congiungono poi con il potente Ordine Teutonico dei Cavalieri della Croce, che esercita la propria autorit\u00e0 dalla Prussia a S. Giovanni d'Acri: la pi\u00f9 grande forza militare d'Europa.\nQuando i Teutoni puntano su Novgorod, le citt\u00e0 minacciate si rivolgono all'uomo considerato il maggior guerriero di Russia: il principe Aleksandr, detto Nevskij, del Granducato di Suzdalia. Questi, che era dedito ad opere di pace con i pescatori e i cacciatori degli innumerevoli laghi della regione, raccoglie attorno a s\u00e9 un'armata molto composita, di cavalieri e contadini, e la guida verso le frontiere occidentali, salvando Novgorod dal saccheggio. Sul lago dei Ciudi d\u00e0 prova della sua sapienza strategica sbaragliando d'astuzia le possenti armate dei Teutoni nella storica battaglia del lago ghiacciato.\nOsservazioni.\nAleksandr Nevskij viene considerato dalla tradizione un eroe nazional-popolare che libera la terra russa dai Cavalieri Teutonici e dalla Chiesa di Roma. Anche riguardo a quest'ultima il regista fa una feroce critica, basandosi sui dogmi anticomunisti della stessa. In una delle scene iniziali, infatti (quella della presa della citt\u00e0 di Pskov da parte dei Cavalieri Teutonici), si coglie subito la brutalit\u00e0 illegittima della Chiesa, la quale \u00abin nome di Dio\u00bb, e per profitti strettamente personali, \u00e8 pronta ad accettare barbarie (come il rogo teutone nei confronti degli infanti della citt\u00e0 di Pskov).\nIl film nella seconda met\u00e0 \u00e8 fortemente scenografico per l'impatto immediato della battaglia sul lago ghiacciato dei Ciudi. La tattica a tenaglia del principe della superba Novgorod risulta vincente. Geniale e assolutamente ben resa la scena dello scioglimento del ghiaccio e del relativo inghiottimento del rimanente esercito dei Cavalieri Teutonici. La scena dei festeggiamenti a Novgorod completa il film, in un'euforia fenomenale e allo stesso tempo in una sacra misericordia (nei confronti dei prigionieri) che consacra cos\u00ec l'intero lungometraggio. Celebre anche il discorso finale di Aleksandr, che invita chiunque a venire in Russia, purch\u00e9 lo faccia in pace e non con manie di conquista (chiara, ovviamente, l'allusione alla Germania nazista, che aveva tra i suoi cardini sia l'anticomunismo sia i progetti di espansione verso est).\nRiconoscimenti.\nNel 1939 il National Board of Review of Motion Pictures l'ha inserito tra i migliori film stranieri dell'anno."}
{"id": "294138", "revid": "1494169", "url": "https://it.wikipedia.org/wiki?curid=294138", "title": "Anterselva", "text": ""}
{"id": "294139", "revid": "819238", "url": "https://it.wikipedia.org/wiki?curid=294139", "title": "Locomotiva FS E.444", "text": "Le E.444/E.447/E.444R sono locomotive ferroviarie concepite negli anni sessanta per dotare le Ferrovie dello Stato di mezzi molto potenti adatti all'utilizzo su tratte rapide.\nE.444.\nAlla met\u00e0 degli anni sessanta il Giappone stava stupendo il mondo con lo Shinkansen, mentre i francesi cominciavano a muovere i primi passi con il loro programma TGV.\nIn Italia il 3 dicembre 1963 sulla tratta Grosseto-Montepescali della ferrovia Tirrenica una coppia di elettromotrici ALe 601 raggiungeva durante una corsa prova i . Si era in pieno fermento innovativo a causa dell'accresciuta esigenza di trasporto veloce. Mancavano tuttavia nelle ferrovie italiane le locomotive in grado di raggiungere e superare il \"muro\" dei con carrozze viaggiatori.\nNel 1964 l'Ufficio studi locomotive elettriche del Servizio Materiale e Trazione FS sotto la guida dell'ingegner Giulio Giovanardi svilupp\u00f2 un nuovo progetto di locomotiva di elevata potenza ma soprattutto di elevate prestazioni velocistiche; venne deciso quindi di commissionare alla Societ\u00e0 Nazionale Officine di Savigliano la costruzione della motrice con struttura di tipo convenzionale ma in grado di svolgere servizio su treni rapidi ed espressi a velocit\u00e0 elevate.\nAnche le E.444 seguirono la moda del loro periodo, in cui ai treni veniva attribuito un soprannome solitamente affiancato dall'apposizione di un logo sulla fiancata del frontale: questi mezzi furono soprannominati \"Tartarughe\", un nomignolo che in seguito unito ad un logo ironico applicato con la ristrutturazione si conquist\u00f2 l'affetto degli appassionati e di coloro che servivano a bordo.\nE.444 prototipo.\nIl primo prototipo, la E.444.001 venne consegnata nel luglio del 1967 e fu subito oggetto di prove e sperimentazioni. La prima corsa prova fu effettuata sulla Direttissima Roma-Napoli alla trazione di 6 carrozze UIC-X e un bagagliaio alla media di , un fatto notevole, allora, dato che le 646 erano autorizzate alla velocit\u00e0 massima di .\nGli altri 3 prototipi vennero messi su rotaia tra il 1967 e il 1968. Erano macchine piuttosto potenti per l'epoca, oltre , ma non abbastanza per l'utilizzo su linee rapide: inoltre i loro carrelli erano limitati a soli .\nLa cassa delle E.444 primo modello era squadrata, e risentiva fortemente delle linee delle motrici di vecchia generazione ignorando le esperienze di aerodinamica portate avanti per gli elettrotreni con il progetto ETR 300. Viste le alte velocit\u00e0 commerciali per cui vennero progettate, vennero dotate della frenatura elettrica dissipativa tramite reostato.\nNonostante tutto furono estremamente innovativi per l'epoca, e il prototipo 001 venne inviato a Copenaghen ad una mostra ferroviaria suscitando ammirazione. In occasione del battesimo tenuto dal Presidente del Consiglio Aldo Moro e dal Ministro dei Trasporti (e futuro Presidente della Repubblica) Oscar Luigi Scalfaro, l'8 novembre 1967 ci fu il viaggio inaugurale: la E 444.001, con alla guida i macchinisti Arrighi e Pini, part\u00ec dal binario 1 della stazione di Roma Termini alle 9:00 alla testa del treno TV33069 diretto a Napoli (linea Direttissima via Formia); la macchina comp\u00ec il suo viaggio in soli 88 minuti toccando i (allora considerata \"alta velocit\u00e0\") tra le localit\u00e0 di Campoleone e Latina.\nNel 1970 le Poste Italiane dedicarono, per la XII Giornata del francobollo un'emissione speciale da 25 lire al nuovo locomotore, in omaggio ai successi tecnici del mondo ferroviario italiano.\nE.444 di serie.\nTra i prototipi e le prime locomotive di serie molte cose cambiarono: i motori T550 vennero sostituiti con i pi\u00f9 prestanti T750, portando la potenza installata a , e i carrelli furono sostituiti con altri adatti alla velocit\u00e0 di . Il grezzo frontale piano fu abbandonato in favore di uno pi\u00f9 bombato e dalle prestazioni aerodinamiche migliori. Venne del tutto eliminato anche il pancone frontale porta-respingenti.\nVenne introdotta una livrea fortemente caratterizzante, contraddistinta da due fasce blu orientale su fondo grigio perla. In seguito fu reintrodotto il fascione frontale rosso antinfortunistico. Fino agli anni ottanta le E.444 erano decorate con finiture in alluminio spazzolato e con un fregio frontale con il logo alato delle FS.\nI primi 50 mezzi consegnati (E.444.006-055, prima serie) risposero in modo eccellente alle richieste del gestore, e altre 60 unit\u00e0 (E.444.058-117, seconda serie) vennero commissionate nel 1972 a vari produttori e consegnate nei due anni seguenti. L'utilizzo sulle linee francesi di confine dotate di elettrificazione di vecchia concezione spinse alla modifica di un numero limitato di mezzi, 16 unit\u00e0, per adattarli all'alimentazione a corrente continua.\nNel 1974 la necessit\u00e0 di aumentare la potenza traente sugger\u00ec l'adozione su due macchine, le 444.056 e 057, di un nuovo sistema detto shunt chopper, un regolatore elettronico del reostato che port\u00f2 ad un sensibile incremento delle prestazioni in termini di sforzo di trazione all'avviamento.\nCon la standardizzazione si oper\u00f2 sull'elettronica dei mezzi di prima serie, per renderli identici a quelli della seconda, ed anche le motrici 056 e 057 dotate di shunt chopper vennero, dal 1981, riportate alle normali condizioni.\nE.444.005, \"Tartaruga elettronica\".\nIntanto su uno dei modelli prototipo, il numero 005, dal 1975 si stavano testando le nuove soluzioni elettroniche \"full chopper\", che pochi anni dopo confluiranno nelle nuove E.632/E.633 \"Tigre\".\nQuesti impianti sperimentali installati negli stabilimenti del TIBB consentivano una migliore regolazione della potenza soprattutto nelle condizioni pi\u00f9 critiche di aderenza traducendosi in un incremento di potenza continuativa dei motori di circa il 25%, portando la potenza installata alla rispettabile cifra di .\nLa particolarit\u00e0 della 444.005, che la differenziava da tutte le altre \"sorelle\" era quella di alimentare ogni motore per mezzo di una singola colonna \"chopper\" in grado di variarne la tensione ai capi da 0 a . I motori di trazione avevano inoltre l'eccitazione indipendente e a sua volta regolata da un chopper ausiliario a bassa tensione in maniera proporzionale alla corrente di indotto dei motori.\nFu utilizzata fino al 1983 come treno di test, in seguito venne relegata al ruolo di scuola per macchinisti, per poi essere riportata alle condizioni standard nel 1989. La E.444.005 venne soprannominata \"Tartaruga Elettronica\".\nSebbene le E.444 fossero a tutti gli effetti macchine pensate per i treni veloci, fino all'attivazione dei servizi rapidi sulla Direttissima non ebbero modo di mostrare appieno le loro potenzialit\u00e0 rimanendo spesso relegate a linee lente e essendo messe in servizio spesso accoppiate a carrozze di vecchia concezione, non potevano raggiungere le velocit\u00e0 per cui erano state progettate.\nCon l'invecchiamento degli ETR e la modifica delle richieste del mercato (meno interessate a treni di lusso e pi\u00f9 orientate alla massificazione dell'offerta di trasporto) si apr\u00ec una nuova era per le \"Tartarughe\".\nL'adozione in massa e la diffusione delle carrozze Gran Confort permise alle E.444 di sostituire i Settebello nel servizio rapido Milano-Roma con l'istituzione dei treni TEE nel 1986; 8 motrici ebbero modificata l'apparecchiatura per la ripetizione dei segnali a 4 codici in quella a 9 codici e con l'installazione del dispositivo antiserpeggio.\nE.447.\nNella prima met\u00e0 degli anni ottanta i tecnici delle FS, valutarono la consistente quota di guasti ai collettori dei motori di trazione che si verificava nell'esercizio a velocit\u00e0 prossime ai e cercarono di porvi rimedio modificando tra il 1985 ed il 1988, diciotto E.444 (023, 027, 041, 074, 075, 076, 090, 093, 095, 097, 099, 100, 103, 106, 108, 111, 112 e 114) mediante la variazione del rapporto di trasmissione pignone-corona che fu portato da 40/77 a 42/75 ottenendo una diminuzione del numero di giri dei motori, che in tal modo erano meno sollecitati alle massime velocit\u00e0. Per sopperire al problema delle sfiammate tra spazzole e collettori alle elevate velocit\u00e0 di rotazione si ritenne utile abbassare in tal modo la velocit\u00e0 di rotazione massima dei motori alle alte velocit\u00e0. Con il rapporto di trasmissione innalzato a 42/75 il gruppo cos\u00ec riadattato venne riqualificato in E.447, col soprannome \"Tartarughe della Direttissima\". Tuttavia la variazione del rapporto, abbastanza onerosa, abbassava anche la prestazione della locomotiva di circa il 10% creando un problema di operativit\u00e0 e pertanto non ebbe seguito. Fatte le opportune valutazioni si opt\u00f2 per la modifica dei collettori dei motori riportando le macchine al vecchio rapporto di trasmissione. Una di queste unit\u00e0, precisamente la E.447.074, venne impiegata nelle prove di velocit\u00e0 in composizione al treno prototipo ETR X 500.\nE.444R.\nLa nuova vita su linee veloci mise per\u00f2 in luce la necessit\u00e0 di un ammodernamento tecnico delle E.444, per cui le ferrovie decisero per una serie di modifiche sostanziali dei mezzi in circolazione e per l'aggiornamento tecnologico dei sistemi di bordo e a partire dal 1989 l'intero gruppo E.444, comprese le 447, \u00e8 stato riqualificato.\nGli impianti delle E.444 furono rinnovati con i nuovi sistemi sviluppati per le E.632 e le E.656 delle ultime serie, evoluzioni di quelli originali delle \"Tartarughe\", alcuni dei quali gi\u00e0 presenti sulle unit\u00e0 trasformate in E.447.\nIl circuito di comando venne aggiornato: fu eliminato il vecchio avviatore automatico con uno di nuovo tipo, controllato da una centralina elettronica, e vennero sostituiti i motoconvertitori rotanti con gruppi statici Parizzi da 65kVA. Fu potenziato il sistema frenante sostituendo i precedenti compressori alternativi con altri di tipo rotativo a palette, in modo da rendere pi\u00f9 costante la regolazione della pressione, e modificata la logica di comando della frenatura elettrica per renderla pi\u00f9 efficiente alle alte velocit\u00e0.\nIn seguito ai buoni risultati ottenuti con i motori a collettore rinforzato, considerando anche la riduzione di prestazioni che aveva comportato il rapporto accorciato 42/75, si opt\u00f2 infine per la ricostruzione totale dei collettori e di lasciare inalterato il rapporto di trasmissione delle macchine.\nDurante questa operazione di revamping venne anche presa la decisione di modificare radicalmente la cabina di guida, da sempre oggetto di forti lamentele del personale di macchina a causa del forte rumore aerodinamico alle velocit\u00e0 pi\u00f9 elevate, alle infiltrazioni d'aria e non ultimo alla necessit\u00e0 di una bonifica radicale della coibentazione; persero quindi il musetto originale bombato, per adottarne uno moderno, pi\u00f9 aggressivo e con meno problemi di comfort, vibrazioni e rumorosit\u00e0. Dal punto di vista aerodinamico, il nuovo frontale permetteva prestazioni migliori, grazie ad un coefficiente di resistenza aerodinamica pi\u00f9 basso rispetto alle prime E.444; esso era caratterizzato da strutture esterne a filo cassa, nonch\u00e9 da una livrea dai colori brillanti sui toni del grigio (perla e ardesia) e del rosso. La sostituzione della cabina permise di rimuovere radicalmente i pannelli di coibentazione in amianto prima che cominciassero a mostrare segni di decadimento rendendoli pericolosi.\nIl nome delle motrici venne cambiato in E.444R, dove la R sta per \"Riqualificazione\"; la prima locomotiva ad essere riqualificata dalle Officine Grandi Riparazioni di Foligno \u00e8 stata la numero 046 consegnata alle FS il 30 giugno 1989, con effettuazione di una corsa prova nel tratto Foligno-Spello e assegnata al Deposito Locomotive di Firenze. Per l'occasione il caratteristico disegno della Tartaruga presente sulle fiancate delle cabine, originariamente in verde, \u00e8 stato ricolorato in toni di rosso e arancio; una vistosa scritta \"E444R FS\", inoltre, \u00e8 stata applicata sul frontale. Seguirono nell'ordine la trasformazione della numero 116 e della 094. L'ultima macchina ad essere riqualificata \u00e8 stata la numero 069 del D.L. di Milano Centrale nel febbraio 1997 ancora con i colori originali rosso e grigio. \nDopo la riqualificazione le nuove E.444R cos\u00ec ottenute trovarono largo impiego al traino dei convogli InterCity. I prototipi E.444.002 e 003 sono stati invece demoliti nonostante fossero perfettamente funzionanti e atti al servizio, mentre la E.444.004 \u00e8 stata inviata allo smantellamento in seguito ad un incidente presso Vallo della Lucania, dopo un urto con una E.626 in manovra che caus\u00f2 38 feriti. Anche il prototipo 001 non fu oggetto di modifiche, ma trascorso un lungo periodo di accantonamento presso lo scalo di Roma San Lorenzo (in attesa di decisione) \u00e8 stato poi restaurato per l'esposizione museale.\nLa numero 005 \"ex elettronica\" \u00e8 risultata al momento della consegna la prima locomotiva FS alla quale \u00e8 stata applicata la livrea XMPR della Corporate Identity nel dicembre 1996, con la caratteristica del telaio in blu pantone e la fascia di separazione in verde pantone, in contrasto con la livrea delle carrozze che avevano invece il telaio in verde e la fascia in blu. Tale errore fu corretto nelle successive unit\u00e0 ripellicolate.\nLa prima versione della livrea XMPR, detta \"XMPR 1\", prevedeva le testate delle locomotive nel colore verde pantone, rendendo l'aspetto esteriore del mezzo piuttosto scuro e poco visibile lungo la linea. Pertanto, a scopo antinfortunistico, furono introdotte dapprima delle fasce rosso segnale all'altezza dei fanali, ma con scarsi risultati. Si pass\u00f2 successivamente ad un nuovo schema di coloritura detto \"XMPR 2\" che prevedeva per il frontale delle locomotive il verde nella fascia dei finestrini anteriori, il grigio chiaro fino all'altezza dei fanali ed il rosso segnale su tutto il pancone compresi i fanali, intervallato da una striscia di verde all'altezza dei respingenti, rendendo il tutto pi\u00f9 chiaro e visibile. La prima E.444R pellicolata in livrea \"XMPR 2\" \u00e8 stata la numero 036 del D.L. di Milano Centrale consegnata nel luglio 1999. Subito questa livrea venne giudicata adatta e progressivamente estesa a tutte le macchine della serie.\nNel dicembre 2006, con la presentazione ufficiale dei nuovi convogli Eurostar City Italia, istituiti da Trenitalia, le unit\u00e0 029, 081, 089 e 100 persero la livrea \"XMPR 2\" per adottare quella delle carrozze dedicate a tale categoria di treno, in tonalit\u00e0 di grigio e strisce rosse \"ESCI\", in quanto non erano ancora pronte le E.414, ottenute dalla trasformazione delle E.404 di prima serie. Dopo la consegna di queste nuove macchine si \u00e8 deciso di riportare 3 delle 4 E.444R (eccetto la numero 100) di nuovo in XMPR, in occasione delle revisioni cicliche, come \u00e8 capitato alla 081.\nSempre a partire dai primi anni duemila tutte le E.444R ricevettero varie migliorie ed aggiornamenti, tra cui l'installazione delle apparecchiature per il Sistema Controllo Marcia Treno. \nIn funzione dello sviluppo commerciale della rete di linee destinate all'alta velocit\u00e0 e dell'introduzione a partire dal 2008 di una nuova categoria di treni denominati Frecciarossa, in grado di poter raggiungere su alcune tratte dedicate una velocit\u00e0 massima di 300 Km/h, si \u00e8 verificata una drastica riduzione del comparto convogli Intercity atti ad effettuare i collegamenti veloci fra le principali citt\u00e0 italiane, al punto che le E.444R hanno iniziato a rappresentare una sorta di eccedenza nel parco macchine dedicato ai servizi della lunga percorrenza, tanto che nel piano manutentivo di Trenitalia 2010-2015, sulla base di un processo di svecchiamento del parco rotabili venne previsto un graduale pensionamento di una cospicua parte di queste locomotive (l'ordine di accantonamento avrebbe seguito le scadenze di ciclica), giungendo ad ottobre 2018 ad avere una flotta composta in tutto di sole 44 unit\u00e0 ancora operative, in affiancamento alle residue E.656 e alle pi\u00f9 moderne E.401 (ex E.402A), E.402B, E.403, E.414. \nIl 13 settembre 2019 alla tartaruga E.444.005 \u00e8 spettato l'importante compito di trainare il primo treno storico dall'entrata nel parco mezzi di Fondazione FS Italiane, effettuando un invio di materiale vuoto da Milano Centrale a Vicenza. \nVerso la fine del 2019, in previsione dell'adozione delle nuove normative in materia di sicurezza ferroviaria, \u00e8 stato deciso il ritiro definitivo di tutte le E.444R ancora in circolazione presso i circuiti commerciali di Trenitalia; tanto che a giugno 2020 solo un limitato numero di unit\u00e0 risultava ancora in servizio effettivo sulla rete ferroviaria nazionale, destinato a svolgere compiti di riserva, come locomotive di soccorso o per il trasferimento di carrozze nei depositi o verso le officine di riparazione, nonch\u00e9 al traino di materiale alienato da inviare a demolizione. Secondo la tabella fissata dalla societ\u00e0 la vita operativa di queste macchine si sarebbe dovuta concludere il 31 dicembre 2020, ma vista la grande disponibilit\u00e0 di altre locomotive rimaste in esubero a causa della riduzione dei servizi viaggiatori, dato il protrarsi della pandemia da COVID-19, il gruppo ha cessato formalmente gli ultimi compiti con la fine dell'estate, pur lasciando qualche esemplare ancora reperibile per qualche tempo come scorta. Del resto, dal 7 aprile 2021, non sono pi\u00f9 ammesse a circolare in Italia - salvo deroghe - macchine sprovviste di impianto antincendio, la cui installazione su questo gruppo \u00e8 stata considerata anti-economica e complicata; pertanto le uniche unit\u00e0 rimaste in perfetto ordine di marcia sulla rete ferroviaria nazionale risultano essere quelle conferite in carico a Fondazione FS Italiane.\nAltri problemi che hanno sancito il progressivo accantonamento delle E.444R sono stati:\nIncidenti.\nIl 17 gennaio 2014 l'Intercity 660 Milano-Ventimiglia, trainato dalla locomotiva E.444R.022, \u00e8 rimasto coinvolto in una frana sulla linea Genova-Ventimiglia in localit\u00e0 Vico delle Vignette nel comune di Andora, subendo lo svio del locomotore e di due vetture, provocando come conseguenza il ferimento di 5 persone a causa del maltempo che gi\u00e0 aveva provocato smottamenti a monte della sede ferroviaria tra le stazioni di Alassio e Andora; al treno era stata imposta una velocit\u00e0 di . Dopo la rimozione dai binari la 444.022 \u00e8 stata successivamente accantonata al parco vetture di Savona, oramai non pi\u00f9 atta al servizio, dove \u00e8 rimasta fino a fine aprile 2021 per poi essere inviata alla demolizione tramite trasporto su gomma.\nConservazione a fine storico.\nNel 2008, l'esemplare prototipo E.444.001, di fatto la prima unit\u00e0 consegnata nel luglio del 1967 alle Ferrovie dello Stato Italiane e che fu utilizzata nel celebre viaggio inaugurale ad alta velocit\u00e0 sulla Direttissima Roma - Napoli via Formia, alla presenza dell'allora Direttore Generale delle FS Ruben Fienga e di alcuni membri del Governo Italiano, tra cui Aldo Moro e Oscar Luigi Scalfaro, \u00e8 stato restaurato statico (non funzionante) presso le officine OGR di Foligno e presentato durante la manifestazione organizzata in occasione dei festeggiamenti per i 70 anni di riparazione di locomotive elettriche nell'impianto. Successivamente la locomotiva \u00e8 stata trasferita al Museo ferroviario di Pietrarsa (NA) dove \u00e8 tutt'oggi esposta assieme ad altri rotabili di interesse storico.\nA fine giugno 2017, Fondazione FS ha annunciato l'intenzione di preservare attive nell'ambito dei convogli storici rievocativi le macchine 041 e 069, a una delle due unit\u00e0 verranno ripristinate le cabine e i frontali originali (E.444), nonch\u00e9 la livrea \"grigio perla\" e \"blu orientale\" d'origine. L'altra unit\u00e0 sar\u00e0 sottoposta esclusivamente al solo cambio di livrea, ricevendo la livrea \"rosso-grigio perla\" e \"grigio ardesia\" (livrea introdotta con la trasformazione in E.444R). Gli interventi di restauro sono iniziati nel biennio 2020-2021.\nIl 19 marzo 2019 termina la carriera anche la E.444R.005 per la quale non \u00e8 prevista la demolizione. Nei giorni successivi la Fondazione FS Italiane lancia sulla sua pagina Facebook un sondaggio per decidere la livrea da applicare alla locomotiva preservata, tra quella originale (mai realmente indossata) e quella XMPR1 con fasce inferiori invertite; il sondaggio viene vinto dalla livrea d'origine con il 72% dei voti. I lavori di verniciatura nell'inedita livrea sono stati affidati alle OGR di Foligno che hanno riconsegnato la macchina il 29 agosto 2020.\nSempre alle OGR di Foligno, nel corso del 2021, viene ripristinata funzionante per conto di Fondazione FS la E.444R.046, anch'essa veste la livrea d'origine \"rosso-grigio perla\"."}
{"id": "294143", "revid": "110157", "url": "https://it.wikipedia.org/wiki?curid=294143", "title": "Rio Anterselva", "text": "Il Rio Anterselva (\"Antholzerbach\" in tedesco) nasce nei pressi del Passo Stalle in Alto Adige, non lontano dal confine austriaco. Forma il lago di Anterselva e confluisce dopo circa 25 chilometri a valle di Rasun Anterselva nel fiume Rienza.\nAttraversa l'intero comune di Rasun Anterselva e forma l'omonima valle."}
{"id": "294144", "revid": "110157", "url": "https://it.wikipedia.org/wiki?curid=294144", "title": "Vit\u00f3ria", "text": "Vit\u00f3ria \u00e8 una citt\u00e0 del Brasile, capitale dello stato di Esp\u00edrito Santo, parte della mesoregione Central Esp\u00edrito-Santense e della microregione di Vit\u00f3ria.\nAffacciata sulla baia omonima, \u00e8 una citt\u00e0-isola, in quanto circondata da un lembo di mare, bagnata dall'Oceano Atlantico.\nVit\u00f3ria \u00e8 una delle tre isole-capitali di Stati brasiliani, dopo Florian\u00f3polis e S\u00e3o Lu\u00eds, rispettivamente capitali degli Stati di Santa Catarina e Maranh\u00e3o.\nLa sua posizione \u00e8 strategica ed \u00e8 situata a non eccessiva distanza da grandissimi centri come Rio de Janeiro e Belo Horizonte.\n\u00c8 sede episcopale dell'arcidiocesi di Vit\u00f3ria, con la sua Cattedrale metropolitana, sita nella parte alta della citt\u00e0 in piazza Dom Luiz Scortegagna.\nGeografia fisica.\nVit\u00f3ria \u00e8 localizzata nella parte sudorientale del Brasile, la pi\u00f9 sviluppata del Paese.\nSi trova al centro di un'area a forte urbanizzazione denominata Regione Metropolitana di Vit\u00f3ria, che comprende i comuni di Vit\u00f3ria, Serra, Fund\u00e3o, Vila Velha, Guarapari, Cariacica e Viana: regione che raccoglie circa un milione di abitanti.\nLa citt\u00e0 si trova su un'isola, all'interno di una baia in cui sfociano diversi fiumi nell'Oceano Atlantico.\nEconomia.\nMolto importante \u00e8 l'attivit\u00e0 portuale e tale connotato \u00e8 testimoniato dalla presenza di ben tre porti che fanno di Vit\u00f3ria un crocevia di rotte commerciali e di trasporto di prodotti industriali e agricoli. Il pi\u00f9 importante \u00e8 il Porto di Tubar\u00e3o. \nLe altre voci nell'economia della citt\u00e0 sono date da un'industria siderurgica piuttosto attiva; un fiorente turismo ed uno sviluppo notevole del settore dei servizi.\nVit\u00f3ria nel 1998 \u00e8 stata qualificata a seguito di una ricerca della Funda\u00e7\u00e3o Get\u00falio Vargas come la seconda migliore capitale degli Stati brasiliani in termini di vivibilit\u00e0 e qualit\u00e0 della vita.\nStoria.\nVit\u00f3ria fu fondata nel 1551 e conobbe un maggior popolamento, in seguito all'arrivo di molti colonizzatori che la preferirono a Vila Velha, a causa della sua posizione insulare che consentiva un maggior riparo dai pericoli che si potevano incontrare sulla terraferma. \nLa citt\u00e0 conobbe, per\u00f2, uno sviluppo consistente solo verso la fine del XIX secolo a seguito di uno sviluppo consolidato del porto e dell'aumento del prezzo del caff\u00e8, prodotto in grandi quantit\u00e0 nella regione."}
{"id": "294145", "revid": "123020834", "url": "https://it.wikipedia.org/wiki?curid=294145", "title": "Latacunga", "text": "Latacunga \u00e8 una citt\u00e0 situata sull'altopiano dell'Ecuador. Capoluogo della provincia del Cotopaxi e dell'omonimo cantone, \u00e8 situata 89 chilometri a sud di Quito, vicino al vulcano Cotopaxi e alla confluenza dei fiumi Cutuchi e Alaques che si uniscono per formare il Patate.\nLacatunga ha circa 63.800 abitanti, in gran parte di origine meticcia o indigena.\nGeografia fisica.\nLa citt\u00e0 si trova a 2.919 metri sopra il livello del mare ed il suo clima \u00e8 abbastanza freddo e ventoso a causa delle vicine vette montane sempre innevate e al fatto che l'altopiano su cui sorge \u00e8 brullo e sterile e composto sostanzialmente da pomici e materiali di origine vulcanica. Il vulcano Cotopaxi si trova a soltanto 40\u00a0km circa di distanza e la citt\u00e0 \u00e8 stata messa varie volte in gravi difficolt\u00e0 dalle eruzioni.\nStoria.\nFondata originariamente nel 1534, tra il 1698 e il 1798 \u00e8 stata per quattro volte praticamente distrutta da ripetuti terremoti. Nelle vicinanze si trovano le rovine di una citt\u00e0 indigena di epoca precedente che si dice sia stata fondata dagli incas.\nEconomia.\nL'economia di Latacunga \u00e8 basata sull'agricoltura e sulla floricoltura. Su territorio \u00e8 presente l'Aeroporto Internazionale Cotopaxi, aerostazione che non viene usata per il trasporto di passeggeri ma come base militare e come scalo per merci speciali. L'attivit\u00e0 vulcanica ha provocato l'accumulo di imponenti depositi di pomice che viene estratta e commercializzata.\nLatacunga, si trova a un'ora e mezzo di guida a sud di Quito percorrendo la \"Carretera Panamericana\". Anche in tempi precedenti era raggiunta dalla vecchia strada che congiungeva Quito a Guayaquil e possiede una stazione ferroviaria in cui fanno tappa i treni che viaggiano tra le due citt\u00e0 principali.\nSono presenti nel territorio anche alcune sorgenti di acqua minerale naturalmente frizzante che viene commercializzata con il marchio \"San Felipe\".\nGastronomia.\nIl piatto tipico di Lacatunga \u00e8 il \"chugchucaras\", i cui ingredienti sono carne di maiale, platani, pop corn, e \"tostado\" (un tipo particolare di cereale locale) serviti su delle empanadas.\nSpesso si accompagna con l'aj\u00ed, una salsa il cui sapore, a seconda della preparazione, pu\u00f2 variare dal dolce al molto piccante."}
{"id": "294147", "revid": "124123", "url": "https://it.wikipedia.org/wiki?curid=294147", "title": "Leopold Trepper", "text": "Biografia.\nTrepper nacque in Polonia in una famiglia ebraica; inizialmente studi\u00f2 storia e letteratura nelle universit\u00e0 di Lemberga e di Cracovia, ma alla morte del padre dovette abbandonare gli studi e mettersi a lavorare. Fece l'operaio in una industria metallurgica della Slesia; divenne membro della cellula comunista della sua fabbrica e, per tale motivo, nel 1926 fu arrestato a Katowice. Dopo otto mesi di prigione fu scarcerato ed, avvicinatosi al movimento sionista, dal quale prese poi fortemente le distanze, lasci\u00f2 la Polonia, si trasfer\u00ec in un kibbutz, assunse il nome di \"Leiba Dab\" e divent\u00f2 un militante comunista nelle file del Partito Comunista di Palestina, entrando nel 1929 nel locale comitato centrale. Nel 1930 fu tratto in arresto per motivi politici.\nRientrato in Europa, a Parigi, fu, prima e durante la seconda guerra mondiale, il capo dell'Orchestra Rossa, una delle principali reti spionistiche antinaziste, organizzandone le basi in Francia e in Belgio.\nTrepper reclutava i membri della \"Orchestra\" fra gli antifascisti della comunit\u00e0 ebraica: tra l'altro, \u00e8 proprio il controspionaggio nazista a coniare il nome \"Die Rote Kapelle\" (Orchestra Rossa), anche perch\u00e9 \"Orchestra\" era il nome convenzionale delle organizzazioni spionistiche forti (dove il \"direttore d'orchestra\" era il capo, il \"pianista\" era l'operatore radio, ecc.).\nArrestato dalla Gestapo in circostanze banali (doveva completare una cura dentistica e fu arrestato presso lo studio medico, durante la visita).\nApprofittando del rispetto che i nazisti gli mostravano, finse di collaborare con loro, ma riusc\u00ec, invece, ad avvertire il \"Centro\" (Mosca) della sua cattura e dell'imminente invasione dell'Unione Sovietica da parte di Hitler, dando avvio al \"Grande Gioco\", cio\u00e8 un incredibile intreccio spionistico che mise in rilievo la sua determinazione e le sue grandi capacit\u00e0 di improvvisazione.\nRientrato in Unione Sovietica al termine della guerra, venne arrestato per aver espresso critiche alla politica staliniana, rimanendo in carcere per oltre nove anni.\nScarcerato, rientr\u00f2 in Polonia dove divenne presidente della comunit\u00e0 ebraica polacca, ma fu costretto all'esilio dalla politica antiebraica del governo. Si rifugi\u00f2 in Israele, dove trovo la morte nel 1982.\nOpere.\nHa scritto un'autobiografia dal titolo \"Il grande gioco - le memorie del capo dell'Orchestra Rossa\", edito in Italia da Arnoldo Mondadori Editore nel 1976.\nDal libro \u00e8 stato tratto un film, \"L'orchestre rouge\", diretto da Claude Brasseur."}
{"id": "294152", "revid": "579331", "url": "https://it.wikipedia.org/wiki?curid=294152", "title": "Irina Sluckaja", "text": "\u00c8 stata per due volte campionessa del mondo e per sette volte campionessa d'Europa. In totale ha vinto 40 medaglie d'oro, 21 d'argento e 18 di bronzo.\nBiografia.\nIrina Sluckaja inizi\u00f2 a pattinare all'et\u00e0 di quattro anni e fu allenata da Zhanna Gromova fin dall'et\u00e0 di sei anni. Inventrice della doppia trottola Biellmann (Biellmann-spin) con cambio a piedi, \u00e8 stata la prima donna russa a vincere il titolo europeo nel 1996 ed una medaglia d'argento ai Giochi Olimpici (Salt Lake City 2002). Irina \u00e8 la prima donna, nella storia del pattinaggio di figura, ad aver vinto 7 titoli europei: 1996, 1997, 2000, 2001, 2003, 2005 e 2006). Fin\u00ec al terzo posto ai campionati del mondo del 1996 e quarta nel 1997 nonostante abbia eseguito una combinazione triplo Salchow - triplo Rittberger e un totale di sei salti tripli nel corso del suo programma libero (salti eseguiti: combinazione Triplo Lutz - Doppio Toe loop, combinazione Triplo Salchow - Triplo Loop, Triplo Flip, Triplo Loop, Triplo Toe-loop, Doppio Axel). Nell'agosto del 1999 spos\u00f2 il suo allenatore Sergei Mikheev ed abbandon\u00f2 il team della Nazionale sia per i campionati Europei che per Campionati Mondiali, ma nel 2000 si ripresent\u00f2 pi\u00f9 grintosa che mai. Al \"Gran Prix Final\" di Lione, fu la prima pattinatrice a presentare una combinazione triplo Lutz - triplo Loop ottenendo cos\u00ec un punteggio tecnico di 6.0. Esegu\u00ec sette salti tripli. In seguito vinse il suo terzo titolo europeo e una medaglia d'argento ai campionati del mondo del 2000. Ai campionati del mondo del 2001 fu la prima donna a presentare una combinazione triplo Lutz - triplo Loop - doppio Toe-Loop e ottenne la medaglia d'argento. Vinse l'argento ai Giochi di e divenne la prima russa a vincere una medaglia nel singolo femminile. . Il mese successivo la Sluckaja vinse il titolo mondiale a Nagano. Nel 2003 fu costretta, a causa di un grave malanno della madre, a ritirarsi dai Campionati Mondiali. Anche la stagione 2003/2004 fu critica. A causa di una vasculite, Irina Sluckaja dovette interrompere gli allenamenti saltando molte competizioni. Ritorn\u00f2 a gareggiare ai campionati del Mondo del 2004 classificandosi al nono posto. Sempre nel 2004 vinse sia il titolo europeo che quello mondiale. :\nL'esercizio presentato a Mosca fu perfetto, con la presentazione di salti: combinazione Triplo Lutz - Triplo Loop, combinazione Triplo Salchow - Doppio Loop - Doppio Toe-loop, Triplo Loop, combinazione Triplo-loop - Doppio Loop, Triplo Flip, Flip semplice, Triplo Toe-loop, Doppio Axel. Nel 2006, ai Giochi Olimpici (Torino 2006) vinse la medaglia di Bronzo.\nDopo un'ottima prestazione nel programma obbligatorio che la vede temporaneamente seconda con 66.70, per un soffio alle spalle della statunitense Sasha Cohen con 67.73, nella serata finale, Irina Sluckaja scende sul ghiaccio per ultima e d\u00e0 luogo ad una prestazione che, in seguito ad una caduta nell'esecuzione di un Triplo Loop, la fa scendere definitivamente al terzo posto con 114.74 (combinazioni salti: Triplo Lutz, combinazione Triplo Salchow - Doppio Toe-Loop - Doppio Loop, Triplo Flip, combinazione Doppio Flip - Doppio Toe-Loop, Triplo Loop(Caduta), combinazione triplo Toe-Loop - Doppio Toe-Loop, Doppio Axel). La giapponese Shizuka Arakawa, autrice di un'ottima prestazione, ottiene cos\u00ec l'oro con 125,35 davanti alla Cohen con 116,63.\nNon ha partecipato ai campionati mondiali di Calgary tenutisi dal 20 al 6 marzo 2006. Il 6 novembre 2006 ha ufficialmente annunciato il suo ritiro, dicendo \"non so cosa far\u00f2 neanche tra 5 minuti, ma una cosa \u00e8 certa: ho chiuso con il pattinaggio competitivo. Ne ho abbastanza.\" Ha poi comunicato il suo desiderio di voler intraprendere la carriera televisiva..\nIl 15 novembre 2007, all'ospedale di Mosca, ha dato alla luce il suo primo figlio. "}
{"id": "294157", "revid": "1543377", "url": "https://it.wikipedia.org/wiki?curid=294157", "title": "Etnomatematica", "text": "L'Etnomatematica \u00e8 lo studio delle pratiche matematiche dei gruppi socioculturali. Bench\u00e9 sia caratterizzata da metodi simili a quelli dell'etnografia, i gruppi socioculturali cui rivolge la sua attenzione non consistono esclusivamente in comunit\u00e0 etnicamente intese o societ\u00e0 di piccola scala, ma anche in gruppi interni alle societ\u00e0 avanzate, come categorie professionali, collettivit\u00e0 locali, tradizioni religiose, strati sociali e cos\u00ec via.\nGli etnomatematici ritengono che esistano diverse matematiche, ciascuna prodotta della cultura e della societ\u00e0 che l'ha generata. Per studiarle occorre tenere conto della contestualizzazione culturale e storica.\nCi\u00f2 contribuirebbe alla comprensione delle culture e allo stesso tempo alla comprensione della matematica.\nIl termine \"Etnomatematica\" fu coniato dallo studioso brasiliano Ubirat\u00e0n D'Ambrosio.\nOggetto di studio.\nGli argomenti di studio dell'etnomatematica comprendono i sistemi di numerazione, i metodi di conteggio, i sistemi di misura, i sistemi simbolici, le rappresentazioni dello spazio e del tempo, i metodi di disegno, le tecniche di raffigurazione, i metodi di costruzione, le procedure di calcolo, gli algoritmi per operazioni, le regole (esplicite o meno) di ragionamento, inferenza e deduzione, tutte le attivit\u00e0 cognitive e materiali che possono essere tradotte in rappresentazioni della matematica formale, l'architettura, la tessitura, i giochi di matematica ricreativa, d'abilit\u00e0 e d'azzardo.\nFiloni.\nSi hanno due filoni di ricerca. Uno limita l'attenzione a piccole societ\u00e0, solitamente prive di espressione scritta, rifacendosi direttamente al campo dell'antropologia classica e dell'etnografia. La scoperta fondamentale di questi studi \u00e8 la grande raffinatezza e l'elevata complessit\u00e0 che le pratiche matematiche possono raggiungere in questi contesti, in contrasto col pregiudizio di semplicit\u00e0 e puerilit\u00e0 di cui sono a lungo state fatte oggetto. Inoltre si evidenzia come sebbene comuni necessit\u00e0 trasversali a tutte le culture facciano s\u00ec che non ci siano popoli senza una qualche forma di matematica, le forme con cui si sviluppano strategie e teorizzazioni siano molto diversificate.\nD'altro canto, secondo D'Ambrosio, il prefisso \u201cetno\u201d pu\u00f2 essere riferito ad ogni tipo di gruppo (societ\u00e0 nazionali, comunit\u00e0 professionali, tradizioni religiose, categorie sociali e cos\u00ec via). In tal senso l'etnomatematica ci riguarda tutti, perch\u00e9 studia gli aspetti matematici e logici delle strategie che, nella vita di ogni giorno, applichiamo per risolvere i problemi che ci si pongono innanzi. Si scopre allora che esse contengono tanta matematica espressa in diverse forme di ragionamento, della quale spesso non ci accorgiamo perch\u00e9 annidata in comportamenti che ci sembrano naturali e che sono codificati nelle nostre forme culturali.\nAd esempio una sfoglina bolognese che fa i tortellini da quando era bambina pu\u00f2 tranquillamente ignorare che si sta servendo di alcune propriet\u00e0 della pasta che un matematico accademico formalizzerebbe col linguaggio della topologia (oltre che di leggi fisiche e chimiche) e che ad ogni movimento delle sue dita sta risolvendo un problema di topologia, ma \u00e8 probabile che di tali propriet\u00e0 abbia una qualche percezione e consapevolezza (sebbene formalmente assai diverse da quelle del topologo professionista) e che nella sua testa ci siano addirittura dei modelli che le spiegano o in cui esse sono applicate.\nCos\u00ec una ricamatrice, un tessitore di reti da pesca, un vasaio, un artigiano che faccia le ceste di paglia, uno spacciatore o un cardiochirurgo: tutti costoro applicano leggi che un matematico tradurrebbe nel linguaggio dell'algebra, della geometria o della teoria dei giochi, solo per fare qualche esempio. E quando si dovesse parlare con uno di loro di cose che non hanno direttamente a che vedere con le attivit\u00e0 citate, ma che coinvolgono altri aspetti matematici (misure, temperature, quantit\u00e0, bollette da pagare\u2026) ecco che probabilmente essi esprimerebbero ragionamenti che tradirebbero caratteristiche di quelle concezioni e di quei modelli."}
{"id": "294161", "revid": "119010649", "url": "https://it.wikipedia.org/wiki?curid=294161", "title": "Salame di turgia", "text": "Il salame di turgia, detto anche \"salam \u00ebd turgia\" in piemontese, o \"sal\u00e0m eud tueurdji\" in francoprovenzale, la lingua parlata dagli abitanti delle Valli di Lanzo, \u00e8 un salume tipico delle Valli di Lanzo, nella citt\u00e0 metropolitana di Torino. In altre zone del Piemonte, e specificamente in quella di Carmagnola, \u00e8 in uso una preparazione simile, chiamata salame di giura o di giora.\nPreparazione.\n\u00c8 un prodotto a base di carne di vacca, lardo e pancetta suina, sale, pepe, aglio, vino rosso, spezie. Viene insaccato nel budello torto di bovino.\nLa parola \"turgia\" in piemontese indica una vacca sterile, giunta alla fine della sua carriera riproduttiva. Pu\u00f2 peraltro essere anche un animale giovane.\nRiconoscimenti.\nFu riscoperto e rilanciato sul finire degli anni 90 dal medico veterinario torinese Andrea Fontana, che contribu\u00ec anche a riscriverne il disciplinare di produzione.\nLa Provincia di Torino ha inserito questo salame nel \"Paniere dei Prodotti Tipici della Provincia di Torino\", un progetto che si propone di valorizzare le tipicit\u00e0 del comprensorio torinese. Il ministero delle politiche agricole, d'intesa con la Regione Piemonte, ha inserito il \"Salame di turgia\" tra i Prodotti tradizionali.\nConsumo.\nConsumato prevalentemente crudo e fresco, come salume servito su tagliere, pu\u00f2 essere anche sottoposto a stagionatura o a cottura per abbinarlo eventualmente ad altri ingredienti nella preparazione di piatti tipici.\nAbbinamenti consigliati.\nIl salame di turgia si accompagna bene ai vini locali e agli spumanti:"}
{"id": "294163", "revid": "228587", "url": "https://it.wikipedia.org/wiki?curid=294163", "title": "Granatieri", "text": ""}
{"id": "294165", "revid": "124782638", "url": "https://it.wikipedia.org/wiki?curid=294165", "title": "Ruby on Rails", "text": "Ruby on Rails, spesso chiamato RoR o semplicemente Rails, \u00e8 un framework open source per applicazioni web scritto in Ruby da David Heinemeier Hansson per conto della 37signals. La sua architettura \u00e8 fortemente ispirata al paradigma Model-View-Controller (MVC). I suoi obiettivi sono la semplicit\u00e0 e la possibilit\u00e0 di sviluppare applicazioni di concreto interesse con meno codice rispetto ad altri framework. Il tutto con necessit\u00e0 di configurazione minimale.\nRails \u00e8 principalmente distribuito attraverso RubyGems, che \u00e8 il formato dei pacchetti e il canale di distribuzione ufficiale per librerie ed applicazioni Ruby.\nFilosofia.\nI principi guida di Ruby on Rails comprendono \"don't repeat yourself\" e \"convention over configuration\".\n\"Don't repeat yourself\" significa che le definizioni devono essere poste una volta soltanto.\nPoich\u00e9 Ruby On Rails \u00e8 un framework \"full-stack\", i componenti sono integrati in modo tale che i collegamenti fra di essi non devono essere impostati manualmente. Ad esempio in Active Record, le definizioni delle classi non devono specificare i nomi delle colonne; Ruby pu\u00f2 estrarli direttamente dal database, dunque riportarli anche nel programma sarebbe ridondante.\n\"Convention over configuration\" significa che il programmatore ha bisogno di metter mano alla configurazione soltanto per ci\u00f2 che differisce dalle convenzioni. Ad esempio, se un modello \u00e8 costituito dalla classe codice_1, la corrispondente tabella nel database deve chiamarsi codice_2, o altrimenti deve essere specificata manualmente (codice_3, nel caso in cui codice_4 sia il nome della tabella).\nDescrizione.\nLe applicazioni in Rails sono organizzate all'interno di una struttura comune di cartelle e file. Secondo il paradigma Model View Controller l'applicazione \u00e8 divisa in tre parti: Modello, Viste e Controller. La libreria Active Record implementa l'Object-relational mapping in Rails, secondo lo standard consolidato: le tabelle diventano classi, le righe corrispondono a oggetti delle classi, mentre le colonne sono convertite in attributi. Le classi hanno metodi per eseguire operazioni sulle tabelle (query) o su singole righe (modifica, inserisci, cancella).\nPer visualizzare i contenuti dinamici, le Viste incorporano codice Ruby dal quale \u00e8 possibile costruire frammenti JavaScript eseguiti nel \"browser\", oppure documenti XML e/o JSON con struttura che ricalca quella del codice Ruby."}
{"id": "294203", "revid": "33689", "url": "https://it.wikipedia.org/wiki?curid=294203", "title": "Candela (illuminazione)", "text": "La candela \u00e8 uno strumento di illuminazione tipicamente costituito da uno stoppino immerso in una colonna di combustibile solido, in genere un qualche tipo di materiale ceroso.\nStoria.\nGi\u00e0 gli antichi Romani usavano delle candele rudimentali, costruite inizialmente da cordoni di canapa immersi nella pece o nella cera animale.\nLe prime prove storiche dell'uso delle candele vere e proprie risalgono all'VIII secolo.\nFino al 1850 per la realizzazione delle candele si utilizzavano la cera d'api o grasso animale (sego). Successivamente vengono utilizzati anche il bianco di balena, la paraffina e la stearina.\nPrima della diffusione dell'elettricit\u00e0, le candele erano una comune fonte di illuminazione, a fianco della lampada a olio. Grazie alla disponibilit\u00e0 locale e al costo dei materiali, per molti secoli, fino al diciannovesimo, le candele furono pi\u00f9 comuni nel Nord Europa, mentre le lampade a olio erano pi\u00f9 diffuse nell'Europa mediterranea.\nComposizione.\nIl materiale che costituisce la candela \u00e8 una miscela solida contenente un materiale di base e additivi. I materiali di base includono: paraffina, cera d'api (un sottoprodotto della raccolta del miele), stearina, gel (una miscela di resina e oli minerali), alcune cere vegetali (in genere di palma, di soia o cera carnauba) oppure, pi\u00f9 raramente, di sego (un sottoprodotto della lavorazione dei grassi animali). Gli additivi comprendono: cera microcristallina, cere dure, opacizzanti, coloranti, polietilene, resine e profumi).\nLa paraffina raffinata (un sottoprodotto della raffinazione del petrolio, costituita da una miscela di normal-paraffine, isoparaffine e cicloparaffine) \u00e8 il materiale di base pi\u00f9 utilizzato. La presenza di stearina, di origine animale o vegetale, aumenta il punto di fusione ma soprattutto rende pi\u00f9 rigido il materiale. La stearina inoltre viene utilizzata come additivo opacizzante in modo da rendere la candela pi\u00f9 bianca e opaca.\nLo stoppino delle candele \u00e8 invece costituito da cotone intrecciato al quale vengono aggiunti sali di ammonio, cloruro di potassio, nitruro di potassio, borace e acido borico. Tali sostanze vengono aggiunte per ottimizzare la combustione della candela favorendo il trasporto di ossigeno.\nFunzionamento.\nLa cera che \u00e8 sullo stoppino vaporizza per il calore della fiamma. Una volta allo stato gassoso, essa si combina con l'ossigeno dell'atmosfera formando la fiamma. Questa fiamma produce calore sufficiente a mantenere accesa la candela tramite la seguente catena di eventi: il calore della fiamma fonde la parte superiore della massa di combustibile, che sale lungo lo stoppino per capillarit\u00e0, e infine il combustibile liquefatto viene vaporizzato e brucia all'interno della fiamma.\nLa cera posta sul bordo della candela \u00e8 raffreddata dalla corrente ascensionale dell'aria richiamata dalla fiamma, in questo modo si forma uno scodellino di cera liquida contornato da una sottile parete di cera solida. Nel caso di candele dentro un contenitore (\"tealight\", lumini votivi, bicchieri) non si forma uno scodellino di cera liquida ma si liquef\u00e0 un intero strato di cera (anche 2/3\u00a0cm) quindi in questo tipo di candele \u00e8 presente un bottone metallico al fondo dello stoppino per evitare che lo stoppino stesso cada una volta che la liquefazione della cera giunga al fondo del contenitore, inoltre lo stoppino viene rivestito con cera dal punto di fusione pi\u00f9 elevato, per evitare che a contatto con la massa di cera fusa collassi e spenga la fiamma.\nLa combustione avviene in varie regioni (come si evince dai diversi colori visibili all'interno della fiamma). Nelle regioni blu, che sono quelle pi\u00f9 calde, l'idrogeno si separa dal combustibile e brucia producendo vapore acqueo. La parte gialla, pi\u00f9 luminosa \u00e8 costituita dalle rimanenti particelle di carbonio che si ossidano formando anidride carbonica.\nVia via che la massa di combustibile si scioglie e si consuma, la candela si accorcia. Lo stoppino \u00e8 studiato perch\u00e9 si pieghi nella fiamma toccandone la superficie a met\u00e0 altezza dove la fiamma \u00e8 pi\u00f9 calda e dove il cotone pu\u00f2 bruciare senza lasciare residui.\nTipi di candele.\nLe candele vengono prodotte in varie forme, colori e dimensioni.\nPropriet\u00e0 delle candele.\nUna candela in genere produce circa 12,6 lumen di luce e 40 watt di calore, bench\u00e9 questi dati siano soggetti a variabilit\u00e0, dovute principalmente al tipo di stoppino utilizzato. Per confronto una piccola lampadina ad incandescenza, che assorbe 40 watt di potenza elettrica, trasforma la maggior parte di questa potenza in calore (39 watt), mentre la parte rimanente viene emessa nello spettro visibile producendo 500 lumen di luce.\nLa candela \u00e8 un'unit\u00e0 di misura originariamente definita in modo da corrispondere alla luminosit\u00e0 di una fiamma di candela.\nLa temperatura che pu\u00f2 raggiungere la fiamma di una candela \u00e8 di 1400 \u00b0C nel punto pi\u00f9 caldo e di 500 \u00b0C nei punti pi\u00f9 freddi. La parte pi\u00f9 calda \u00e8 quella alla base della fiamma, di colore blu, che ha a disposizione una maggiore quantit\u00e0 di ossigeno.\nSpesso si crede che le candele fatte di cera d'api o di materiali vegetali a base di soia brucino in modo pi\u00f9 pulito rispetto a quelle a base di paraffina. Tuttavia la paraffina molto pura, essendo composta principalmente di alcani, brucia in modo pressoch\u00e9 pulito dando luogo a vapor d'acqua e anidride carbonica.\nIl tipo di stoppino e l'aggiunta di profumi e colori incidono molto pi\u00f9 dei materiali nel determinare la quantit\u00e0 di polveri immessa nell'aria durante la combustione. Le candele pi\u00f9 \"pulite\" saranno quindi quelle paraffiniche non profumate, non colorate, ben costruite e riparate da spostamenti d'aria.\nFabbricazione.\nLe candele vengono prodotte generalmente per pressione della paraffina in polvere.\nIl metodo di produzione pi\u00f9 semplice richiede la liquefazione della cera tramite l'applicazione controllata di calore: il liquido viene poi versato in stampi di forma opportuna oppure si fa solidificare attorno allo stoppino per immersione ripetuta. Alla cera possono essere aggiunte essenze per rendere profumata la candela.\nLe candele si possono anche colorare tramite l'aggiunta di coloranti o pigmenti.\nUtilizzi.\nLe candele vengono usate in molte e diversificate occasioni:\nMisura del tempo.\nPoich\u00e9 le candele bruciano a un ritmo abbastanza regolare e costante, in passato venivano utilizzate per misurare il tempo, bench\u00e9 l'accuratezza sia discutibile. Alcune candele riportano sulla cera tali misurazioni, di solito in ore.\nNella cultura.\nOltre alla funzione di illuminazione, le candele venivano usate nei riti religiosi o nelle cerimonie magiche, poich\u00e9, secondo Gaston Bachelard, la fiamma \u00e8 simbolo della verticalit\u00e0 ascendente dello spirito, che consuma la materia come il fuoco si alimenta della cera.\nLe candele si prestavano anche a rappresentare una sintesi dei quattro elementi della natura: il fuoco per la fiamma, la terra per lo stoppino, l'aria per il fumo, e l'acqua per la cera disciolta.\nSecondo un'antica tradizione occidentale, alla nascita di un bambino veniva acceso un cero per proteggerlo dagli spiriti maligni, generalmente associati all'oscurit\u00e0. Quest'usanza si sarebbe perpetuata nello spegnimento delle candele che vengono incrementate a ogni compleanno in occasione della torta da consumare nel festeggiamento.\nPericoli.\nLe candele sono tra le maggiori fonti di rischio di incendio in ambiente domestico.\nIn passato esistevano candele che utilizzavano un'anima di piombo per tenere dritto lo stoppino, situazione questa che ha dato luogo al timore che la combustione rilasciasse vapori del metallo, pericolosi per la loro tossicit\u00e0. Dagli anni 1970 queste candele sono state progressivamente ritirate dal commercio, sostituite, nei casi in cui uno stoppino rigido sia necessario, da candele con anima di zinco o di lega di zinco. La rigidit\u00e0 pu\u00f2 essere altrimenti ottenuta anche impiegando carta o cotone trattati in modo opportuno per formare lo stoppino.\nL'ACI (Associazione Cerai d'Italia) ha emanato un decalogo per la sicurezza."}
{"id": "294207", "revid": "767487", "url": "https://it.wikipedia.org/wiki?curid=294207", "title": "Gilbertini", "text": "L'Ordine Gilbertino venne fondato attorno al 1130 da san Gilberto a Sempringham (nel Lincolnshire), villaggio di cui reggeva la parrocchia. Fu l'unico ordine religioso originatosi in Inghilterra e fu soppresso da Enrico VIII nel 1538: era composto da una congregazione monastica femminile di ispirazione cisterciense, da una congregazione di canonici regolari di sant'Agostino e da \"sorelle\" e \"fratelli\" laici.\nFondazione.\nSan Gilberto, affascinato dall'ideale monastico promosso in quegli anni da Bernardo di Chiaravalle, era intenzionato a fondare una comunit\u00e0 maschile. Tuttavia nel 1131 fin\u00ec con l'ammettere sette donne che lui stesso aveva educato nella scuola del villaggio di Sempringham. Sorse cos\u00ec il primo nucleo del suo Ordine, basato sulla Regola Cistercense.\nSuccessivamente ammise anche alcune \"Sorelle Laiche\" che svolgessero le faccende quotidiane e dei \"Fratelli Laici\", per il lavoro nei campi, cos\u00ec che le monache potessero dedicarsi completamente alla vita contemplativa. Nel 1139 l'ordine ricevette in dono dal vescovo di Lincoln, Alessandro, il terreno di Haverholme, dove sorse la prima fondazione gilbertina. Qualche anno dopo, dopo aver fondato molti altri monasteri, non essendo pi\u00f9 in grado di garantire alle religiose un'adeguata assistenza spirituale, Gilberto decise di chiedere aiuto ai Cistercensi.\nUlteriori sviluppi.\nNel 1147 raggiunse l'abbazia di Citeaux per chiedere a Bernardo di Chiaravalle e al Capitolo Generale di far confluire i suoi monasteri nell'Ordine Cistercense: non avendo intenzione di fondare un ramo femminile dell'ordine, i Cistercensi rifiutarono la proposta. Papa Eugenio III, che prima dell'elezione a pontefice era stato monaco a Citeaux, gli concesse comunque ampia autonomia riguardo alla riorganizzazione dei suoi monasteri. Tornato a Sempringham, Gilberto decise di fondare un ordine di canonici regolari tra i quali scegliere i priori, i cappellani e i direttori spirituali delle religiose. I canonici, circa sette per ogni monastero, erano sottoposti alla regola di sant'Agostino. Ogni comunit\u00e0 risultava cos\u00ec formata da quattro categorie di religiosi: Monache, Sorelle Laiche, Canonici Regolari e Fratelli Laici.\nGli statuti del nuovo ordine furono approvati da papa Eugenio III nel 1148 e confermati dai suoi successori Adriano IV e da Alessandro III.\nVita quotidiana.\nL'abito dei canonici Gilbertini consisteva in una tunica nera coperta da un mantello con cappa e cappuccio di lana bianca. Le monache Gilbertine, a imitazione dei monaci Cistercensi, indossavano un abito bianco e un velo nero.\nLe abbazie ospitavano al centro la chiesa, all'interno della quale un muro separava le religiose dai canonici, a nord il monastero femminile e a sud gli alloggi dei canonici. Nonostante questa segregazione sessuale, non mancarono episodi che suscitarono scandalo.\nTutti i monasteri gilbertini erano sottoposti a un priore generale con sede a Sempringham, che portava il titolo di \"Maestro di Sempringham\". Veniva eletto dal \"Capitolo Generale\", composto dai priori, dalle priore e dai \"Cellari\" (gli economi) di tutte le case dell'ordine. Il Capitolo Generale si riuniva una volta l'anno e aveva anche il potere di deporre il priore generale.\nLa diffusione.\nQuello dei Gilbertini divenne un ordine molto popolare: nuovi monasteri sorsero in altre localit\u00e0 dell'Inghilterra e dell'Irlanda: gi\u00e0 nel 1189, alla morte di Gilberto, l'Ordine contava 13 monasteri (9 doppi e 4 esclusivamente maschili) con circa 1200 religiose e 700 religiosi. I loro monasteri accoglievano i cadetti della migliore aristocrazia britannica e tra loro venivano reclutati i vescovi delle sedi pi\u00f9 prestigiose. Nel 1282, dopo la conquista del Galles da parte degli inglesi, vennero costretti a diventare religiosi gilbertini anche gli esponenti, maschi e femmine, delle varie famiglie reali dei territori sottomessi. Al momento della loro massima espansione, i Gilbertini contavano 26 monasteri.\nDeclino e dissoluzione.\nI problemi per l'ordine cominciarono verso la fine del XV secolo, con l'avvento al trono di Enrico VI di Lancaster, che revoc\u00f2 i privilegi fiscali ai monasteri gilbertini. Inizi\u00f2 cos\u00ec un inesorabile declino economico che si concluse solo con lo scioglimento di tutti gli ordini monastici da parte di Enrico VIII, nel 1538."}
{"id": "294209", "revid": "84184", "url": "https://it.wikipedia.org/wiki?curid=294209", "title": "Universit\u00e0 della Pennsylvania", "text": "L'Universit\u00e0 della Pennsylvania (comunemente denominata Penn o UPenn), situata a Filadelfia, \u00e8 una delle pi\u00f9 antiche ed importanti universit\u00e0 negli Stati Uniti. Insieme ad Harvard, Yale, Columbia, Princeton, Brown, Dartmouth College e Cornell forma la Ivy League.\nStoria e attualit\u00e0.\nPenn fu fondata nel 1740 con il nome \"Academy of Philadelphia\" e sotto l'influenza di personaggi del XVIII e XIX secolo come Benjamin Franklin.\nNel 1909 Howard Taylor Ricketts scopr\u00ec il microrganismo che provoca la febbre purpurea studiando nei laboratori dell'universit\u00e0 lo stesso anno della sua assunzione.\nAttualmente l'ateneo conta circa professori, circa studenti universitari full-time e studenti di scuole professionali e post-laurea.\nLa facolt\u00e0 di giurisprudenza (\"Penn Law\").\nLa University of Pennsylvania Law School, anche nota con il diminutivo Penn Law, \u00e8 la facolt\u00e0 di legge della University of Pennsylvania, ed \u00e8 anch'essa situata a Filadelfia, Pennsylvania.\nLe origini di Penn Law risalgono ad una serie di lezioni tenute nel 1790 da James Wilson, uno dei firmatari della Dichiarazione di Indipendenza e della Costituzione degli Stati Uniti. Penn cominci\u00f2 ad offrire un programma di laurea a tempo pieno nel 1850, sotto la direzione di George Sharswood. Nel 1900, l'edificio della nuova scuola di legge (ora noto come Silverman Hall) inaugur\u00f2 il suo sito odierno nel Penn campus, con l'enorme struttura di mattoni e pietra litografica in stile Giorgiano.\nTra i suoi alunni si annoverano vari giudici della corte suprema americana, tra cui Owen Roberts e lo stesso fondatore James Wilson.\nLauder Institute.\nIl Lauder Institute of Management &amp; International Studies dell'ateneo pubblica annualmente il \"Global Go To Think Tank Index Report\", che censisce 6.500 pensatoi in base all'area di attivit\u00e0, affiliazioni e competenze operative."}
{"id": "294210", "revid": "1123126", "url": "https://it.wikipedia.org/wiki?curid=294210", "title": "Ippona", "text": "Ippona ( o \"Hippo Regius\") \u00e8 un'antica citt\u00e0 dell'Africa settentrionale, oggi Annaba in Algeria, che sorgeva nei pressi della foce del fiume Ubi (Seybouse).\nStoria.\nVenne fondata come colonia dai Fenici e fu spesso scelta come residenza dai re di Numidia. Conobbe un notevole sviluppo economico sotto Roma in et\u00e0 imperiale e, nel IV secolo, divenne sede episcopale: il pi\u00f9 illustre dei suoi vescovi fu Agostino (tra il 396 e il 430) che vi trov\u00f2 la morte durante l'assedio dei Vandali di Genserico.\nLa citt\u00e0 venne riconquistata dal generale bizantino Belisario nel 533 dopo la battaglia di Ticameron. Fu infine distrutta dagli Arabi nel VII secolo che poi la ricostruirono col nome di Annaba (in italiano \"Bona\")."}
{"id": "294212", "revid": "37401", "url": "https://it.wikipedia.org/wiki?curid=294212", "title": "Metropolita", "text": "Il metropol\u00ecta \u00e8 un titolo di alto rango del clero cristiano, nelle confessioni cattolica e ortodossa, nelle quali ha due differenti significati.\nStoria.\nIl titolo ecclesiastico nacque quando, dopo l'editto di Milano del 313, la Chiesa cristiana cominci\u00f2 a organizzarsi territorialmente, prendendo a modello l'organizzazione civile dell'impero romano cos\u00ec come stabilito dalla riforma di Diocleziano. Come questo era suddiviso in province comprendenti una metropoli (o capoluogo) e altre \"civitates\", cos\u00ec la Chiesa si organizz\u00f2 in province ecclesiastiche, a capo delle quali erano i vescovi delle citt\u00e0 capoluogo, che assunsero il nome di metropoliti, cui sottostavano in qualit\u00e0 di suffraganei i vescovi delle altre citt\u00e0 della provincia.\nQuesta organizzazione \u00e8 gi\u00e0 riconosciuta come esistente nel concilio di Nicea del 325, dove al vescovo metropolita \u00e8 affidato il compito di confermare le elezioni episcopali della propria provincia ecclesiastica, senza la quale le elezioni sono nulle (canoni 4 e 6). Il concilio di Laodicea del 363/364 stabil\u00ec, nel canone 12, che al metropolita spettasse il compito di verificare l'ortodossia e la moralit\u00e0 dei vescovi eletti nella propria provincia. Nel concilio di Calcedonia del 451 fu stabilito che spetta solo all'autorit\u00e0 ecclesiastica, e non a quella civile, erigere nuove province ecclesiastiche e dunque elevare un vescovo a metropolita.\nL'organizzazione delle Chiese in province ecclesiastiche con a capo un metropolita, sul modello delle circoscrizioni civili, si attu\u00f2 ben presto nelle comunit\u00e0 cristiane dell'Impero romano d'Oriente, e appare gi\u00e0 codificata nella \"Notitia Episcopatuum\" dello pseudo-Epifanio a met\u00e0 del VII secolo. Nell'impero bizantino il metropolita si pose come figura di intermediazione tra vescovo e patriarca, e l'organizzazione stabilita nel IV secolo dur\u00f2 ben oltre la fine dell'impero.\nNell'Impero romano d'Occidente la situazione si presenta invece molto pi\u00f9 varia e lo sviluppo storico delle province ecclesiastiche non univoco. Nella chiesa d'Occidente il Papa venne considerato l'unico metropolita fino al V secolo quando, in Gallia e nell'Italia settentrionale, i vescovi delle principali citt\u00e0 cominciarono a fregiarsi di questo titolo. Il compito principale del metropolita era quello di presiedere l'elezione dei vescovi della sua provincia e di ordinarli.\nFunzioni.\nNella Chiesa cattolica latina.\nNella Chiesa cattolica, l\"'arcivescovo metropolita\" \u00e8 un arcivescovo che presiede una provincia ecclesiastica (una circoscrizione che raggruppa pi\u00f9 diocesi) e che dipende direttamente dalla Santa Sede. Il titolo \u00e8 connesso alla sede vescovile: la sede episcopale pi\u00f9 importante della provincia ecclesiastica \u00e8 detta \"sede metropolitana\", mentre le altre sono dette \"suffraganee\".\nL'arcivescovo metropolita ha il diritto di indossare, sopra i paramenti liturgici, il pallio, nelle celebrazioni eucaristiche che si tengono entro i confini della sua provincia ecclesiastica; da qui l'uso di chiamarlo \"arcivescovo palliato\". \nAnticamente, i vescovi di sedi suffraganee avevano obblighi di carattere canonico nei confronti del metropolita. Dopo il Concilio Vaticano II, il rapporto tra sedi suffraganee e metropolitane \u00e8 principalmente formale, testimone, tutt'al pi\u00f9, del legame storico che ha legato tra loro le varie sedi episcopali. Il Codice di diritto canonico assegna tuttavia al metropolita alcune limitate funzioni:\nIl canone 436 (che \u00e8 dello stesso codice e quindi di pari rango e valore, e va letto in combinato disposto con gli altri canoni) esclude espressamente che il metropolita abbia altre facolt\u00e0 nelle diocesi suffraganee. Tuttavia il Motu proprio Vos estis lux mundi, promulgato da papa Francesco il 7 maggio 2019, attribuisce al metropolita la competenza di svolgere l'inchiesta relativa agli abusi sessuali commessi da Vescovi o prelati ad essi equiparati, sottoposti alla sua giurisdizione metropolitana.\nPrima della riforma, nell'ambito della circoscrizione ecclesiastica formata da pi\u00f9 diocesi, l'arcivescovo metropolita esercitava funzioni ispettive, sostitutive, giurisdizionali e liturgiche, sempre disciplinate nel codice di diritto canonico. \nAraldica.\nNell'araldica il titolo \u00e8 rappresentato con una particolare iconografia:\nNella Chiese cattoliche di rito orientale.\nNelle Chiese cattoliche di rito orientale il termine ha un significato diverso, definito dal Codice dei canoni delle Chiese orientali: oltre alla figura del \"metropolita di una provincia ecclesiastica\", analoga a quella della Chiesa latina e descritta ai canoni 133-139, il Codice parla della \"Chiesa metropolitana \"sui iuris\"\" ai canoni 155-173. Questa Chiesa \u00e8 una delle quattro tipologie di Chiese \"sui iuris\" previste dalla legislazione canonica: \u00e8 guidata da un metropolita nominato dal papa e assistito nel governo della Chiesa dal consiglio dei gerarchi; questo metropolita possiede una giurisdizione reale sui vescovi e i fedeli della sua Chiesa \"sui iuris\" e un'autonomia molto maggiore rispetto al metropolita di una provincia ecclesiastica, anzi ha poteri maggiori anche di una conferenza episcopale latina. Il segno visibile della comunione gerarchica con la Sede di Pietro \u00e8 il pallio, che viene conferito al metropolita \"sui iuris\" dal papa.\nNella Chiesa ortodossa.\nNelle Chiese ortodosse il titolo ha diverse valenze:\nIn nessuno di questi casi tuttavia il metropolita ha alcuna autorit\u00e0 speciale nei confronti dei vescovi all'interno delle province di competenza. I metropoliti (arcivescovi nella Chiesa ortodossa greca) hanno comunque un ruolo direttivo durante i rispettivi sinodi e concili di vescovi."}
{"id": "294213", "revid": "21880", "url": "https://it.wikipedia.org/wiki?curid=294213", "title": "Asparagales", "text": "Asparagales \u00e8 un ordine di piante monocotiledoni introdotto nel 1998 dal nuovo sistema di classificazione APG, creato dall'Angiosperm Phylogeny Group. Nel vecchio sistema di classificazione, le famiglie ora incluse nelle Asparagales erano incluse nell'ordine delle Liliales, e alcuni di questi generi erano inclusi nella famiglia delle Liliaceae, mentre le Orchidaceae erano inserite in un ordine autonomo, quello delle Orchidales. L'ordine prende il nome dal genere \"Asparagus\".\nTassonomia.\nSecondo la classificazione APG IV l'ordine Asparagales comprende le seguenti famiglie:"}
{"id": "294215", "revid": "633110", "url": "https://it.wikipedia.org/wiki?curid=294215", "title": "Classe King George V (nave da battaglia 1911)", "text": "La classe di navi da battaglia britanniche King George V, completata nel 1911 e composta da 4 vascelli, segu\u00ec immediatamente la classe \"Orion\" ma fu di dislocamento lievemente maggiore con piccoli miglioramenti incorporati nel progetto tant'\u00e8 che le navi della nuova classe erano molto difficili da distinguere da quelle di classe \"Orion\".\nLe navi da battaglia di questa classe furono dotate degli stessi cannoni Mark V da 342\u00a0mm, ma equipaggiate con un proiettile leggermente pi\u00f9 pesante (1400 libbre rispetto a 1.250 libbre). L'armamento secondario venne ridisposto per migliorare la distribuzione del fuoco verso prua, che i modelli tattici indicavano come la pi\u00f9 minacciata dagli attacchi delle torpediniere. Furono anche le prime ad essere dotate di un sistema integrato di controllo del tiro posto nel torrione di comando; in particolare la capoclasse montava un telemetro Barr &amp; Stroud da 2,7 m non stabilizzato mentre le altre un Argo stabilizzato; i dati raccolti venivano inviati ad un computer meccanico che si interfacciava con le tavole di tiro e calcolava le distanze, trasmesse poi per telefono o portavoce alle torri di tiro; due di queste potevano subentrare alla centrale principale in caso di necessit\u00e0.\nLa corazzatura venne leggermente distribuita e si pensa, migliorata. Venne migliorata anche la protezione subacquea, sebbene questi miglioramenti non bastarono a salvare l\"'Audacious\" quando colp\u00ec una mina tedesca alla fine del 1914\nLa sovrastruttura e l'alberatura vennero leggermente riviste. Il motore venne progettato per una velocit\u00e0 superiore di un nodo a quello delle navi classe \"Orion\". Questa miglioria fu poco sfruttata nella vita operativa di questa classe di navi poich\u00e9, in pratica, navigarono quasi sempre accompagnate da navi pi\u00f9 lente.\nGlobalmente ebbero successo, sebbene venissero accolte senza particolare entusiasmo dal pubblico e dalla stampa, dato che erano state presentate come un grande miglioramento rispetto alle navi da battaglia classe \"Orion\". In particolare ci si aspettava che le navi di questa classe sarebbero state dotate di cannoni secondari da 6 pollici, ma questo calibro venne montato sulle navi della classe successiva, la \"Iron Duke\".\nVennero costruite 4 navi di questa classe:"}
{"id": "294220", "revid": "114572481", "url": "https://it.wikipedia.org/wiki?curid=294220", "title": "Teorema di Bertrand", "text": "Il teorema di Bertrand, in meccanica analitica, \u00e8 un teorema sullo studio del moto di un corpo in un campo centrale.\nEnunciato.\nSia formula_1 il potenziale di un campo conservativo centrale e sia formula_2. Allora le uniche forze centrali (attrattive) che danno luogo a orbite chiuse per ogni condizione iniziale corrispondente a moti limitati non rettilinei, con deviazioni dalla condizione di orbita circolare di ordine superiore al primo, sono quella proporzionale all'inverso del quadrato della distanza dal centro di forza, e quella corrispondente alla legge di Hooke. \nPoich\u00e9 queste forze sono deducibili dal potenziale V, quanto sopra esposto si ha se e solo se V \u00e8 della forma:\nformula_3\nBisogna notare che questi \"non\" sono gli unici campi centrali conservativi che ammettono orbite chiuse.\nTrovare controesempi \u00e8 del resto molto semplice, infatti se un qualunque potenziale equivalente (o efficace) V' ha un minimo o un massimo isolato ad una certa distanza r0 dal centro di forza, e se l'energia complessiva E \u00e8 pari a V' valutato in r0, esso ammette un'orbita circolare, che \u00e8 evidentemente chiusa, per ben determinati valori del momento angolare e dell'energia del sistema.\n(Il potenziale V e il potenziale efficace V' differiscono per un addendo, che prende il nome di potenziale centrifugo, dipendente dal modulo del momento angolare del sistema in esame e dalla distanza di quest'ultimo dal centro di forza)."}
{"id": "294221", "revid": "172", "url": "https://it.wikipedia.org/wiki?curid=294221", "title": "Teorema di G\u00f6del", "text": ""}
{"id": "294224", "revid": "124123", "url": "https://it.wikipedia.org/wiki?curid=294224", "title": "Max Aitken, I barone di Beaverbrook", "text": "Concep\u00ec il giornalismo come evasione e provocazione, dando alla vita mondana il sapore di una favola popolare, alla politica quello di un attacco personale, alla cronaca quello di un dramma, all'impaginazione quello di un cartellone pubblicitario.\nCanadese d'origine, a 31 anni era il magnate del cemento nel suo Paese, e deputato conservatore in Inghilterra. Leg\u00f2 la sua fortuna politica al liberale Lloyd George, e ne ebbe il titolo di \"pari\" a soli 37 anni e il Ministero dell'Informazione, creato apposta per lui, a 38 anni.\nNel 1917 acquist\u00f2 un quotidiano, il Daily Express, che con l'Evening Standard ed il Sunday Express, da lui fondato nel 1921, costituirono il pi\u00f9 importante trust giornalistico britannico nei decenni successivi: un inglese su quattro leggeva i suoi giornali.\nIsolazionista, imperialista, protezionista, irriducibile avversario di ogni riforma o abbandono del passato, diresse i suoi giornali come un sovrano assoluto, quasi esclusivamente per telefono, e ne fece i suoi portavoce personali, gli strumenti delle sue opinioni e delle sue famose \"vendette politiche\". Disse una volta: \"faccio un giornale come strumento di propaganda e per nessun altro scopo\".\nDurante la seconda guerra mondiale fu, con l'appoggio di Winston Churchill, il dinamico ministro della produzione aeronautica, nel periodo cruciale della Battaglia d'Inghilterra. Da una sua richiesta venne prodotta una autoblindo leggera a cui venne data la denominazione di \"Beaverette\" in suo onore."}
{"id": "294225", "revid": "125481958", "url": "https://it.wikipedia.org/wiki?curid=294225", "title": "Wallace Beery", "text": "Nel panorama hollywoodiano di grandi seduttori, di divi belli, eleganti ed impomatati, Beery si presentava con il suo volto grosso e ghignante, la sua corporatura tozza, i suoi gesti sgraziati ed a volte volgari, ma con una potente carica di simpatia e di vitalit\u00e0, con una comunicativa eccezionale, il tutto sorretto da un istrionismo di elevato livello, che rendeva incisive ed indimenticabili le sue interpretazioni di personaggi buffi e commoventi, rozzi eppure dotati di una forte umanit\u00e0.\nBeery fu uno degli attori pi\u00f9 attivi dell'epoca, avendo partecipato ad un centinaio di film. Il suo film pi\u00f9 significativo fu \"Viva Villa!\" (1934). Altre interpretazioni notevoli le forn\u00ec ne \"I quattro cavalieri dell'Apocalisse\" (1921), \"Il mondo perduto\" (1925), \"Il campione\" (1931), \"Grand Hotel\" (1932), \"Pranzo alle otto\" (1933), \"L'isola del tesoro\" (1934), \"Sui mari della Cina\" (1935).\nDal 1916 al 1918 fu sposato con la futura star del muto Gloria Swanson.\nBiografia.\nNato nel Missouri, a Clay County (che oggigiorno fa parte dell'area metropolitana di Kansas City), era il figlio minore di Noah Webster Beery, un poliziotto, e di Frances Margaret Fitzgerald. Sia Wallace che i fratelli William C. Beery e Noah, diventarono attori. Wallace intraprese la carriera dello spettacolo come aiuto domatore di elefanti al Ringling Brothers Circus, dove fu ferito ad un braccio da un leopardo. In seguito, grazie all'incoraggiamento del fratello Noah Beery Sr., si stabil\u00ec a New York per lavorare in teatro come baritono ed interprete di spettacoli di variet\u00e0.\nPrimi anni di carriera.\nDopo un periodo in cui si altern\u00f2 tra Broadway e spettacoli itineranti, pass\u00f2 a lavorare per il cinema recitando per l'Essanay Film Manufacturing Company, una casa di produzione di Chicago per cui gir\u00f2 tutti i suoi primi film. Esord\u00ec sullo schermo nel 1913, nel cortometraggio \"His Athletic Wife\", ma i suoi primi successi si ascrivono a una serie di comiche nelle quali Beery interpretava \"en travesti\" il ruolo di Sweedie, una ragazza svedese che, con i tratti massicci e mascolini dell'attore, era la gag che faceva da motivo conduttore alle comiche della serie. In seguito, Beery lavor\u00f2 - sempre per la Essanay - negli studios che la compagnia fondata da Gilbert Anderson aveva aperto a Niles, in California.\nAlla Essanay, Beery conobbe una giovane attrice esordiente di Chicago, Gloria Swanson, con la quale si spos\u00f2 nel 1915. Il matrimonio non fu felice e Swanson - che in seguito sarebbe diventata una delle pi\u00f9 grandi dive del periodo del muto - racconta, nelle sue memorie, di essere stata violentata dal marito la sera delle nozze. A causa della brutalit\u00e0 di Beery e del suo alcolismo, nel 1918 i due attori divorziarono. Beery, che aveva iniziato a ricoprire ruoli da \"villain\", nel 1917, al tempo in cui il rivoluzionario messicano era ancora in vita, interpret\u00f2 la parte di Pancho Villa nel serial \"Patria\". Diciassette anni dopo, Beery riprese il ruolo alla MGM con \"Viva Villa!\".\nPeriodo sonoro.\nLa potente e profonda voce di Beery, usata deliberatamente in modo strascicato, divenne uno dei suoi tratti caratteristici quando Irving Thalberg lo mise sotto contratto alla MGM ai primi albori del cinema sonoro.\nMorte.\nWallace Beery mor\u00ec nella sua casa di Beverly Hills per un attacco cardiaco il 15 aprile 1949. Venne sepolto al Forest Lawn Memorial Park di Glendale (California).\nMassone, fu membro della Loggia \"Blaney\" n. 271 di Chicago, raggiunse il 32\u00ba grado del Rito scozzese antico ed accettato.\nRiconoscimenti.\nFestival del cinema di Venezia.\nPer il suo contributo all'industria cinematografica, l'8 febbraio 1960 gli fu assegnata una stella sulla Hollywood Walk of Fame al 7001 di Hollywood Boulevard."}
{"id": "294226", "revid": "37401", "url": "https://it.wikipedia.org/wiki?curid=294226", "title": "Retta dei numeri reali", "text": "La retta dei numeri \u00e8 la rappresentazione grafica dei numeri reali. Ponendo il valore dello zero come punto di partenza, noteremo alla sua destra i numeri cosiddetti positivi ed alla sua sinistra quelli negativi. Per definizione, il limite destro e quello sinistro della retta saranno rispettivamente \"pi\u00f9 infinito\" (in simbolo \"formula_1\") e \"meno infinito\" (\"formula_2\")."}
{"id": "294231", "revid": "17351", "url": "https://it.wikipedia.org/wiki?curid=294231", "title": "UH-1", "text": ""}
{"id": "294232", "revid": "17351", "url": "https://it.wikipedia.org/wiki?curid=294232", "title": "Bell UH-1", "text": ""}
{"id": "294233", "revid": "17351", "url": "https://it.wikipedia.org/wiki?curid=294233", "title": "Bell UH-1 Huey", "text": ""}
{"id": "294234", "revid": "599013", "url": "https://it.wikipedia.org/wiki?curid=294234", "title": "Huey", "text": ""}
{"id": "294235", "revid": "17351", "url": "https://it.wikipedia.org/wiki?curid=294235", "title": "Bell UH-1 Iroquis", "text": ""}
{"id": "294236", "revid": "196390", "url": "https://it.wikipedia.org/wiki?curid=294236", "title": "Dauphin (elicottero)", "text": ""}
{"id": "294237", "revid": "179980", "url": "https://it.wikipedia.org/wiki?curid=294237", "title": "Velez Sarsfield", "text": ""}
{"id": "294240", "revid": "122871", "url": "https://it.wikipedia.org/wiki?curid=294240", "title": "George's Television Interface Adaptor", "text": ""}
{"id": "294241", "revid": "122871", "url": "https://it.wikipedia.org/wiki?curid=294241", "title": "Color Television Interface Adaptor", "text": ""}
{"id": "294243", "revid": "339392", "url": "https://it.wikipedia.org/wiki?curid=294243", "title": "GTIA", "text": ""}
{"id": "294245", "revid": "599013", "url": "https://it.wikipedia.org/wiki?curid=294245", "title": "Television Interface Adaptor", "text": "Il Television Interface Adaptor (TIA) era il chip che costituiva il cuore dell'Atari 2600. Si occupava della gestione della grafica e della generazione del segnale video, nonch\u00e9 della generazione degli effetti sonori e della gestione dei sistemi di input della console (joystick e paddle). Fu progettato da Jay Miner, divenuto in seguito famoso per aver progettato i chip CTIA e GTIA dei computer Atari ad 8 bit nonch\u00e9 principalmente per essere stato uno dei progettisti dell'Amiga.\nStoria.\nIl chip era stato progettato per riprodurre i giochi Atari nella seconda met\u00e0 degli anni settanta del XX secolo e presentava grosse limitazioni come la mancanza di un framebuffer e il fatto che potevano essere generati solo 3 pixel per clock della CPU. Programmare il TIA risultava perci\u00f2 molto difficile e giochi pi\u00f9 complessi di quelli per cui era nato il chip richiedevano un impegno maggiore da parte dei programmatori. L'essere un chip molto orientato al software aiut\u00f2 per\u00f2 nella ricerca di soluzioni per aggirare le limitazioni hardware come, ad esempio, modificare il \"campo di gioco\" per creare motivi asimmetrici, cambiare lo sprite ed i colori del \"campo di gioco\" alla fine della riga video, riposizionare e modificare gli sprite dei giocatori per poter simulare la presenza di pi\u00f9 sprite sullo schermo (come nel gioco \"Pac-Man\").\nPi\u00f9 tardi Atari miglior\u00f2 il progetto del TIA per l'Atari 400 e l'Atari 800 con il Color Television Interface Adapter e il George's Television Interface Adapter.\nCaratteristiche tecniche.\nIl chip TIA era deputato alla generazione delle immagini da visualizzare sulla televisione. A causa del costo della memoria a quei tempi, il TIA non aveva una memoria video dedicata specifica: a causa di questo limite la costruzione di immagini complesse doveva essere fatta aggiornando dinamicamente i registri interni del TIA per ogni singola linea dell'immagine. I registri controllavano: il colore dello sfondo; un oggetto fisso denominato \"playfield\", o \"campo di gioco\", composto da 20 bit sovrastanti il colore dello sfondo e che copriva met\u00e0 di una riga video (con la possibilit\u00e0 di duplicarlo, o \"rifletterlo\" sull'altra met\u00e0); 5 oggetti mobili.\nQuesti ultimi erano: \nEra possibile cambiare il colore della \"palla\", del \"campo di gioco\", dello sfondo e di ognuno degli sprite dei giocatori e dei missile in qualsiasi punto della riga dello schermo: i cambiamenti, per\u00f2, erano limitati dalla velocit\u00e0 alla quale la CPU riusciva a modificare i registri dei colori. In pratica, molti programmatori cambiavano i colori solo al cambio di riga. Gli oggetti creati potevano avere un'altezza superiore a quella massima ammessa dagli sprite (1 pixel) spostando e ridisegnando gli sprite stessi ad ogni riga generata: in questo modo si potevano disegnare personaggi ed oggetti altrimenti non possibili da creare usando motivi grafici composti da una sola riga di 8 pixel.\nIl TIA aveva un sistema di rilevamento hardware delle collisioni tra questi oggetti mediante l'uso di appositi registri che venivano letti durante i periodi di VBLANK. Anche la posizione dei diversi oggetti grafici ed i loro colori era controllata mediante l'uso di registri. La tavolozza era di 128 colori in modalit\u00e0 NTSC e PAL-M (il segnale video usato in Brasile), che scendevano a 108 in modalit\u00e0 PAL ed a soli 8 se il segnale era di tipo S\u00c9CAM. \nIl chip si occupava anche della gestione del sonoro: esso pilotava 2 canali audio, ognuno capace di 32 toni diversi e 16 possibili sequenze di bit, con un controllo del volume a 4 bit. Infine, gestiva l'input dei giocatori, potendo leggere fino a 4 paddle e 2 joystick."}
{"id": "294247", "revid": "33689", "url": "https://it.wikipedia.org/wiki?curid=294247", "title": "Atari 400", "text": ""}
{"id": "294255", "revid": "1924342", "url": "https://it.wikipedia.org/wiki?curid=294255", "title": "Non siamo mica gli americani!", "text": "Non siamo mica gli americani! \u00e8 il secondo album del cantautore italiano Vasco Rossi, pubblicato il 30 aprile 1979.\nDescrizione.\nLe registrazioni del disco si svolsero negli studi \"Fonoprint\" di Bologna tra il novembre ed il dicembre del 1978, e fu pubblicato ad aprile del 1979. L'album venne in seguito ristampato (e si trova tuttora sul mercato) con il nome di \"Albachiara\", per sfruttare maggiormente il richiamo della sua canzone pi\u00f9 conosciuta.\nDa questo LP viene estratto il 45 giri \"Albachiara/Fegato, fegato spappolato\". Nell'album \u00e8 presente anche (\"per quello che ho da fare) Faccio il militare\", canzone ironica nei confronti del servizio militare, che l'autore aveva terminato pochi mesi prima, riformato per abuso di psicofarmaci.\nLe diverse edizioni e stampe.\nLa copertina dell'edizione originale reca una fotografia di Vasco coi capelli corti (fatta nel periodo del servizio militare, nel 1979), e il titolo \"Non siamo mica gli americani\" viene rappresentato con una parte di bandiera americana ridisegnata coi colori della bandiera italiana. Alcuni dei musicisti presenti avevano collaborato anche al disco precedente. Il tecnico del suono \u00e8 Maurizio Biancani.\nAnche questo disco ha subito alcune riedizioni con variazioni di grafica e di titolo, complice la cessione temporanea prima, e definitiva poi, del catalogo da parte di Lotus/Saar ed i successivi passaggi di propriet\u00e0 dello stesso. La prima edizione, del 1979, LOP12804 \u00e8 Lotus. Successivamente, la Saar ristamp\u00f2 l'album con etichetta Passport LPPS11123 nel 1981. Ultima ristampa Lotus \u00e8 numerata LOP14056 del 1984. Nello stesso anno, per\u00f2, Lotus riedita l'album con diversa cover (foto presa da un concerto) e codice LP14056. Dopo, \u00e8 un succedersi di ulteriori edizioni, complice il successo di Vasco, che arriv\u00f2 proprio in quegli anni. Si segnala il cambio di titolo dell'album, che divenne Albachiara. A stamparlo in questa forma, e con nuova copertina (presa da un concerto) Targa e, successivamente, Ricordi, anche su sottoetichetta linea Orizzonte (ORL8709)"}
{"id": "294260", "revid": "1543377", "url": "https://it.wikipedia.org/wiki?curid=294260", "title": "Yule", "text": "Nella tradizione germanica precristiana, Yule era la festa del solstizio d'inverno. Nel paganesimo e nel neopaganesimo, soprattutto in quello germanico, rappresenta uno degli otto giorni solari, o sabbat; viene celebrata intorno al 21 dicembre nell'emisfero settentrionale e intorno al 21 giugno in quello meridionale.\nEtimologia.\n\"Yule\" \u00e8 la variante inglese del norreno \"J\u00f3l\" e del tedesco \"Jul\". L'etimologia della parola non \u00e8 chiara. \u00c8 diffusa l'idea che derivi dal norreno \"Hj\u00f3l\" (\"ruota\"), con riferimento al fatto che, nel solstizio d'inverno, la \"ruota dell'anno si trova al suo estremo inferiore e inizia a risalire\". I linguisti suggeriscono invece che \"J\u00f3l\" sia stata ereditata dalle lingue germaniche da un substrato linguistico pre-indoeuropeo. Nelle lingue scandinave, il termine \"Jul\" (danese e svedese) o \"J\u00f3l\" (islandese, faroese, e \"Jol\" in norvegese) ha entrambi i significati di \"Yule\" e di \"Natale\", e viene talvolta usato anche per indicare altre festivit\u00e0 di dicembre. Il termine si \u00e8 diffuso anche nelle lingue finniche per indicare il Natale (in finlandese \"Joulu\"), sebbene tali lingue non siano di ceppo germanico.\nLa festa di Yule tradizionale.\nNon si sa molto sulla festa di Yule nella tradizione nordeuropea. \u00c8 certo che la celebrazione non avveniva durante il solstizio invernale in epoca precristiana. Nonostante vi siano numerosi riferimenti a Yule nelle saghe islandesi, vi si trovano solo pochi e parziali resoconti circa la natura delle celebrazioni. Si trattava comunque di un periodo di riposo e danze, che in Islanda continu\u00f2 a essere celebrato per tutto il Medioevo, fino all'epoca della Riforma. Si sa anche che durante la festa avveniva il sacrificio di un maiale in onore del dio norreno Freyr, una tradizione che \u00e8 rimasta nella cultura scandinava, in cui a Natale si consuma carne di maiale.\nLo storico francese Michel Rouche riporta che le gilde di artigiani del IX secolo, furono denunciate dal clero cattolico per i loro patti di reciproco sostegno, formulati in banchetti annuali che si tenevano il 26 dicembre, \"giorno di festa del dio pagano Jul\", in cui venivano evocati demoni e spiriti dei morti.\nRelazioni con il Natale moderno.\nQuando i missionari iniziarono la conversione dei popoli germanici, adattarono alla tradizione cristiana molti simboli e feste locali (fu lo stesso Gregorio Magno, tra gli altri, a suggerire apertamente questo approccio alle gerarchie ecclesiastiche). La festa di Yule venne quindi trasformata nel Natale, mantenendo per\u00f2 alcune delle sue tradizioni originarie. Fra i simboli moderni del Natale che derivano da Yule compare, fra l'altro, l'uso decorativo del vischio e dell'agrifoglio e l'albero di Natale. Cos\u00ec come gli alberi da frutta, anche i sempreverdi sono un elemento fondamentale delle celebrazioni del solstizio invernale. L'albero sempreverde, che mantiene le sue foglie tutto l'anno, \u00e8 un ovvio simbolo della persistenza della vita anche attraverso il freddo e l'oscurit\u00e0 dell'inverno. La birra e il pane venivano offerti agli alberi in Scandinavia. L'albero di Yule rappresentava la fortuna per una famiglia cos\u00ec come un simbolo della fertilit\u00e0 dell'anno che sarebbe arrivato.\nYule nel neopaganesimo.\nNella Wicca Yule \u00e8 una delle feste minori degli otto Sabbat e viene festeggiata il 21 dicembre. In alcune tradizioni si commemora la morte dello \"Holly King\" (\"Re Agrifoglio\") che simboleggia l'anno vecchio ed il sole al declino, per mano del suo successore, \"Oak King\" (\"Re Quercia\"), che simboleggia l'anno nuovo ed il sole che inizia la sua ascesa. In altre tradizioni si celebra la nascita del nuovo dio Sole bambino, (vedi anche l'antica festivit\u00e0 Romana del Sol Invictus).\nIl rituale tradizionale \u00e8 una veglia celebrata dal tramonto all'alba successiva (la notte pi\u00f9 lunga dell'anno) per assicurarsi che il sole sorga nuovamente. Fra i sabbat neopagani, Yule \u00e8 preceduto da Samhain e seguito da Imbolc.\nLa Yulefest australiana.\nPoich\u00e9, nell'emisfero meridionale, Natale cade nel periodo pi\u00f9 caldo dell'anno, alcuni australiani celebrano una seconda festa nel solstizio d'inverno a giugno; questa festa \u00e8 nota come \"Yulefest\"."}
{"id": "294262", "revid": "125792867", "url": "https://it.wikipedia.org/wiki?curid=294262", "title": "Villa Albani", "text": "La Villa Albani Torlonia fu edificata lungo la Via Salaria a Roma per volere del cardinale Alessandro Albani (1692-1779), noto collezionista di sculture antiche della Roma settecentesca e promotore di quel gusto neoclassico che gett\u00f2 anche le basi dei moderni studi archeologici.\nLa Villa, posta poco fuori le mura, vicino a Porta Salaria, fu realizzata tra il 1747 e il 1763 su disegno dell'architetto Carlo Marchionni, quando l'ampia distesa di verde, gi\u00e0 propriet\u00e0 Accoramboni, Ercolani e Orsi, venne acquistata dal cardinale Albani.\nConcepita come edificio di rappresentanza, la Villa fu teatro di erudite discussioni, concerti, danze e commedie mascherate organizzate per dilettare la cerchia di amici antiquari che l'Albani radunava intorno a s\u00e9.\nOrari di apertura.\nLa villa \u00e8 aperta solo su prenotazione.\nStoria.\nLa villa si presenta come un vasto complesso architettonico, che contempla la presenza di diversi ambienti e strutture: un giardino all'italiana, fontane ed edifici minori (come il Tempio di Diana, il Tempio delle Cariatidi, la \"Kaffehaus\", il Canopo, il Tempietto diruto etc.) La villa \u00e8 impostata su due assi principali corrispondenti ai due ingressi: il primo accesso, sulla via Salaria, conduce a un giardino diviso da viali a raggiera.\nLa disposizione dell'eccezionale collezione di originali greci e sculture romane fu affidata a Johann Joachim Winckelmann, bibliotecario del cardinale dal 1759, dedito alla catalogazione delle opere antiche raccolte dal suo protettore e impegnato nell'ampliamento delle collezioni mediante nuove acquisizioni. L'allestimento concepito dal Winckelmann all'interno della Villa mirava a creare un percorso educativo ed emozionale, studiato in ogni dettaglio, in grado di competere con le ville della Roma imperiale e incantare i visitatori.\nIl cardinale Alessandro Albani fu il mecenate di Giovanni Battista Nolli; questi modific\u00f2 il disegno della carta di Roma, completato poco tempo prima (1744), proprio per aggiungere la villa del suo mecenate che sorgeva al di fuori delle mura aureliane, fuori porta Salaria.\nNel 1761 Anton Raphael Mengs realizz\u00f2 all'interno della Galleria nobile l'affresco del \"Parnaso\", forse il pi\u00f9 importante manifesto pittorico del nascente stile neoclassico e ulteriore testimonianza della centralit\u00e0 della Villa nel panorama culturale europeo.\nLa Villa rimase essenzialmente intatta anche dopo la morte del cardinale: le opere sottratte durante il periodo napoleonico (1797-1815) per ornare a Parigi il Mus\u00e9e Napol\u00e9on furono infatti in parte rese dopo il 1815 al legittimo proprietario, il principe Carlo Albani e la residenza rest\u00f2 propriet\u00e0 degli Albani fino alla prima met\u00e0 dell'Ottocento, quando attraverso l'ultima erede pass\u00f2 agli Albani-Castelbarco, da cui l\u2019acquister\u00e0 la Famiglia Torlonia. Durante l'occupazione francese, numerose opere d'arte vennero spedite in Francia come spoliazioni napoleoniche, e la maggior parte di queste non fece pi\u00f9 ritorno. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, le opere che vi erano conservate fino a prima del periodo napoleonico e che non vennero restituite, sono:\nLa collezione di monete e medaglie antiche del cardinale Albani pass\u00f2 alla Biblioteca Apostolica Vaticana, che egli aveva presieduto dal 1761. I sarcofagi, le colonne e le sculture sono state trasferite ad altre destinazioni, ma il famoso bassorilievo di Antinoo \u00e8 tuttora conservato nella villa, cos\u00ec come la \"Cariatide\" di Nicolao.\nLa Galleria d'Arte ospita opere di Nicol\u00f2 Alunno, Perugino, Gherardo delle Notti, Ercole de' Roberti, Luca Signorelli, van Dyck, Tintoretto, Ribera, Guercino, Giulio Romano, Annibale Carracci, Marco d'Oggiono, Borgognone, Luca Giordano, David, Vanvitelli, Pietro Bracci.\nIl cardinale Alessandro Albani aveva un'altra villa con parco ad Anzio, che fu terminata nel febbraio del 1732, ma era abitabile solo per poche settimane in primavera a causa della presenza della malaria nella zona.\nNel settembre del 1870, Raffaele Cadorna stabilisce qui il suo quartier generale e in una delle stanze della villa, dopo la breccia di porta Pia e la conquista di Roma da parte del Regno d'Italia, la resa di Roma da parte dello Stato Pontificio \u00e8 firmata da Hermann Kanzler."}
{"id": "294264", "revid": "108678", "url": "https://it.wikipedia.org/wiki?curid=294264", "title": "Su Nuraxi di Barumini", "text": ""}
{"id": "294265", "revid": "834", "url": "https://it.wikipedia.org/wiki?curid=294265", "title": "Xavier Hern\u00e1ndez", "text": ""}
{"id": "294267", "revid": "834", "url": "https://it.wikipedia.org/wiki?curid=294267", "title": "Xavi Hernandez", "text": ""}
{"id": "294268", "revid": "287204", "url": "https://it.wikipedia.org/wiki?curid=294268", "title": "Xavier Hernandez", "text": ""}
{"id": "294278", "revid": "326445", "url": "https://it.wikipedia.org/wiki?curid=294278", "title": "Axel Cedric Konan", "text": ""}
{"id": "294280", "revid": "580", "url": "https://it.wikipedia.org/wiki?curid=294280", "title": "Cechia", "text": ""}
{"id": "294287", "revid": "24019", "url": "https://it.wikipedia.org/wiki?curid=294287", "title": "APIPA", "text": ""}
{"id": "294291", "revid": "775372", "url": "https://it.wikipedia.org/wiki?curid=294291", "title": "Penisola italiana", "text": "La penisola italiana, talvolta anche penisola italica o, pi\u00f9 raramente, penisola appenninica, \u00e8 una penisola del continente europeo protesa nel mar Mediterraneo. Politicamente \u00e8 quasi totalmente parte della Repubblica Italiana: le uniche eccezioni sono i territori dei microstati di San Marino e della Citt\u00e0 del Vaticano.\nGeografia fisica.\nIn senso lato e per tradizione storica la penisola Italiana si estende dalle Alpi, e precisamente dal versante meridionale dello spartiacque alpino, fino all'estrema propaggine meridionale di Capo Spartivento in Calabria.\nIn senso stretto e propriamente geografico la penisola inizia dall'istmo che segue la linea immaginaria che va dalla foce del fiume Magra alla foce del fiume Marecchia, e si estende per circa in direzione NO\u2013SE. Le isole maggiori pi\u00f9 vicine (Sicilia, Malta, Sardegna e Corsica) non sono parte della penisola geograficamente definita.\nIn gran parte attraversata dalla catena degli Appennini, \u00e8 delimitata da quattro mari (mar Ligure, mar Tirreno, mar Ionio e mare Adriatico).\nLa penisola italiana viene definita \"lo Stivale\" per via della sua forma simile a quella dell'omonima calzatura, con il Salento come tacco, il Gargano come sperone e la Calabria come punta. Tale nome viene dato anche al Paese che ne occupa la maggior parte del territorio, l'Italia. Nella penisola italiana si trova l'unico vulcano attivo dell'Europa continentale, il Vesuvio.\nLa massima larghezza \u00e8 di 254 km, in corrispondenza della linea che congiunge il promontorio di Ancona e quello di Piombino; tra Monte Argentario e Monte Conero la larghezza \u00e8 comunque notevole: 240 km. La larghezza \u00e8 minima in corrispondenza dell'istmo di Catanzaro, in Calabria: appena 35 km. Quest'istmo si trova tra il Golfo di Sant'Eufemia, sul Tirreno, e il Golfo di Squillace, sullo Ionio.\nGeografia politica.\nPoliticamente la penisola italiana propriamente detta (quindi esclusa l'Italia insulare) \u00e8 divisa in vari Stati e dipendenze elencati nella tabella seguente:"}
{"id": "294293", "revid": "1982", "url": "https://it.wikipedia.org/wiki?curid=294293", "title": "Penisola italica", "text": ""}
{"id": "294296", "revid": "287204", "url": "https://it.wikipedia.org/wiki?curid=294296", "title": "Dorota Zagorska", "text": ""}
{"id": "294299", "revid": "125257657", "url": "https://it.wikipedia.org/wiki?curid=294299", "title": "Courtney Love", "text": "Biografia.\nGli anni settanta.\nNasce a San Francisco con il nome di Courtney Michelle Harrison. Figlia di Hank Harrison e della psicoterapeuta Linda Carroll, separati quando Courtney aveva 5 anni, passa un'infanzia turbolenta spesso con la madre e un'adolescenza fra riformatori e case di correzione. A 12 anni fece un provino per il \"Mickey Mouse Club\", ma venne respinta dopo aver letto una poesia di Sylvia Plath durante la sua audizione, e prese anche parte a lezioni di cinema a Portland con un allora sconosciuto Gus Van Sant. A 15 anni comincia a esibirsi come spogliarellista al Mary's Club di Portland e, contemporaneamente, debutta nel mondo musicale con il suo primo gruppo, le Sugar Babylon. Si trasferisce prima a Dublino, dove conosce Julian Cope, poi a Londra e a Liverpool, prima di tornare negli Stati Uniti. Love ha dichiarato che all'et\u00e0 di nove anni le fu diagnosticata la Sindrome di Asperger.\nLa musica.\nAgli inizi degli anni ottanta, Courtney canta per un breve periodo con i Faith No More e, nel 1985, fonda le Sugar Babydoll con Kat Bjelland e Jennifer Finch. Il gruppo ha vita breve, gettando per\u00f2 le basi per le band che le tre ragazze formeranno di l\u00ec a poco: rispettivamente, Hole, Babes in Toyland e L7. Nel 1988 dopo essersi trasferita a Los Angeles pubblica un annuncio su una rivista musicale dicendo \"Voglio formare una band. Le mie influenze sono i Big Black, Sonic Youth e Fleetwood Mac\". Dopo aver formato le Hole ebbe una relazione di circa un anno con il chitarrista Eric Erlandson.\nNel 1990 esce il primo singolo della band, \"Retard Girl\", a cui fa seguito il singolo \"Dicknail\" (1991) pubblicato dalla storica etichetta Sub Pop. Nello stesso anno vede luce il primo album \"Pretty on the Inside\" prodotto da Don Fleming e Kim Gordon dei Sonic Youth pubblicato dalla Caroline Records. Agli inizi del 1991 Courtney invi\u00f2 una lettera personale a Kim Gordon affinch\u00e9 accettasse di produrre il disco. Pretty on the Inside fu classificato tra i 20 migliori dischi del 1991 da Spin Magazine. Il singolo di lancio Teenage Whore entr\u00f2 nella classifica indie in Gran Bretagna al numero uno. Durante il tour promozionale la Love ebbe una relazione con Billy Corgan degli Smashing Pumpkins prima di conoscere Kurt Cobain.\nNel 1992 la band firma un contratto con la Geffen Records e pubblica un nuovo singolo \"Beautiful Son\" prodotto da Jack Endino. Nel 1994 esce il secondo album degli Hole intitolato \"Live Through This\", pubblicato qualche giorno dopo la morte di Kurt Cobain. A due mesi dalla pubblicazione muore per overdose la bassista Kristen Pfaff, ritrovata priva di vita nella sua vasca da bagno da Erlandson. Viene sostituita dalla canadese Melissa Auf der Maur. L'album si rivela un grandissimo successo sia dal punto di vista commerciale che di critica, risultando ancora oggi un \"cult\" di riferimento del rock moderno. Il disco \u00e8 stato stimato dalle riviste \"Rolling Stone\" e \"Billboard\" come miglior album del 1994 trainato dai fortunati singoli \"Miss World\", \"Doll Parts\" e \"Violet\". Nello stesso tempo il suo comportamento selvaggio sul palco e vari problemi legali misero in cattiva luce il suo personaggio durante il tour mondiale del 1994/95.\nDopo il tour la band si esibisce in un live unplugged per MTV. Nel 1996 arriva un singolo per la colonna sonora del film \"Il corvo 2\", una cover di \"Gold Dust Woman\" dei Fleetwood Mac.\nNel 1998 esce l'album di maggior successo commerciale della band, \"Celebrity Skin\". Le sue influenze sono state Neil Young, My Bloody Valentine e Fleetwood Mac. Billy Corgan fu co-autore di cinque brani su dodici. Per promuovere il disco Courtney accetta di seguire come band di supporto il \"Mechanical Animals Tour\" di Marilyn Manson, ma l'esperienza non ha lunga durata a causa dei continui litigi tra la Love e Manson. Tra il 1998 e il 1999, infatti, diventano memorabili gli scontri, le provocazioni e le minacce che le due rockstar si scambiano sui palchi di tutto il mondo e nei backstage. Un'altra polemica riguard\u00f2 al titolo dell'album, omonimo di una nota rivista americana che minacci\u00f2 azioni legali contro il gruppo per l'abuso del loro nome.\nNonostante le varie polemiche l'album supera il successo di \"Live Through This\", specialmente grazie ai primi due singoli estratti: \"Celebrity Skin\", ad oggi una delle pi\u00f9 famose canzoni del gruppo, e la ballata \"Malibu\". L'immagine di Courtney Love in questo periodo appare ripulita esteticamente e lontana dagli eccessi dei primi anni Novanta. \u00c8 stata una buddista praticante dal 1989, e ha studiato e praticato sia il Buddismo tibetano che quello di Nichiren Daishonin.\nNel 2000 arriva la pubblicazione di un ultimo singolo del gruppo \"Be a Man\" per la colonna sonora di \"Ogni maledetta domenica\" ma l'avventura con la band termina ufficialmente nel 2002. Quattro anni dopo il successo di \"Celebrity Skin\", Courtney tenta, senza fortuna, di creare una nuova band, le \"Bastard\", fino al debutto come solista nel 2004, quando esce \"America's Sweetheart\", accompagnato dal primo singolo \"Mono\". L'album si rivela un flop e in seguito la Love afferma in varie interviste che la produzione di \"America's Sweetheart\" \u00e8 stata un incubo, aggiungendo di aver scritto alcuni pezzi validi con Linda Perry, ma che il risultato finale \u00e8 stato terribile, come anche l'artwork che non \u00e8 stata una sua idea. Ammette anche che la causa sia stata il fatto di essere troppo intenta a drogarsi, e che i vari produttori che si sono alternati alla produzione del disco non sapevano cosa stavano facendo, spendendo solo i suoi soldi. Nel 2010 parler\u00e0 di \"America's Sweetheart\" come \"Le disastre\". Dopo un periodo molto travagliato, in cui infrange di nuovo le leggi sulla detenzione e l'uso degli stupefacenti, nel 2005 viene condannata a trascorrere sei mesi in un centro di riabilitazione. Nel periodo di cura, per\u00f2, l'amica e produttrice Linda Perry le fa spesso visita, incoraggiandola a comporre nuove canzoni. Nel 2006 pubblica una sorta di libro-diario intitolato Dirty Blonde in cui racchiude testi di canzoni, lettere, foto inedite e altro dei suoi primi 40 anni.\nRitorna sulla scena musicale nel 2010 con l'album \"Nobody's Daughter\" anticipato dal singolo \"Skinny Little Bitch\". Il disco si rivela un discreto successo, nonostante manchi tutta la line up classica tranne appunto Courtney Love. Si tratta infatti del secondo disco solista della Love pubblicato sotto il marchio storico \"Hole\". Lo stesso storico chitarrista e cofondatore della band Eric Erlandson definisce la reunion un \"fake\" e la vicenda avr\u00e0 non poche polemiche poich\u00e9 tra lui e la Love c'era un contratto sul nome della band.\nNel 2014 ritorna sulle scene musicali con un nuovo progetto solista: la pubblicazione di un doppio singolo dal nome \"You Know My Name/Wedding Day\". Nel 2015 pubblica a sorpresa il singolo \"Miss Narcissist\".\nIl 21 luglio 2018 si esibisce accompagnata da 1500 musicisti allo stadio Artemio Franchi di Firenze in occasione dell'evento benefico \"That\u2019s Live 2018 con i Rockin'1000\" la pi\u00f9 grande rock band del mondo. \u00c8 la prima volta che un\u2019artista di fama internazionale partecipa a uno spettacolo \"Rockin\u20191000.\" Tra i suoi successi ha cantato \"Celebrity Skin\", \"Malibu\" e \"Olympia\".\nIl 21 novembre 2019 pubblica online \"Mother\" singolo incluso nella colonna sonora del film \"The Turning\" in uscita a gennaio 2020, diretto da Floria Sigismondi.\nIl 14 marzo 2020 \u00e8 stato annunciata la sua partecipazione ad un concerto alla The Town Hall di New York per il \"Planned Parenthood of Greater New York\" con Melissa Auf der Maur, la sua prima esibizione con altri componenti delle Hole dal vivo dopo otto anni. \u00c8 stata rimandata per\u00f2 a causa dell'epidemia da corona virus.\nIl cinema.\nL'esordio cinematografico avviene nel 1985, quando Courtney si presenta a un'audizione per la parte di Nancy Spungen in \"Sid &amp; Nancy\" di Alex Cox. Ottiene solo la parte di un'amica di Nancy, ma il regista, l'anno successivo, la sceglie come protagonista di \"Diritti all'inferno\". Il 1996 \u00e8 l'anno d'oro di Courtney, che gira tre film, tra cui \"Basquiat\" e, soprattutto, \"Larry Flint - Oltre lo scandalo\" di Milo\u0161 Forman.\nLa parte di Althea, moglie eroinomane di Larry Flint, le vale diversi riconoscimenti, tra cui una nomination ai Golden Globe, e rappresenta il salto di qualit\u00e0 che le consente una carriera cinematografica parallela a quella musicale; durante le riprese del film intraprende una relazione sentimentale, che durer\u00e0 4 anni, con l'attore Edward Norton. Alla fine degli anni novanta interpreta la fidanzata di Jim Carrey (che veste il ruolo di Andy Kaufman) nel film \"Man on the Moon\" diretto dallo stesso Milo\u0161 Forman e nel 2000 interpreta Joan Vollmer, la moglie di William S. Burroughs, nel film \"Beat\". L'ultima interpretazione di Courtney Love prima di molti anni di pausa \u00e8 quella di Cheryl Tilly, moglie del capo di una banda criminale, in \"24 ore\" di Luis Mandoki. Nel 2017 \u00e8 tra i protagonisti del film televisivo Menendez: Blood Brothers incentrato sull'omicidio dei coniugi Menendez per mano dei loro figli nel 1989.\nKurt &amp; Courtney.\nLa tormentata e controversa relazione con Kurt Cobain, leader dei Nirvana comincia nel 1990. Nel 1986 Courtney Love aveva gi\u00e0 sposato Falling James Moreland, leader travestito del gruppo punk Leaving Trains, ma il matrimonio era stato annullato subito dopo. \u00c8 in questi anni che Courtney si innamora del cantante dei Nirvana. I due si sposano il 24 febbraio 1992 a Waikiki nelle Hawaii e il 18 agosto dello stesso anno nasce la figlia Frances Bean. Il matrimonio dura solo poco pi\u00f9 di due anni, perch\u00e9 l'8 aprile del 1994 il corpo di Cobain viene trovato da Gary Smith, un elettricista della Veca Electric, nella serra presso il garage nella sua casa a Seattle; il cantante si era suicidato sparandosi con un colpo di fucile. Tra le sue altre storie d'amore si ricordano quella con Edward Norton, Dave Navarro e Billy Corgan.\nProblemi giudiziari.\nNel 1992 Kurt e Courtney persero la custodia della loro neonata figlia Frances Bean Cobain dopo l'intervista di Lynn Hirschberg per Vanity Fair: la giornalista scrisse della coppia come dei tossici e irresponsabili dopo che Courtney dichiar\u00f2 di fare uso di droga durante la gravidanza. Finirono nel mirino degli assistenti sociali e dovettero lottare a lungo per riaverla mettendo a dura prova la stabilit\u00e0 psicologica del matrimonio.\nNel 1995 viene arrestata per comportamento non consono dopo aver litigato con una hostess durante un volo da Brisbane a Melbourne. Il 4 luglio durante il festival Lollapalooza lanci\u00f2 una sigaretta accesa su Kathleen Hanna (leader delle Bikini Kill) prima di darle un pugno in faccia sostenendo che Hanna aveva fatto una battuta su sua figlia Frances. Si \u00e8 dichiarata colpevole e fu condannata per aggressione dovuta alla rabbia. A novembre due ragazzi tentarono di citarla in giudizio poich\u00e9 dissero di aver ricevuto un pugno dalla cantante durante un concerto delle Hole a Orlando in Florida, il giudice archivi\u00f2 il caso dicendo che gli adolescenti non erano esposti a una gran numero di violenza che ci si poteva aspettare durante un concerto rock.\nNel maggio 1998 prese a pugni in faccia la giornalista Belissa Cohen durante una festa; la causa fu risolta in via stragiudiziale per una somma non rivelata.\nNel 2002 ha citato in causa Dave Grohl e Krist Novoselic per il controllo del catalogo dei Nirvana, e la Geffen Records per il suo contratto con le Hole.\nA Febbraio 2003 viene arrestata all'aeroporto londinese di Heathrow. Durante il volo partito da Los Angeles la Virgin Atlantic afferm\u00f2 che la cantante aveva insultato il personale di bordo. A Ottobre 2003 viene di nuovo arrestata per aver infranto, per sua stessa ammissione, i vetri dell'abitazione del suo allora compagno e manager Jim Barber. Fu arrestata per droga e rilasciata pagando una cauzione di 2500 dollari. Neanche dopo 30 minuti dal rilascio fu chiamata un'ambulanza di emergenza perch\u00e9 la Love venne trovata in stato di overdose da antidolorifici. Dal 2003 fino al 2006 fu spesso in tribunale per motivi legati a queste vicende (era stata dichiarata colpevole di uso di cocaina e di possesso illegale di antidolorifici oltre che violazione della libert\u00e0 vigilata) che la costrinsero poi a un trattamento di disintossicazione e riabilitazione di sei mesi.\nSempre nel 2003 perde la custodia di sua figlia Frances Bean Cobain affidata alla nonna paterna.\nNel 2004 ha aperto una causa contro la sua banca per un buco di 40 milioni di dollari nel suo conto. Lo stesso anno \u00e8 ospite al David Letterman Show dove sale sulla scrivania del conduttore mostrando il seno nudo, dopo lo show si esibisce in un live a sorpresa per sole 400 persone a New York. Durante il concerto lancia l'asta del microfono sul pubblico e colpisce in testa un ragazzo di 24 anni. Lasciato il palco \u00e8 stata subito arrestata.\nNel 2005 fu bandita dall'agenzia creativa americana CAA per aver consigliato alle donne di non appartarsi da sole con Weinstein, se da lui richiesto. Disse precisamente \"Se Weinstein vi invita a una festa privata, non andateci\" sottolineando che lei non fu tra le sue vittime. L'intervista pass\u00f2 inosservata e venne recuperata solo a fine 2017 quando scoppi\u00f2 lo scandalo contro il produttore Harvey Weinstein per molestie sessuali da parte di Asia Argento (e poi di molte altre donne del mondo dello spettacolo).\nNel 2009 perde di nuovo la custodia di sua figlia Frances.\nNel 2010, la pubblicazione di \"Nobody's Daughter\" (all'inizio previsto come suo secondo album solista) con il nome Hole senza il consenso dell'altro membro fondatore della band, Eric Erlandson, \u00e8 stata oggetto di contenzioso tra i due. Nel 2013 la cantante annuncia di tornare a pubblicare musica di nuovo come solista.\nNel 2012 il suo ex avvocato l'ha citata in giudizio per mezzo milione in spese legali non pagate. Nello stesso anno, anche la sua ex assistente l'ha citata in giudizio, sostenendo che la cantante aveva trattenuto il pagamento perch\u00e9 si era rifiutata di assumere un hacker informatico e falsificare documenti legali.\nNel 2014 viene assolta contro le accuse mosse dal suo ex avvocato Rhonda Holmes che si dichiarava diffamata dal tweet, rilasciato dalla Love, in cui la accusava di aver preso tangenti. \u00c8 stata creduta la tesi per cui Love avrebbe scritto il messaggio per inviarlo privatamente e non diffonderlo in pubblico sulla propria pagina pubblica di Twitter: infatti accortasi dell\u2019errore lo aveva cancellato. L\u2019avvocato aveva fatto in tempo a vederlo e farne uno screenshot che per\u00f2 non \u00e8 bastato per aver diritto a un risarcimento. La causa rappresenta un precedente importante perch\u00e9 per la prima volta veniva giudicata la diffamazione \"a mezzo tweet\".\nNel 2015 il suo psichiatra l'ha citata in giudizio per $ 60.000 in fatture non pagate. \u00c8 stata anche citata in giudizio per bollette riabilitative non pagate e una fattura American Express.\nNel 2018 la Love ottiene un ordine restrittivo temporaneo dalla Corte Suprema di Los Angeles nei confronti del suo ex manager Sam Lufti. Come riporta NME, la cantante avrebbe presentato documenti in tribunale nei quali si sosteneva che Lutfi aveva costantemente molestato lei e la sua famiglia chiedendo insistentemente denaro via mail, sms e telefonate. L'ordine proibisce a Lutfi di contattare sia lei che sua figlia Frances Bean Cobain. A Lutfi \u00e8 di fatto vietato di avvicinarsi a meno di 100 metri da madre e figlia.\nA settembre 2019 tramite Instagram attacca la famiglia dell'OxyContin. La ricca ereditiera della famiglia Sackler, che produce il farmaco, ha offerto 100.000 dollari alla Love per presenziare a una sfilata di moda. Lei, che per anni \u00e8 stata dipendente da quel farmaco, si \u00e8 rifiutata attaccando duramente l'azienda e non solo.\nDoppiatrici italiane.\nNelle versioni in italiano dei suoi film, Courtney Love \u00e8 stata doppiata da:"}
{"id": "294302", "revid": "83531", "url": "https://it.wikipedia.org/wiki?curid=294302", "title": "Mariusz Siudek", "text": "Biografia.\nMariusz Siudek inizi\u00f2 a pattinare nel 1978. All'inizio della sua carriera agonistica nel pattinaggio di figura gareggiava nel singolo, poi nel 1989 pass\u00f2 alle coppie prima con Beata Zielinska, poi con Beata Gluchowska, ed infine dal 1995 con Dorota Zag\u00f3rska. \nLa coppia Zag\u00f3rska-Siudek ha vinto una medaglia di bronzo ai campionati mondiali di pattinaggio di figura nel 1999, due medaglie d'argento ai campionati europei di pattinaggio di figura (1999, 2000) e un'altra medaglia di bronzo agli europei del 2004.\nI due sono stati i primi pattinatori polacchi ad entrare nelle Finali della serie senior Grand Prix nel 2000, bissando il risultato nel 2003.\nOltre che sul ghiaccio, i due pattinatori sono una coppia anche nella vita privata. Si sono sposati nel 2001. Nel 2003 si sono trasferiti in Canada, a Montr\u00e9al, dove si sono allenati con Richard Gauthier.\nSi sono ritirati nel 2007 per dedicarsi all'allenamento, a Toru\u0144, di Stacey Kemp e David King."}
{"id": "294303", "revid": "33689", "url": "https://it.wikipedia.org/wiki?curid=294303", "title": "Viverna", "text": "La viverna \u00e8 una creatura leggendaria rappresentata come un rettile alato bipede, simile al drago della tradizione europea, dal quale differisce per la parte posteriore simile a un serpente con la coda uncinata. Solitamente non sputa fuoco, ma vi sono numerose eccezioni, ed \u00e8 solitamente di dimensioni abbastanza contenute. Caratteristica peculiare \u00e8 la presenza di un uncino o un pungiglione all'estremit\u00e0 della coda, capace - in alcuni rami delle leggende - di iniettare veleno mortale o paralizzante.\nTradizionalmente hanno intelligenza e comportamento simili a quelli dei gatti: durante il rinascimento erano considerati il tipo di creatura pi\u00f9 utile per la stregoneria, per la loro affinit\u00e0 con gli incantesimi.\nPresenti anche nella mitologia africana, dove sono considerate presagio di sventura, si crede tradizionalmente che si nutrano di elefanti, rinoceronti, ippopotami o occasionalmente di gruppi nomadi umani.\nAraldica.\nNell'araldica la Viverna pu\u00f2 essere rappresentata in modo simile ad una coccatrice o a un basilisco, e pu\u00f2 assumere diversi significati. Pu\u00f2 rappresentare la peste, la conquista o simili concetti, o indicare lo status della casata o del nobile.\nSolitamente \u00e8 rappresentata sollevata da terra e con le ali aperte. In tale ambito, una creatura alata stava a indicare una casata in ascesa o un nuovo nobiliato (contrapposto alle creature terrestri come leoni e orsi che indicavano un potere gi\u00e0 saldo). La Viverna era pertanto simbolo di sovvertimento politico, preferito dalle casate che avevano ottenuto potere o terre grazie ad azioni belliche o concessioni di Sovrani.\nDiversi casati, citt\u00e0 o stemmi hanno attinto dalla leggenda della Viverna. Due viverne verdi ad esempio sostengono in alcune raffigurazioni lo Stemma dei Braganza, la Casa reale portoghese, tanto che la viverna \u00e8 anche uno dei simboli minori del Portogallo. La viverna \u00e8 anche il simbolo della citt\u00e0 di Terni, dov'\u00e8 raffigurata all'interno dello stemma comunale, nonch\u00e9 in quello ufficiale della . La popolazione ternana identifica l'animale anche col nome di \"Drago Thyrus\".\nUna Viverna dorata dipinta sulla bandiera del Wessex \u00e8 presente nello storico arazzo di Bayeux.\nVariante araldica.\nIn alcune raffigurazioni araldiche e in alcuni stemmi, la Viverna \u00e8 rappresentata mentre brandisce un Giglio. Questa variante, definita cristiana, indica la conversione delle forze naturali a Dio. Ovvero, la simbologia negativa della figura mitologica \u00e8 ricondotta \u201cin Bonum\u201d attraverso l\u2019incontro con la Fede. Il giglio simboleggia infatti purezza, lealt\u00e0, castit\u00e0, ma \u00e8 precipuo simbolo araldico anche della Vergine Maria e di San Giuseppe. In conseguenza le viverne con giglio, presenti nello stemmario, significavano una famiglia ligia alla Chiesa, con una spiccata devozione alla Madonna e a San Giuseppe.\nInfluenze culturali.\nLe viverne sono giunte ai giorni nostri grazie alle influenze dell'immaginifico rinascimentale e scandinavo, in particolare sul genere fantasy. La loro rappresentazione non \u00e8 uniforme: in alcune opere hanno quattro zampe invece che due, in altre (come nel gioco \"Dungeons &amp; Dragons\") sono dotate di una coda velenosa. Anche il semplice colore delle scaglie - in alcuni casi marrone, in altri verdi - \u00e8 motivo di differenza fra le varie ambientazioni di libri, videogiochi e giochi di ruolo. Una viverna \u00e8 protagonista del film del 2009 \"Il demone dei ghiacci\" (\"Wyvern\"). Le viverne sono le antagoniste della saga letteraria \"La ragazza drago\".\nFalsi storici: Lacerta ignes spiritus Saxon.\nIl falso ritrovamento di una Viverna (chiamata \"Lacerta ignes spiritus Saxon\") in Bassa Sassonia (Germania) fece molto scalpore nel 1993: un'\u00e9quipe di scienziati disse di aver ritrovato nel fondo di una caverna la carcassa di un rettile che corrispondeva alla descrizione di un poema cavalleresco germanico. In particolare ha colpito il gruppo il fatto che la creatura avesse l'addome carbonizzato. Un'analisi chimica dei tessuti riport\u00f2 dati sorprendenti: lo stomaco si era infiammato a causa di un particolare succo gastrico dell'animale (contenente molecole di fosforo comburenti con l'ossigeno come acceleratore di combustione), dopo la rottura della parete tessile. Era stato trovato anche un dotto glottidale collegato dallo stomaco alla bocca (molto simile alle ghiandole velenifere dei serpenti, ma pi\u00f9 ampio).\nSecondo un'ipotesi, la creatura doveva essere in grado di espellere sotto forma di getto questo liquido che a contatto con l'aria esterna bruciava sotto forma di fiammata nel caso di minaccia.\nTempo dopo, un gruppo di esperti scettici volle esaminare il corpo della creatura, ma alla fine gli scienziati, per evitare qualsiasi problema giuridico, confessarono di aver inventato la storia per farsi pubblicit\u00e0.\nEtimologia.\nIl termine non \u00e8 presente sui comuni dizionari di italiano ed \u00e8 un probabile adattamento dell'anglosassone \"wyvern\".\nIl termine inglese, che risale al XVII secolo, deriva a sua volta dal precedente \"wyver\"/\"wivre\", che deriva dalla Lingua francese antica \"guivre\", che deriva dal latino \"v\u012bpera\"."}
{"id": "294306", "revid": "118681109", "url": "https://it.wikipedia.org/wiki?curid=294306", "title": "Andocide", "text": "La vita del personaggio si sviluppa lungo la parte finale del V secolo a.C. e la parte iniziale del IV secolo a.C. ed interseca i principali avvenimenti di quel periodo, ovvero le diverse fasi del conflitto tra Sparta e Atene durante e dopo la guerra del Peloponneso e la significativa instabilit\u00e0 politica della polis attica. Infatti, Andocide partecip\u00f2 alla mutilazione delle Erme con gli oligarchici (anche lui fece parte di un'eteria) e visse il periodo di isteria che si cre\u00f2 ad Atene durante la ricerca dei colpevoli.\nIn questo clima si mise in evidenza come i processi venissero sempre pi\u00f9 asserviti a fini politici di una determinata fazione, ovvero il \"demos\", che nel tardo V secolo a.C. trov\u00f2 nella legislazione democratica lo strumento per attaccare i nemici politici (a tal proposito si ricordi come le \"Vespe\" di Aristofane del 422 a.C. mettessero in evidenza l'abuso delle delazioni ad Atene).\nAndocide venne messo sotto accusa e per salvarsi decise di accusare gli altri colpevoli nel 415 a.C., sfruttando una legge che garantiva l\u2019inviolabilit\u00e0 in cambio dell\u2019accusa di altri. \u00c8 in questo modo che, denunciando i suoi compagni di eteria, egli riusc\u00ec a salvarsi, procurandosi l'odio della fazione oligarchica e il sospetto di quella democratica.\nBiografia.\nNato in una delle pi\u00f9 nobili famiglie ateniesi attorno alla met\u00e0 del V secolo a.C. (440 a.C.) nel demo di Cidateneo, figlio di Leogora, imparentato con gli Alcmeonidi, da ragazzo frequent\u00f2 i circoli oligarchici, conservatori e antidemocratici e fece parte della \"jeunesse dor\u00e9e\" che aveva in Alcibiade il suo principale esponente.\nNel 415 a.C., alla vigilia della spedizione ateniese in Sicilia, venne coinvolto nello scandalo delle erme. In quel periodo inizi\u00f2 ad Atene una caccia all'uomo, molti furono gli accusati per via di un fervente timore religioso (gli ateniesi pensavano che la mutilazione fosse un presagio negativo delle sorti della guerra e della perdita del favore di Ermes), Andocide riusc\u00ec ad evitare la condanna a morte denunciando quattro presunti colpevoli, ma la sua vita ne fu segnata per sempre: tradire i compagni di eteria era considerato dagli aristocratici il pi\u00f9 vergognoso dei crimini. Venne comunque costretto all'esilio a Cipro dopo l'emanazione di un decreto che privava i macchiata di atimia dei diritti politici, dove si dedic\u00f2 con profitto al commercio.\nTent\u00f2 pi\u00f9 volte di tornare in patria: nel 411 a.C., durante il regime oligarchico dei Quattrocento, tuttavia, poich\u00e9 aveva aiutato la flotta ateniese (espressione della fazione democratica-bellicista) a Samo, si guadagno l'odio degli oligarchici e dopo essere stato arrestato e liberato con la caduta del regime, torn\u00f2 in esilio. Nel 407 a.C., riusc\u00ec a pronunciare il discorso \"Sul suo ritorno\", egli avrebbe offerto grano proveniente da Cipro in cambio dell'acquisizione dei suoi diritti politici, ma non convinse l'assemblea; infine nel 402 a.C., riusc\u00ec a tornare approfittando dell'amnistia generale imposta dal re di Sparta Pausania agli Ateniesi dopo la fine della guerra del Peloponneso.\nTre anni pi\u00f9 tardi, nel 399 a.C., venne accusato di aver violato i misteri eleusini, accusa pretestuosa che in realt\u00e0 mirava a far riemergere la passata compromissione di Andocide con i gruppi legati ad Alcibiade, i quali erano soliti praticare oscene parodie dei misteri. Andocide scelse di difendersi da solo e a viso aperto ottenendo l'assoluzione con l'orazione \"Sui Misteri\". La sua reintegrazione nella polis sembrava quasi fatta, ma cos\u00ec non era: durante la guerra di Corinto venne inviato come ambasciatore a Sparta con l'incarico di trattare la pace (392-391 a.C.); avendo per\u00f2 rinunciato alle colonie d'Asia, una volta tornato in patria venne accusato di corruzione e favoreggiamento. Prov\u00f2 a difendersi con l'orazione \"Sulla pace\", senza ottenere nulla: per evitare la morte, fuggi da Atene e, a partire dal 390 a.C., non si sa pi\u00f9 nulla di lui; anche data e luogo di morte sono sconosciuti.\nLo stile.\nNon essendo Andocide un oratore di professione, il suo stile \u00e8 poco sorvegliato, spesso prolisso e ripetitivo, a volte sintatticamente involuto, ma non proprio privo di spontaneit\u00e0 e di vivacit\u00e0, che gli derivano (soprattutto nella \"Sui Misteri\") dalla passione che mette nel difendersi dalle calunnie dei suoi avversari, ed \u00e8 privo di elaborati artifici retorici.\nAndocide fu inserito nel Canone alessandrino al decimo posto fra i dieci principali oratori attici; Quintiliano ed Ermogene di Tarso gli riservarono invece giudizi negativi. L'orazione \"Sul ritorno\" \u00e8 influenzata da Antifonte, mentre la \"Sui misteri\" richiama la produzione di Lisia.\nUn aspetto tipico della sua produzione \u00e8 l'abilit\u00e0 nella narrazione, che si sviluppa soprattutto facendo attenzione ai piccoli particolari; le varie testimonianze sono, poi, poste in ordine cronologico. La sua importanza risiede soprattutto nell'eccezionalit\u00e0 della sua testimonianza, trattandosi di un protagonista della vicenda della mutilazione delle Erme, di cui conosce e denuncia nella \"Sui Misteri\" i veri responsabili, e testimone oculare di molte vicende dei gruppi segreti aristocratici di quel periodo."}
{"id": "294308", "revid": "1444886", "url": "https://it.wikipedia.org/wiki?curid=294308", "title": "Circuiti in serie e in parallelo", "text": "I circuiti in serie e in parallelo indicano componenti elettrici in un circuito elettrico (ad esempio resistori, condensatori, induttori e generatori di tensione) che possono essere collegati fra loro in serie oppure in parallelo per mezzo di conduttori elettrici (ad esempio fili metallici) che trasportano al loro interno gli elettroni per il funzionamento dei circuiti.\nCircuiti in serie.\nSi parla di collegamento in serie quando due o pi\u00f9 componenti sono collegati in modo da formare un percorso unico per la corrente elettrica che li attraversa; nel caso di componenti elettrici a due terminali (detti bipoli) il collegamento in serie prevede che l'estremit\u00e0 di ciascuno di essi sia collegata solo con l'estremit\u00e0 di un altro, come se fossero persone che si prendono per mano a formare una catena. L'alimentazione viene fornita tramite i morsetti liberi del primo e dell'ultimo bipolo.\nResistori in serie.\nConoscendo il valore della resistenza (in ohm) e l'intensit\u00e0 della corrente elettrica (in ampere) \u00e8 possibile determinare la tensione elettrica (in volt) su una resistenza con la legge di Ohm (valida sia in corrente continua sia in corrente alternata)\nConoscendo la tensione elettrica \"V\" ai capi del resistore e il valore della sua resistenza \"R\", \u00e8 possibile calcolare l'intensit\u00e0 della corrente elettrica \"I\" che circola utilizzando la formula inversa:\nLe resistenze in serie sono attraversate tutte dalla stessa corrente quindi si ha:\nformula_3\nLa resistenza totale di \"n\" resistori in serie \u00e8 data dalla somma delle resistenze di ciascun resistore:\nIl collegamento in serie di resistori a volte si adotta per necessit\u00e0. Un tipico esempio \u00e8 il circuito che genera l'alta tensione nei vecchi oscilloscopi a tubo catodico; Un resistore da 50 Megaohm avente ai suoi capi una tensione di 2000 volt, va incontro a conseguenze distruttive nel caso si verifichi un arco voltaico; per prevenire questo rischio, il costruttore realizza il resistore da 50 Megaohm collegando in serie 5 resistori da 10 Megaohm, conseguentemente ciascun resistore vede ai suoi capi una tensione di 400 volt, un valore di tutta sicurezza.\nCondensatori in serie.\nLa capacit\u00e0 totale di \"n\" condensatori in serie \u00e8 data dalla seguente relazione:\nLa tensione di funzionamento di una serie di condensatori \u00e8 data dalla somma delle singole tensioni di funzionamento.\nAll'interno di ogni condensatore le cariche positive si raggruppano su una armatura in modo uguale alle cariche negative su quella opposta; poich\u00e9 ogni armatura \"positiva\" di un condensatore \u00e8 collegata a quella \"negativa\" del vicino, la quantit\u00e0 di carica positiva su un'armatura dovr\u00e0 essere uguale alla carica negativa di quella collegata, il che fa s\u00ec che su tutti i condensatori sia presente la stessa quantit\u00e0 di carica formula_6.\nDi conseguenza la tensione elettrica ai capi di ciascun elemento \u00e8 diversa:\nNe discende che il condensatore di capacit\u00e0 pi\u00f9 piccola deve sopportare la tensione pi\u00f9 grande.\nCircuiti in parallelo.\nSi parla di collegamento in parallelo quando i componenti sono collegati ad una coppia di conduttori in modo che la tensione elettrica sia applicata a tutti quanti allo stesso modo. Riprendendo l'esempio delle persone, queste sono disposte fra due corde distese e parallele, ed ogni persona stringe ciascuna corda con una mano in modo che ognuno tenga con la mano destra la stessa corda che tutti gli altri tengono con la mano destra, e lo stesso per la mano sinistra. Inoltre gli utilizzatori sono paralleli l'uno all'altro e svolgono funzione indipendente: se uno non funziona gli altri funzionano.\nResistori in parallelo.\nLa resistenza totale di n resistori in parallelo \u00e8 data dalla relazione:\novvero \u00e8 il reciproco della somma dei reciproci delle resistenze dei singoli resistori\nPoich\u00e9 alle resistenze in parallelo viene applicata la stessa tensione, si ha:\nformula_9\nLa formula sopra citata si semplifica nel caso di due soli resistori. In questo caso si avr\u00e0:\nCondensatori in parallelo.\nLa capacit\u00e0 totale di n condensatori in parallelo \u00e8 in questo caso la somma delle singole capacit\u00e0:\nUn esempio di condensatori collegati in parallelo si pu\u00f2 trovare negli alimentatori per computer e negli apparecchi Hi-Fi; se necessita una capacit\u00e0 di 20.000 microfarad, \u00e8 pi\u00f9 conveniente impiegare 5 condensatori da 4000 microfarad piuttosto di uno solo da 20.000. Una soluzione analoga si pu\u00f2 verificare con i resistori; se in un circuito occorre dissipare in calore 100 watt tramite un resistore da 50 ohm, a volte risulta pi\u00f9 conveniente impiegare due resistori da 100 ohm - 50 watt, collegati in parallelo."}
{"id": "294309", "revid": "767487", "url": "https://it.wikipedia.org/wiki?curid=294309", "title": "Sixpence None the Richer", "text": "Sixpence None the Richer \u00e8 una band Christian rock le cui origini sono il Texas e Nashville nel Tennessee. Il loro nome \u00e8 tratto da un passaggio in uno scritto del noto teologo e scrittore C. S. Lewis. La loro musica \u00e8 stata caratterizzata all'esordio per l'attenzione a tematiche cristiane e alcuni brani dei primi album sono tratti da passi della Bibbia. Successivamente il gruppo si \u00e8 dedicato a un pop pi\u00f9 \"leggero\" ma sempre accurato e sentito, specie nella costruzione dei testi che hanno continuato ad avere forti riferimenti cristiani ma ad un livello meno biblico e pi\u00f9 spirituale.\nStoria della band.\nI primi anni.\nL'incontro tra Matt Slocum (chitarrista) e Leigh Bingham Nash (voce) avvenuto intorno al 1992 dette vita tre anni dopo al primo album \"The Fatherless and the Widow\" (1993) per l'etichetta discografica R.E.X. Records, anticipato da una serie di demo raccolte con il nome di \"The Original Demos\". Nell'album Chris Dodds si occup\u00f2 delle percussioni. Tempo dopo Slocum lasci\u00f2 la sua band originaria Love Coma e si occup\u00f2 del progetto Sixpence a tempo pieno. Nel 1995, con l'uscita di \"This Beautiful Mess\" si unirono al gruppo anche Tess Wiley (chitarra), J.J. Plasencio (basso) e Dale Baker (batteria). Entrambi gli album furono prodotti da Armand John Petri.\nSuccesso internazionale.\nNel 1997, dopo aver firmato con l'etichetta discografica Squint Entertainment di Steve Taylor, i Sixpence composero il loro terzo album intitolandolo \"Sixpence None the Richer\" e lentamente guadagnarono un successo internazionale. Nel 1999 il singolo \"Kiss Me\" vinse il Grammy Award e fu al primo posto nelle vendite di dieci nazioni tra cui Canada, Regno Unito, Giappone (per cui successivamente la band la cant\u00f2 anche in giapponese) e Israele. Venne poi utilizzata in una serie di film come tema musicale delle scene d'amore, come \"Kiss Me\" (\"She's All That\"), o in telefilm come \"Dawson's Creek\". Nel giugno 1999 la canzone venne trasmessa dalla BBC durante la telecronaca diretta del matrimonio del Principe Edoardo, conte di Wessex sotto richiesta della stessa famiglia reale britannica.\nSuccessivamente, nel 2000 la band pubblic\u00f2 come singolo \"There She Goes\", cover della band The La's e fu inserita nella riedizione dell'album come ultima traccia. Lo stesso anno la band contribu\u00ec al CD \"Today Presents: the Best of Summer Concert Series\" con la canzone \"Us\" per raccogliere fondi per la ricerca contro il cancro.\nAlbum successivi.\nSuccessivamente, con un album pronto ad uscire, la band fu lasciata in attesa dall'etichetta Squint Entertainment che stava iniziando ad avere diversi problemi di gestione. Ma quando questa venne acquistata dalla Word Records nell'ottobre del 2002 finalmente \"Divine Discontent\" vide la luce. Diverse canzoni incise in studio per la pre-release non furono inserite nell'LP (anche se pubblicate in seguito come b-side dei singoli o all'interno della raccolta) e vennero rimpiazzate da diverse novit\u00e0.\nCover.\nLa band ha da sempre affiancato alla produzione originale delle proprie canzoni la registrazione di diverse cover di canzoni pi\u00f9 o meno famose. Il caso pi\u00f9 noto con There She Goes non \u00e8 che un piccolo esempio. Vanno ricordate oltre questa:\nScioglimento.\nIl 26 febbraio del 2004 Matt Slocum ha annunciato tramite una lettera al CCM Magazine che il gruppo ormai era sciolto. L'uomo nel luglio dello stesso anno ha cominciato a suonare con gli Astronaut Pushers (AstronautPushers.com) con Lindsay Jamieson e Sam Ashworth. John Davis si \u00e8 unito a questa band nel 2005.\nLeigh Bingham Nash ha iniziato a lavorare ad un album solista intitolato Blue on Blue con il produttore Pierre Marchand nell'autunno del 2005. L'uscita di questo lavoro \u00e8 avvenuta poi nell'agosto 2006.\nReunion.\nNel novembre del 2007 il gruppo si \u00e8 riunito. Nel 2008 ha pubblicato l'EP \"My Dear Machine\", e nell'ottobre dello stesso anno \"The Dawn of Grace\", un album natalizio. Nel 2009 hanno cambiato casa discografica, passando alla Credential Recordings. Nel gennaio 2010 la band ha annunciato di star lavorando ad un nuovo album, \"Strange Conversation\", la cui uscita era inizialmente prevista per il 24 agosto 2010, ma \u00e8 stata poi spostata all'8 marzo 2011, per poi slittare ulteriormente."}
{"id": "294311", "revid": "110157", "url": "https://it.wikipedia.org/wiki?curid=294311", "title": "Sixpence None the Richer (album)", "text": "Sixpence None the Richer \u00e8 il terzo album registrato dall'omonima band statunitense, pubblicato nel 1997. \nIl disco \u00e8 il maggior successo della band, ed \u00e8 considerato fra i migliori album di genere Christian rock."}
{"id": "294314", "revid": "1573940", "url": "https://it.wikipedia.org/wiki?curid=294314", "title": "Urato ossidasi", "text": "L'urato ossidasi (sinonimo: uricasi) \u00e8 un enzima, appartenente alla classe delle ossidoreduttasi, che \u00e8 presente nei perossisomi di molti organismi (ma non dell'uomo) ed \u00e8 attivo nel catabolismo delle purine. Catalizza l'ossidazione dell'acido urico a 5-idrossiurato. Il prodotto della reazione \u00e8 instabile e si trasforma spontaneamente in allantoina, tuttavia in vivo esiste un enzima, 5-idrossiurato idrolasi che catalizza il primo passaggio di questa reazione, aumentandone la velocit\u00e0.\nL'urato ossidasi svolge anche un altro ruolo metabolico nel metabolismo delle ureidi nelle piante che formano noduli radicali (legumi). L'azoto viene convertito in metaboliti che sono trasportati dalle radici attraverso la pianta, per rifornire la pianta di azoto, necessario ad esempio per la sintesi di aminoacidi.\nReazione.\nLa reazione segue la seguente equazione:\n\"Urato + O2 + H2O 5-idrossiurato + H2O2\"\nIl perossido prodotto viene prontamente catabolizzato dalle perossidasi del perossisoma.\nMeccanismo di reazione.\nSebbene alcuni studi indicassero la presenza di ioni rame, altri studi hanno dimostrato l'assenza di ioni metallici, rendendola l'unica ossidasi che non necessita n\u00e9 di ioni metallici n\u00e9 di cofattori organici per la catalisi. Esiste la possibilit\u00e0 che enzimi di diversi organismi utilizzino meccanismi di reazione differenti, alcuni dei quali richiedono ioni rame mentre altri non lo necessitano.\nStruttura.\nLe strutture tridimensionali delle urato ossidasi di \"Aspergillus flavus\" e di \"Bacillus SP. TB-90\" sono state studiate per mezzo della cristallografia a raggi X. L'enzima \u00e8 un omotetramero che contiene quattro siti attivi identici situati nell'interfaccia tra le sue subunit\u00e0.\nL'enzima \u00e8 dotato di un numero variabile di aminoacidi a seconda della specie, che si aggira intorno ai 300 residui, con un peso molecolare intorno ai 35 kilodalton.\nDistribuzione.\nSebbene l'urato ossidasi sia presente in quasi tutti gli organismi viventi, batteri, funghi, piante, animali, esso \u00e8 assente in molti primati e in particolare anche nell'uomo. Nel genoma umano \u00e8 presente un gene per l'urato ossidasi, reso non funzionale da due mutazioni. Data l'assenza di urato ossidasi l'acido urico \u00e8 il prodotto finale del catabolismo delle purine nell'uomo: \u00e8 stato ipotizzato che la perdita dell'enzima sia stato un vantaggio per i primati superiori in quanto l'acido urico \u00e8 un potente antiossidante, la cui presenza protegge dall'attacco dei radicali liberi, prolungando l'aspettativa di vita e diminuendo l'incidenza dei tumori.\nUsi terapeutici.\nLa presenza di alte concentrazioni di acido urico nel sangue provoca la gotta. Urato ossidasi purificato da \"Aspergillus flavus\", con il nome commerciale di \"uricozima\" e urato ossidasi ricombinante, con il nome commerciale di \"rabsuricasi\", sono state utilizzate per il trattamento della gotta, soprattutto nel caso di iperuricemia nei pazienti trattati con chemioterapia."}
{"id": "294319", "revid": "110157", "url": "https://it.wikipedia.org/wiki?curid=294319", "title": "Debrecen", "text": "Debrecen (in tedesco \"Debrezin\", in romeno \"Debre\u021bin\", in slovacco \"Debrec\u00edn\") \u00e8 una citt\u00e0 di rilevanza provinciale ungherese. Con abitanti \u00e8 la seconda citt\u00e0 pi\u00f9 grande dell'Ungheria, dopo Budapest che \u00e8 la capitale.\nGeografia fisica.\nLa citt\u00e0 si trova nell'est del paese, a dal confine con la Romania. \u00c8 sede del governo della provincia di Hajd\u00fa-Bihar.\nStoria.\nGli abitanti di Debrecen si denominano ancora oggi con il termine medioevale di \"Civis\" (cittadino).\nDurante la seconda guerra mondiale la citt\u00e0 ha subito enormi danni, per cui dai bombardamenti dell'agosto 1944 la met\u00e0 degli edifici \u00e8 stata distrutta. Dalla fine dell'anno cominci\u00f2 la ricostruzione e fu la sede del Governo Nazionale Provvisorio per 100 giorni.\nInfrastrutture e trasporti.\nLa citt\u00e0 \u00e8 servita dall'arteria autostradale M35, diramazione della M3 Budapest-Ny\u00edregyh\u00e1za e dalla ferrovia internazionale che collega Budapest con Leopoli e Kiev, in Ucraina. \nPossiede un piccolo aeroporto di propriet\u00e0 di un fondo d'investimento cinese (collegamento diretto con Londra, Parigi, Milano, Roma, Bergamo, Vienna, Malm\u00f6 con la compagnia Wizz Air) ed una rete tranviaria urbana piuttosto sviluppata.\nEventi.\nL'evento pi\u00f9 scenografico \u00e8 il Vir\u00e1gkarnev\u00e1l (carnevale dei fiori) che si tiene il 20 agosto.\nSi tratta di una sfilata di carri fatto solo di fiori che sfilano lungo tutta la citt\u00e0 accompagnato da orchestre, majorette e vari artisti chiamati da tutta Europa. La serata si conclude con i fuochi d'artificio.\nSport.\nLa principale squadra calcistica cittadina \u00e8 il Debrecen, militante nella massima serie del campionato ungherese e di scena al Nagyerdei Stadion. \nLa citt\u00e0 ha ospitato i campionati europei di nuoto 2012."}
{"id": "294320", "revid": "96758", "url": "https://it.wikipedia.org/wiki?curid=294320", "title": "Athl\u012btikos Syllogos Ar\u012bs Thessalonik\u012bs", "text": "L'Athl\u012btikos Syllogos Ar\u012bs Thessalonik\u012bs, in italiano Aris Salonicco (in greco: \u0391\u03b8\u03bb\u03b7\u03c4\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u0386\u03c1\u03b7\u03c2 \u0398\u03b5\u03c3\u03c3\u03b1\u03bb\u03bf\u03bd\u03af\u03ba\u03b7\u03c2) \u00e8 una societ\u00e0 calcistica greca con sede nella citt\u00e0 di Salonicco. Milita nella Souper Ligka Ellada, la massima divisione del campionato greco di calcio.\nIn campo calcistico il club vanta un passato glorioso, avendo vinto tre titoli nazionali tra il 1928 e il 1946, dunque prima dell'avvento del nuovo campionato greco. Nel 1970 ha conquistato anche la Coppa di Grecia, imponendosi per 1-0 nella finale stracittadina contro i rivali di sempre del .\n\u00c8 stata sempre presente nella massima divisione ellenica sino alla fine della stagione 1996-1997.\nStoria.\nLa societ\u00e0 fu fondata nel 1914 da alcuni atleti dissidenti dell'Iraklis Salonicco, altra societ\u00e0 polisportiva di Salonicco, fino ad allora unica squadra di calcio cittadina. Per la nuova societ\u00e0 furono scelti i colori di Bisanzio, il giallo e il nero.\nDa sempre \u00e8 attiva in diversi sport, tra cui il calcio e la pallacanestro.\nNel 1997-1998 l'Aris ha disputato per la prima volta il campionato di seconda divisione ellenica, per poi ottenere immediatamente il ritorno in massima divisione. Retrocesso nuovamente nel 2004-2005, ha riottenuto la promozione in massima serie nel 2005-2006. Nel 2014 la societ\u00e0 \u00e8 fallita e, oltre al declassamento sul campo, subisce un'ulteriore retrocessione, vedendosi costretta a ripartire dalla Football League 2. Nel 2017-2018 si piazza secondo in campionato e ottiene, a distanza di quattro anni dall'ultima presenza, un posto in Souper Ligka Ellada.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2021-2022.\n\"Aggiornata al 4 ottobre 2021.\""}
{"id": "294321", "revid": "1784938", "url": "https://it.wikipedia.org/wiki?curid=294321", "title": "Eureka (Edgar Allan Poe)", "text": "Eureka: A Prose Poem \u00e8 un saggio scritto da Edgar Allan Poe, derivato dalla rielaborazione di un testo presentato il 3 febbraio del 1848 a New York ad una conferenza sulla \"Cosmogonia dell'Universo\".\nLa cosmologia scientifica di Poe.\nPoe era convinto di aver scritto l'opera pi\u00f9 importante della sua vita ed intendeva proporre seriamente una teoria cosmologica su basi metafisiche e scientifiche, anche se descritta in un'opera letteraria, un \"poema in prosa\".\n\"Eureka\" non ebbe il successo che Poe si attendeva, nonostante fin dall'inizio la critica letteraria ne abbia dato un giudizio generalmente positivo: addirittura vi \u00e8 una tradizione letteraria, che risale a Paul Val\u00e9ry, la quale attribuisce a Poe intuizioni relativistiche.\nAnalisi.\nUn'attenta analisi mostra che in realt\u00e0 Poe non ha anticipato la relativit\u00e0, ma ha posto e trattato diverse problematiche che sono al cuore della cosmologia moderna. Il motivo alla base di questo apparente anacronismo \u00e8 che Poe ha concepito un universo newtoniano non statico ma in evoluzione dinamica.\nConvinto che l'universo abbia avuto origine da una condizione di unit\u00e0 e che a questa condizione di unit\u00e0 esso tenda a tornare (come si manifesta dall'universalit\u00e0 della gravitazione), Poe attribuisce la nascita dell'universo dalla frammentazione di una particella primitiva in un \"flash\" per l'azione di una forza repulsiva; una volta esauritasi l'azione di questa forza, gli atomi diffusi nello spazio hanno cominciato ad attrarsi e a formare le stelle e i sistemi stellari (Poe riprende esplicitamente e generalizza l'ipotesi della nebulosa primordiale di Laplace). L'insieme di questi sistemi stellari (\"the Universe of Stars\"), ciascuno dei quali ha un rango paragonabile alla Via Lattea (ovvero, in termini moderni, \u00e8 una galassia), ha una distribuzione sferica di raggio grande ma non infinito, ed \u00e8 destinato a causa della gravit\u00e0 a collassare in futuro e a tornare all'unit\u00e0 primordiale.\nL'intuizione di Poe che l'universo ha un'origine nel passato e che \u00e8 in evoluzione spiega perch\u00e9 diversi temi discussi da Poe si ritrovano nella moderna cosmologia scientifica, pur riproposti in un contesto relativistico: l'omogeneit\u00e0 dell'universo in espansione, l'atomo primordiale di Lema\u00eetre, il paradosso di Olbers, il principio antropico applicato all'et\u00e0 e alle dimensioni dell'universo, l'epoca di formazione delle stelle, la presenza di una \"forza repulsiva\" per generare l'universo, la possibilit\u00e0 di altri universi, ecc."}
{"id": "294324", "revid": "172", "url": "https://it.wikipedia.org/wiki?curid=294324", "title": "Eliocentrismo", "text": ""}
{"id": "294326", "revid": "123702913", "url": "https://it.wikipedia.org/wiki?curid=294326", "title": "Visual Tree Assessment", "text": "Il Visual Tree Assessment (valutazione visiva dell'albero su basi biomeccaniche; in acronimo \"VTA\") (in: \"Mattheck &amp; Breloer\", 1994) \u00e8 una metodologia di indagine, riconosciuta in molti paesi, che viene eseguita per la valutazione delle condizioni strutturali dell'albero.\nIl VTA, le cui esperienze di campo che ne stanno alla base sono state compiute presso il Centro di Ricerche Nucleari di Karlsruhe (D), basa il sistema di controllo visuale tradizionale su fondati principi biomeccanici e definisce i criteri di valutazione del pericolo di crollo o rottura.\nEsso si basa sulla identificazione degli eventuali sintomi esterni che l'albero evidenzia in presenza di anomalie a carico del legno interno; anche laddove non esistano cavit\u00e0 o evidenze macroscopiche del decadimento in corso (ad esempio, funghi che si sviluppano sui tessuti legnosi) \u00e8 possibile, attraverso il riconoscimento di tali sintomi, cogliere il segnale della presenza di difetti meccanici e fisici all'interno dell'albero.\nSe vengono individuati dei sintomi di difetto, questi devono essere confermati da metodi di analisi approfonditi e devono poi essere dimensionati. Cos\u00ec, alberi sani vengono esaminati in modo non distruttivo, e solo se i sospetti vengono confermati si procede ad un'indagine pi\u00f9 approfondita dell'albero.\nIn Italia la metodologia VTA \u00e8 liberamente praticabile non essendo normativamente riservata ad alcun ordine professionale, tuttavia richiedendo complesse conoscenze interpretative agronomiche, botaniche e forestali, e pu\u00f2 essere svolta solo da dottori agronomi, da dottori forestali, da dottori biologi botanici secondo il dispositivo di Legge del 24 Aprile 1967 Comma 1, Articolo n.3, specifica Ordine Nazionale dei Biologi (ONB), Gazzetta Ufficiale, da periti agrari e da agrotecnici iscritti nei rispettivi albi professionali.\nMetodo VTA.\nIl metodo VTA si svolge in tre fasi:\nIl metodo VTA prevede quindi un'analisi pi\u00f9 approfondita solo per gli elementi che manifestano uno o pi\u00f9 difetti tra quelli sopra elencati."}
{"id": "294328", "revid": "1442080", "url": "https://it.wikipedia.org/wiki?curid=294328", "title": "Eraclide Pontico", "text": "Fu il primo astronomo a ipotizzare che le stelle non giacessero su una sfera che ruotava attorno alla Terra, ma che il loro moto apparente fosse il risultato della rotazione diurna della Terra.\nBiografia.\nFiglio di Eutifrone, Eraclide proveniva da una famiglia nobile e ricca di Eraclea Pontica, una citt\u00e0 greca sulla costa meridionale del Mar Nero e che proclamava la sua discendenza da uno dei fondatori della citt\u00e0.\nLa sua data di nascita si pu\u00f2 dedurre dal suo rapporto con i vari membri dell'Accademia - fu probabilmente discepolo di Platone, che lo invi\u00f2 a Colofone a procurarsi le opere di Antimaco - e dalla sua affermazione che fu testimone della distruzione della citt\u00e0 di Elice in Acaia ad opera di un terremoto (373 a.C.). Tra l'altro, sono noti aneddoti per cui era vestito riccamente, molto grasso e signorile, il che gli valse il soprannome \"Pompikos\" (\"signorile, magnifico\") invece di \"Pontikos\" da parte degli Ateniesi.\nAlla morte di Speusippo (339 a.C.), Eraclide era uno dei candidati a succedergli, ma Senocrate vinse per una manciata di voti, dopodich\u00e9 Eraclide torn\u00f2 nella sua citt\u00e0 natale, dove mor\u00ec qualche tempo dopo.\nOpere.\nEraclide fu autore di dialoghi - per noi quasi completamente perduti - di dialettica, etica, storia letteraria e filologia, ponendosi come uno scrittore molto versatile e assai prolifico per ci\u00f2 che concerne la filosofia, la matematica, la musica, la grammatica, la fisica, la storia e la retorica.\nDiogene Laerzio ce ne fornisce l'elenco completo:\nPensiero.\nCome i pitagorici Iceta di Siracusa ed Ecfanto, Eraclide ritenne che l'apparente moto giornaliero degli astri si dovesse alla rotazione della Terra sul suo stesso asse una volta al giorno. Questa opinione contraddiceva il modello aristotelico dell'universo per cui la Terra era immobile al centro dell'universo, le stelle fisse si muovono all'unisono attorno alla terra e i pianeti (stelle \"erranti\") si muovono ognuno di un moto proprio. Anche se alcuni storici hanno proposto che Eraclide insegnasse che Venere e Mercurio ruotano intorno al Sole, un accurato esame delle fonti ha stabilito che \u00abda nessuna parte nella letteratura antica \u00e8 riportato che in Eraclide Pontico vi sia un chiaro elemento che faccia pensare a un suo sostegno a un qualsiasi tipo di visione eliocentrica\u00bb.\nPare che Eraclide fosse anche interessato all'occulto. Si concentr\u00f2 in particolare sulla spiegazione degli stati di trance, delle visioni, delle profezie (viste come punizioni degli dei) e della reincarnazione.\nParticolarmente importante per gli storici, infine, \u00e8 la sua nota affermazione secondo cui Roma era una citt\u00e0 greca."}
{"id": "294331", "revid": "76963", "url": "https://it.wikipedia.org/wiki?curid=294331", "title": "Mark Bresciano", "text": "Nel 1999, a 19 anni, \u00e8 arrivato in Italia dove ha giocato fino al 2011 con le maglie di Empoli, , Palermo e Lazio.\nCon i \"socceroos\", con il quale ha esordito nel 2001, conta 84 gare e tredici reti. Ha rappresentato la sua nazionale, ai Mondiali 2006, ai Mondiali 2010, ai Mondiali 2014, alla Confederations Cup nel 2001, alla Coppa d'Oceania nel 2004 (conquistando il primo posto), alla Coppa d'Asia 2007 ed alla Coppa d'Asia 2015 (vinta dai \"Socceroos\").\nBiografia.\nDi padre lucano (Prospero Bresciano, originario di Viggiano, emigrato da giovane in Australia) e madre istriana (originaria di Antonzi, vicino a Parenzo, dove Mark si trova spesso in visita o in vacanza, poich\u00e9 vi risiedono tuttora i nonni materni). Bresciano cresce a Rosanna, Melbourne. Anche suo fratello minore Robert \u00e8 un calciatore. Ha sposato Ren\u00e9e Capitanio (nata nel 1980) nel maggio del 2006: i due si conoscono dai tempi dell'asilo. Le sue due figlie Alessia e Montana sono nate rispettivamente il 10 febbraio 2007 e il 19 dicembre 2008.\nPossiede il passaporto italiano.\nAtipico ma molto espressivo il suo modo di esultare dopo aver segnato un gol: subito dopo che la palla era entrata in rete, si immobilizzava imitando una statua.\nDopo il ritiro dal calcio giocato diventa imprenditore nel settore immobiliare e nella produzione di farmaci a base di marijuana.\nCaratteristiche tecniche.\nEsterno di centrocampo molto duttile, sa anche giocare come ala, centrocampista offensivo, seconda punta, trequartista e talvolta anche da centrale di centrocampo; si sa ben comportare anche in fase difensiva (come ha fatto nella stagione 2009-2010 a Palermo), ma offre il meglio di s\u00e9 come mezzapunta di sinistra nel 4-2-3-1.\nIl tecnico del Palermo Davide Ballardini, che lo ha allenato nella stagione 2008-2009, lo ha definito \"un virtuoso della via mediana fra quantit\u00e0 e qualit\u00e0, capace di svolgere una funzione importante \u00abper le squadre in cui gioca\u00bb\".\nCarriera.\nClub.\nInizi e arrivo in Italia.\nNel 1995 esordisce nei Bulleen Lions (nella Victorian Premier League), all'et\u00e0 di 15 anni, dove rimarr\u00e0 fino al 1997. Nel terzo di questi tre anni realizza 4 reti. Considerando anche la coppa, saranno in totale 15 partite e 5 gol. Dopo aver finito il Marcellin College, nel 1997 ha una breve esperienza all'Australian Institute of Sport (un'universit\u00e0 sportiva). In seguito si trasferisce nella squadra australiana del Carlton (nella massima serie), dove rimane due stagioni totalizzando 36 gare condite da 8 reti.\nNel 1999 fu acquistato, congiuntamente al connazionale Vincenzo Grella, dalla societ\u00e0 italiana dell'Empoli. Resta in Toscana per tre stagioni, fino al 2002, quando viene acquistato dal , dove trova altri ex empolesi come Marco Marchionni e Vincenzo Grella, e in cui milita fino al 2005-2006, stagione dove mette a segno 8 reti in 32 partite.\nPalermo.\nNell'estate 2006 viene acquistato dal Palermo, in cambio del prestito con diritto di riscatto di Budan e di Ciaramitaro. \u00c8 il primo e unico calciatore australiano della storia della societ\u00e0 rosanero. Gioca una stagione 2006-2007 altalenante, come un po' tutta la squadra: un girone d'andata di primo livello, nel quale \u00e8 stato in grado di ricoprire praticamente tutti i ruoli del campo, e quello di ritorno quasi disastroso. Si fa notare con gol spettacolari e a volte decisivi, come quello alla prima giornata di campionato contro la (vittoria per 4-3) e quello nella partita di andata contro il finita 2-0 per i rosanero. Nella prima stagione al Palermo l'australiano colleziona 34 presenze e 6 gol, dando un importante contributo alla squadra.\nCome detto da lui stesso il 2 maggio 2008 in conferenza stampa, la stagione 2007-2008 \u00e8 la pi\u00f9 brutta della sua carriera, sia per lo scarso rendimento in campo sia perch\u00e9 non \u00e8 pi\u00f9 titolare inamovibile come nella stagione precedente; la sua condizione, sia atletica che mentale, non era perfetta.\nTorna ad essere titolare nella stagione 2008-2009, nella quale si rende protagonista di ottime prestazioni anche dovute al fatto di aver trovato in Ballardini un allenatore che lo motivasse. Va in rete alla prima partita della stagione contro l', per poi tornare a segnare solo nel 2009, con 3 gol nelle prime due partite del nuovo anno: una rete contro l'Atalanta e due contro la in trasferta. Gennaio \u00e8 evidentemente il suo mese d'oro in gare di campionato, con 9 reti in 46 partite da quando \u00e8 in Italia. Conclude la stagione con 26 presenze in campionato, limitate a causa di infortuni.\nIl 13 settembre 2009 raggiunge il traguardo delle 100 partite in maglia rosanero giocando l'incontro Palermo-Bari (1-1). Le presenze sono cos\u00ec suddivise: 89 in campionato (con 11 reti), 5 in Coppa Italia e 6 in Coppa UEFA.\nIl 13 dicembre festeggia al meglio il traguardo delle 100 partite in Serie A con la maglia rosanero giocando e segnando la rete del definitivo 0-2 in -Palermo, la prima realizzazione nella stagione 2009-2010, la terza a San Siro contro i rossoneri da quando veste la maglia rosanero. In seguito accuser\u00e0 dei problemi fisici che lo costringono ad un intervento chirurgico di microdiscectomia il 24 marzo 2010, in accordo con lo staff medico della Nazionale australiana. Il suo obiettivo \u00e8 stato infatti quello di farsi trovare pronto per il campionato mondiale di calcio 2010, e visto che era in scadenza di contratto coi rosanero, il luned\u00ec 10 maggio 2010 firma una sorta di contratto con gli arabi dell'Al-Nassr, della durata di due anni e per 2 milioni di euro a stagione, salvo poi decidere di fare dietro front scegliendo di rimanere in un campionato competitivo dell'Europa.\nLazio.\nSvincolatosi dal Palermo e di rientro dal Mondiale sudafricano, il 2 luglio 2010 viene depositato il suo contratto presso la Lega Serie A da parte della Lazio, la quale ufficializza il 6 luglio il suo ingaggio sul proprio sito ufficiale. La durata del contratto dell'australiano \u00e8 biennale, con scadenza nel 2012, per una cifra intorno al milione di euro a stagione.\nEsordisce con la maglia biancoceleste il 12 settembre 2010 alla seconda giornata di campionato, entrando a partita in corso nella vittoria casalinga per 3-1 sul . Nella giornata successiva gioca la prima partita da titolare in maglia biancoceleste, nella vittoria in trasferta per 2-1 sulla . Realizza il suo primo gol con la maglia biancoceleste, e l'unico stagionale, il 27 ottobre 2010 in Lazio-Portogruaro (3-0) valida per il terzo turno di Coppa Italia. Utilizzato quasi sempre a partita in corso, gioca il suo secondo incontro da titolare in campionato alla 31\u00aa giornata, in -Lazio (4-3). Chiude la stagione con 20 presenze in campionato e 3 in Coppa Italia. Nonostante un altro anno di contratto, a fine stagione lascia i biancocelesti non rientrando pi\u00f9 nei piani societari.\nAl-Nasr e Al-Gharafa.\nNell'agosto 2011 passa alla squadra emiratina dell'Al-Nasr per 300.000 euro, firmando un contratto biennale a 2 milioni di euro all'anno con la possibilit\u00e0 di rescinderlo anticipatamente dietro pagamento di una penale di un milione di sterline.\nNel 2012 passa all'Al-Gharafa, che lo prende come terzo professionista della rosa.\nIl 16 novembre 2013 \u00e8 stato sospeso per quattro mesi dalla FIFA per presunta irregolarit\u00e0 nel suo trasferimento all'Al-Gharafa. Il giocatore, oltre allo stop fino a marzo, ha dovuto pagare anche un'ammenda di un milione e 87.000 dollari. L'8 gennaio 2014 la situazione viene chiarita, lasciando cos\u00ec libero Bresciano di giocare con la Nazionale i Mondiali di calcio in Brasile.\nNazionale.\nCon la Nazionale Under-20 australiana ha partecipato al Mondiale di categoria del 1999, in cui ha giocato le 3 partite della sua squadra prima dell'eliminazione arrivata al primo turno.\nBresciano e il suo compagno Grella furono esclusi dalla Confederations Cup del 2005 da Frank Farina per permettere loro di partecipare allo spareggio salvezza della Serie A tra Parma e , come richiesto dalla loro squadra di appartenenza.\nIn seguito \u00e8 divenuto una delle colonne portanti della Nazionale maggiore che, sotto la guida dell'olandese Guus Hiddink, ha ottenuto la qualificazione ai Mondiali di calcio in Germania, dove si \u00e8 fermata agli ottavi battuta dall'Italia.\nPartecipa anche al Mondiale di quattro anni dopo in Sudafrica, dopo aver recuperato da un infortunio che lo aveva tenuto fuori causa in quasi tutta la seconda parte della stagione al . Ha esordito nella competizione nella seconda giornata del primo turno, nell'incontro pareggiato 1-1 contro il , uscendo al 66' per lasciare il posto a Scott Chipperfield; ritorna quindi all'attivit\u00e0 dopo pi\u00f9 di quattro mesi dall'ultima partita in maglia rosanero. Gioca anche la terza ed ultima partita del girone, nella vittoria per 2-1 contro la , dove anche stavolta esce al 66' per far posto a Chipperfield. Chiude quindi la competizione con 2 presenze, poich\u00e9 la sua Nazionale non passa la prima fase.\nIl 20 settembre 2010 annuncia un congedo dalla Nazionale per almeno un anno, escludendosi perci\u00f2 dalla Coppa d'Asia del 2011.\nIl 14 maggio 2014 viene inserito nella lista di 30 pre-convocati per il Mondiale brasiliano.\nViene convocato per partecipare alla sua seconda Coppa d'Asia del 2015, la quale vince, seppur rimanendo in panchina per tutta la durata del match, il 31 gennaio per 2-1 dopo i tempi supplementari contro la Corea del Sud.\nIl 25 febbraio lascia la nazionale."}
{"id": "294336", "revid": "1516566", "url": "https://it.wikipedia.org/wiki?curid=294336", "title": "Baldichieri d'Asti", "text": "Baldichieri d'Asti (\"Baudich\u00e9\" in piemontese) \u00e8 un comune italiano di abitanti della provincia di Asti in Piemonte.\nGeografia fisica.\nSituato a 10\u00a0km dal capoluogo di provincia Asti, Baldichieri si sviluppa nella piana del rio Triversa. La parte pi\u00f9 antica del paese, con il municipio e la chiesa parrocchiale, si trova sulle pendici delle colline appena a nord dell'abitato.\nCaratterizzato da basse colline, il territorio di Baldichieri d'Asti \u00e8 attraversato dall'Autostrada A21, dalla ferrovia Torino-Genova e dalla Strada statale 10 Padana Inferiore.\nStoria.\nIl ritrovamento di reperti del I secolo d.C. testimonia le origini romane di un primo insediamento nella zona. La strada romana Via Fulvia attraversava il territorio dove sorge il paese attuale. I primi documenti a citare Baldichieri risalgono al 1041, quando si consolid\u00f2 come borgo medievale posto a presidio della valle dove confluiscono rio di Monale e torrente Triversa.\nA monte dell\u2019abitato sorgeva un castello, distrutto nel 1553 dalle truppe francesi. Risale al 1673 la chiesa parrocchiale dedicata a San Secondo Martire. Nei secoli successivi Baldichieri segu\u00ec le vicende del Regno di Sardegna. Il Novecento vide il paese partecipare attivamente alla Resistenza. Oggi il comune \u00e8 sede di aziende alimentari e manifatturiere.\nSimboli.\nLo stemma e il gonfalone del comune di Baldichieri d'Asti sono stati concessi con regio decreto del 3 dicembre 1934.\nIl capo di porpora \u00e8 ci\u00f2 che rimane del Capo del Littorio, privato degli elementi decorativi che erano obbligatori per tutti gli stemmi comunali concessi durante il regime fascista.\nSociet\u00e0.\nEtnie e minoranze straniere.\nGli stranieri residenti a Baldichieri d'Asti al 1\u00ba gennaio 2013 sono 235 e rappresentano il 20,9% della popolazione residente. Le nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nBaldichieri al Palio di Asti.\nLa prima partecipazione moderna del Comune di Baldichieri al Palio di Asti, corsa di cavalli montati a pelo che si disputa ogni anno nella centralissima Piazza Vittorio Alfieri di Asti, risale al 1988. In passato, una compagine baldichierese ha conseguito una vittoria nella corsa astigiana: si tratta della Beata Concezione di Baldichieri, che si impose al Palio del 1793 con il fantino Rebo\u00e0.\nDi seguito sono elencati i risultati ottenuti a partire dal 1988 (i migliori risultati ottenuti finora sono la vittoria al Palio dei Comuni del 2019 e il secondo posto del 1994).\nAmministrazione.\nAltre informazioni amministrative.\nIl comune ha fatto parte per alcuni anni della comunit\u00e0 collinare Valtriversa, decidendo poi di interrompere tale partecipazione nel 2013."}
{"id": "294339", "revid": "1573940", "url": "https://it.wikipedia.org/wiki?curid=294339", "title": "Cypraea", "text": "Cypraea \u00e8 un genere di molluschi gasteropodi appartenente alla famiglia Cypraeidae.\nSpecie.\nLa tassonomia originariamente comprendeva tutte le specie di questa famiglia di molluschi (Cypraeidae) sotto questo genere, successivamente si \u00e8 preferito dividere la famiglia in pi\u00f9 generi, attualmente il genere comprende solo due specie:"}
{"id": "294343", "revid": "2210536", "url": "https://it.wikipedia.org/wiki?curid=294343", "title": "Atmosfera", "text": "L'atmosfera () \u00e8 un involucro gassoso che circonda un corpo celeste, le cui molecole sono trattenute dalla forza di gravit\u00e0 del corpo stesso.\nL'atmosfera terrestre non presenta una struttura omogenea e per questo viene suddivisa in vari strati che presentano caratteristiche diverse. Gli strati sono cinque: (troposfera, stratosfera, mesosfera, termosfera, esosfera), mentre in buona parte della mesosfera e termosfera \u00e8 compresa la cosiddetta ionosfera.\nDescrizione.\nAtmosfera terrestre.\nLa Terra possiede un'atmosfera caratterizzata da una struttura piuttosto complessa e suddivisa in pi\u00f9 strati, che in ordine di altezza sono (dal pi\u00f9 vicino alla superficie al pi\u00f9 lontano):\nNella troposfera avviene la maggior parte dei fenomeni meteorologici, mentre nella stratosfera l'ozono assorbe in parte i raggi ultravioletti del Sole, estremamente dannosi per la vita.\nLa composizione chimica media al suolo dell'atmosfera \u00e8 la seguente:\nSono anche presenti, in tracce, ossidi di azoto (NO, NO2; N2O), monossido di carbonio (CO), ammoniaca (NH3), biossido di zolfo (SO2), solfuro di idrogeno (H2S).\nNon tutti gli strati hanno le stesse concentrazioni di gas: ad esempio il vapore acqueo \u00e8 presente quasi soltanto nella troposfera, lo strato pi\u00f9 basso, ed \u00e8 praticamente assente nella termosfera e nell'esosfera, che viceversa contengono quasi tutto l'elio e l'idrogeno. L'ozono \u00e8 contenuto in massima parte nella stratosfera, in cui costituisce un importante strato, chiamato appunto \"strato dell'ozono\".\nAtmosfere planetarie.\nI gas costituenti un'atmosfera planetaria subiscono una costante dispersione verso lo spazio cosmico, favorita dall'irraggiamento solare e ostacolata dalla forza di gravit\u00e0 esercitata dalla massa del pianeta; l'atmosfera viene inoltre rifornita di nuovi gas dalle eventuali eruzioni vulcaniche che possono aver luogo sulla superficie del pianeta. Dunque i pianeti pi\u00f9 grandi e/o geologicamente attivi e/o pi\u00f9 distanti dal Sole tendono a mantenere pi\u00f9 facilmente un'atmosfera. Il pianeta Mercurio, essendo di dimensioni ridotte (quindi con attrazione gravitazionale debole) e trovandosi a ridotta distanza dal Sole (quindi esposto a un irraggiamento pi\u00f9 intenso) attualmente presenta solo delle tracce di atmosfera; esso \u00e8 l'unico pianeta del sistema solare che presenta questa caratteristica.\nLa presenza di ossigeno libero \u00e8 prerogativa unica dell'atmosfera della Terra, mentre in tutte le altre atmosfere di pianeti del sistema solare studiate finora non se ne \u00e8 trovata traccia. Un'atmosfera planetaria che contenga ossigeno gassoso in grosse quantit\u00e0 non \u00e8 chimicamente in equilibrio: infatti l'ossigeno \u00e8 un gas estremamente reattivo, che nel tempo si combina completamente con le rocce e gli altri composti della superficie, ossidandoli e sparendo dall'atmosfera. La sua presenza (e persistenza) sulla Terra \u00e8 conseguenza dell'attivit\u00e0 biologica di piante, che lo producono in grandi quantit\u00e0 come sottoprodotto della fotosintesi: per questo motivo si considera la presenza di ossigeno gassoso in quantit\u00e0 apprezzabili nell'atmosfera di un dato pianeta come indicatore della presenza di vita su di esso. Inoltre l'atmosfera ha una funzione di \"filtro\" perch\u00e9 permette alla luce e al calore del Sole di raggiungere il pianeta, ma impedisce che le radiazioni solari nocive alla vita arrivino in grandi quantit\u00e0 (raggi X o UV).\nAtmosfere stellari.\nAnche gli strati esterni di una stella sono formati di gas, per quanto estremamente caldo e per lo pi\u00f9 sotto forma di plasma. La composizione di questi strati gassosi varia con il tipo e l'et\u00e0 della stella, ma si tratta in massima parte di idrogeno, con una percentuale minoritaria di elio. Gli eventuali elementi pi\u00f9 pesanti, come l'ossigeno, il boro, il carbonio ecc. sono presenti in piccole percentuali o in tracce, e restano in massima parte sepolti negli strati interni della stella stessa. L'atmosfera stellare si divide in due parti: la cromosfera e la corona.\nCromosfera.\nLa cromosfera, lo strato pi\u00f9 basso e pi\u00f9 freddo, non \u00e8 visibile direttamente, a causa dell'estrema luminosit\u00e0 della fotosfera sottostante, ma si pu\u00f2 vedere durante le eclissi o con speciali strumenti, i coronografi, che filtrano la luce solare lasciando passare solo la lunghezza d'onda alfa dell'idrogeno. La cromosfera \u00e8 anche sede di intense eruzioni che liberano una grande quantit\u00e0 di energia.\nCorona.\nLa corona, lo strato pi\u00f9 esteso, si estende oltre la cromosfera ed \u00e8 composta di gas estremamente rarefatto e caldissimo: la temperatura dei gas coronali pu\u00f2 andare da uno a ad alcuni milioni di gradi. Il motivo di una temperatura tanto alta \u00e8 tuttora sconosciuto, anche se probabilmente \u00e8 celato nell'interazione dei campi magnetici stellari con il gas."}
{"id": "294345", "revid": "834", "url": "https://it.wikipedia.org/wiki?curid=294345", "title": "Kaethe Grasegger", "text": ""}
{"id": "294346", "revid": "287204", "url": "https://it.wikipedia.org/wiki?curid=294346", "title": "Kathe Grasegger", "text": ""}
{"id": "294347", "revid": "287204", "url": "https://it.wikipedia.org/wiki?curid=294347", "title": "Madhhab", "text": "Madhhab, detto anche Madh'hab (, pl. madh\u0101hib \u0645\u0630\u0627\u0647\u0628) \u00e8 il termine arabo impiegato per indicare le scuole giuridico-religiose islamiche che si impegnano ad unire tutte le prove autentiche (come detti e fatti del profeta Maometto, o detti o fatti dei suoi compagni) per stabilire se una cosa \u00e8 lecita o meno, oppure se \u00e8 obbligatoria o arbitraria se ci sono divergenze riguardo a questo. Il loro ruolo rimane sempre connesso alla \"shar\u012b\u02bfa\" e al \"fiqh\".\nDal punto di vista cronologico, dei quattro \"madhhab\" sunniti sopravvissuti fino ai giorni nostri, il pi\u00f9 antico \u00e8 quello che si riferisce all'insegnamento giuridico e teologico di Abu Hanifa al-Nu\u02bfm\u0101n ibn Th\u0101bit (m. 767) di Kufa (Iraq) e che per questo viene definito Hanafismo.\nPoco dopo si form\u00f2 il \"madhhab\" fondato dai seguaci di Malik ibn Anas di Medina (m. 796), chiamato Malikismo. Terzo fu il \"madhhab\" riferito ad al-Shafi\u02bf\u012b, che dal suo nome si chiam\u00f2 Sciafeismo, e infine quello fondato da Ahmad ibn Hanbal, definito Hanbalismo.\nDi altre scuole giuridico-religiose oggi scomparse - le pi\u00f9 importanti delle quali furono il \"madhhab\" fondato in Siria da 'Abd al-Rahman al-Awza'i (Damasco, 704 ca.- Beirut, 774) e quello zahirita costituito in al-Andalus da Ibn Hazm (Cordova, 994 - Manta, L\u012bsham [presso Siviglia], 1064) - abbiamo numerose tradizioni. Esse, in maggiore o minor misura, sono confluite nelle scuole sopraelencate.\n\u00c8 perfettamente lecito transitare da un \"madhhab\" sunnita ad un altro. Alcuni dicono questo in base a un detto che viene attribuito al profeta Maometto secondo il quale la divergenza d'opinioni (\"ikhtil\u0101f\") \u00e8 misericordia per la comunit\u00e0 islamica, ma non \u00e8 un detto autentico, in quanto non c'\u00e8 una catena di trasmissione autentica per mezzo di cui sia possibile attribuirglielo:\nEstratto dal libro \"Silsilat al-a\u1e25ad\u012bth al-\u1e0d\u0101\u02beifa\" dello sceicco Muhammad Nasser al-Din al-Albani.\nVol. 1 \"Hadith\" 57\n\u201cLa divergenza della mia comunit\u00e0 \u00e8 una misericordia\u201d\nMa non \u00e8 un detto (\"hadith\"). Non ha un'origine. Gli specialisti della scienza dei detti (\"ahadith\") hanno cercato di trovargli una catena di trasmissione ma non ci sono riusciti. Al-Munawi riporta da al-Subk\u012b: \u201cQuesto \"hadith\" non \u00e8 conosciuto tra gli specialisti del \"hadith\" ed io non gli ho trovato nessuna catena di trasmissione, che sia debole, autentica o inventata.\u201d Lo Shaykh Zakariyy\u0101 al-An\u1e63\u0101r\u012b ha confermato la stessa cosa nel suo commento \u201cTafsir al-Baydawi\u201d (2/92). \nQuesto passaggio pu\u00f2 essere accettato da un madhab ma non da un altro. Il passaggio da una scuola giuridica all'altra, nei fatti, non avviene quasi mai, per il forte radicamento della tradizione culturale vigente nelle singole aree del mondo islamico.\nD'altra parte un versetto del corano dice \"La mia comunit\u00e0 non si metter\u00e0 mai d'accordo su un errore\" che ha sostanzialmente lo stesso significato (cio\u00e8 il disaccordo su questioni sostanzialmente non fondamentali e dipendenti da un'opinione anche legittima come altre \u00e8 contemplato).\nIn linea di massima il \"madhhab\" hanafita \u00e8 attestato in Turchia e in tutte le aree asiatiche gi\u00e0 sottoposte al dominio ottomano, compreso l'Egitto e la Siria. Il malikismo \u00e8 invece dominante in tutto il Maghreb (un tempo anche nella Spagna e nella Sicilia islamiche) e nell'Alto Egitto (Sa\u2018\u012bd). Lo sciafeismo \u00e8 invece particolarmente forte in Egitto, in Iraq e, un tempo, in Khorasan, mentre la scuola hanbalita \u00e8 massicciamente attestata in quasi tutta l'Arabia Saudita. Tra i pi\u00f9 recenti hanbaliti andrebbero annoverati il movimento del salafismo ed il Wahhabismo, fondato da Muhammad ibn \u02bfAbd al-Wahh\u0101b (XVIII secolo), che ispir\u00f2 il movimento che s'impadron\u00ec delle regioni peninsulari arabe e che contribu\u00ec non poco alla formazione della moderna Arabia Saudita. Per\u00f2 la Conferenza islamica mondiale a Groznyj del 2016 ha dichiarato il salafismo ed il Wahhabismo non sunnite (e quindi non hanbalite), nel qual caso queste sarebbero classificate frange kharigite."}
{"id": "294350", "revid": "1149807", "url": "https://it.wikipedia.org/wiki?curid=294350", "title": "Kingdom of Loathing", "text": "Kingdom of Loathing (KoL) \u00e8 un MMORPG satirico e umoristico creato dalla Asymmetric Publications (Zach \"Jick\" Johnson e Josh \"Mr. Skullhead\" Nite). Caratteristiche peculiari di questo gioco \u00e8 la modalit\u00e0 di gioco surreale e le figure dei personaggi stilizzate."}
{"id": "294351", "revid": "124304992", "url": "https://it.wikipedia.org/wiki?curid=294351", "title": "Deployment", "text": "Deployment \u00e8 un termine della lingua inglese utilizzato in informatica, in particolare nel software, con diverse accezioni specifiche ma con il concetto generico di effettuazione di una distribuzione software.\nDescrizione.\nApplicazioni e sistemi software.\nIl significato pi\u00f9 comune del termine \"deployment\" in informatica \u00e8 distribuzione ovvero la consegna o rilascio al cliente, con relativa installazione, configurazione e messa in funzione o esercizio, di una applicazione o di un sistema software tipicamente all'interno di un sistema informatico aziendale (es. rete di computer aziendale). Lo si pu\u00f2 di fatto considerare come una fase del ciclo di vita del software, la quale conclude lo sviluppo e il relativo collaudo e d\u00e0 inizio alla manutenzione. Tipicamente questa operazione \u00e8 appannaggio dei cosiddetti sistemisti applicativi.\nNel caso di software non specifico (sistemi operativi, applicazioni di uso domestico, ecc.) il deployment \u00e8 la distribuzione di immagini, pacchetti di aggiornamento, nuove versioni, ecc.\nIl termine deployment \u00e8 usato a volte al posto del termine delivery: sebbene i due concetti siano simili, non possono essere totalmente sovrapposti. Deployment \u00e8 la procedura operativa che consente di giungere alla delivery (consegna). Poich\u00e9 l'impatto potenziale dell'installazione pu\u00f2 essere traumatico per un'azienda abituata a precedenti sistemi, si hanno varie possibili modalit\u00e0 di installazione o deployment del software: \nSuperata l'installazione e avviamento, il programma fornir\u00e0 all'azienda un servizio efficiente e regolare, richiedendo comunque manutenzione, durante la quale vengono risolti i problemi riscontrati ed introdotti cambiamenti funzionali atti a migliorare le prestazioni dei programmi. Con la diffusione della fruizione di sistemi in modalit\u00e0 SaaS il concetto di deployment \u00e8 cambiato dato che non c'\u00e8 nulla da installare e in questo caso dunque si pu\u00f2 parlare di configurazione dell'erogazione del servizio.\nConfigurazione.\nDiretta conseguenza di questo ambito \u00e8 l'uso di deployment per indicare la procedura di configurazione avanzata (quindi operazioni pi\u00f9 complesse richieste da un semplice \"setup\"), specie se eseguite da terminale comandi o ricorrendo a servizi infrastrutturali, comunque eseguendo una procedura centralizzata. In pratica, operazioni di avviamento cio\u00e8 installazione/configurazione (sia sistemistiche che applicative), attuate per rendere utilizzabile e funzionante un sistema (potrebbe anche essere un firmware o un ambiente di pre-avvio). Posto che nei manuali tradotti dall'inglese e anche nel gergo informatico non \u00e8 quasi mai tradotto (si trova scritto anche \"deploy\"), si potrebbe usare il termine italiano allestimento.\nSpesso, l'amministratore di dominio (sistemista di rete) scegli di impostare il deployment di un'applicazione in maniera silente cio\u00e8 totalmente trasparente per gli utenti che cos\u00ec si ritrovano il programma o il servizio senza dover eseguire alcuna operazione dal proprio dispositivo di rete.\nModellizzazione.\nIn molti approcci alla modellizzazione del software o di altri sistemi, incluso quello di UML, il termine \"deployment\" viene usato per indicare quella parte di un modello che specifica come le funzioni del sistema, descritte altrove nel modello in termini astratti, siano messe in corrispondenza con oggetti concreti (componenti software o hardware).\nProvisioning.\nAltro termine dell'inglese informatico, contiguo a deployment, \u00e8 provisioning (lett. \"erogazione\", \"fornitura\", \"approvvigionamento) usato quando si vuole significare \"avviare ed erogare\" un sistema IT.\nUn altro significato \u00e8 quello relativo alle procedure di creazione e manutenzione degli accessi (con o senza credenziali), per account gi\u00e0 inseriti nel dominio, delle informazioni agli utenti, ai servizi e alle macchine (propagazione e diffusione dei diritti). il de-provisioning \u00e8 il processo inverso ovvero la riduzione o eliminazione dei diritti di accesso alle applicazionio ai servizi.\nNei sistemi operativi o nelle applicazioni o nelle soluzioni in cloud il provisioning \u00e8 la distribuzione \"in massa\" di rilasci, aggiornamenti, evoluzioni, patch, fix ecc.\nIn ambito hardware il provisioning \u00e8 la procedura di adeguamento di risorse (di calcolo, di memoria, di connettivit\u00e0, di monitoraggio), in particolare l'incremento, secondo le necessit\u00e0 dei sistemi.\nOgni componente del sistema IT pu\u00f2 essere sottoposto a provisioning che \u00e8 una fase del deployment. La configurazione (fine tuning) \u00e8 un'operazione tipica della fase di provisioning."}
{"id": "294352", "revid": "21603", "url": "https://it.wikipedia.org/wiki?curid=294352", "title": "The Kingdom of Loathing", "text": ""}
{"id": "294359", "revid": "81195", "url": "https://it.wikipedia.org/wiki?curid=294359", "title": "Plasmopara viticola", "text": "Plasmopara viticola \u00e8 un microrganismo appartenente alla classe degli oomiceti, originario dell'America e importato accidentalmente in Francia intorno al 1878, da cui si \u00e8 poi diffuso in tutta Europa.\nLa Plasmopara viticola causa una tipica malattia della vite chiamata peronospora della vite, a ciclo fortemente condizionato delle condizioni climatiche, ed \u00e8 oggi una delle pi\u00f9 diffuse e pericolose malattie della vite in molte regioni europee ed italiane.\nCiclo vitale.\nOospore.\nLe oospore si formano durante l'intero periodo vegetativo in seguito alla fecondazione di un oogonio (organo femminile) da parte di un anteridio (organo maschile). Durante l'inverno le oospore, che raggiungono la maturit\u00e0 in autunno, rimangono dormienti e la loro germinazione in primavera \u00e8 influenzata principalmente dalle condizioni di temperatura e dalle precipitazioni.\nInfezione primaria.\nLe oospore emettono lo sporangio piriforme contenente le zoospore responsabili delle infezioni primarie generalmente quando vengono soddisfatte le seguenti condizioni (\"regola dei tre dieci\"):\nLe zoospore sono prive di parete e provviste di una coppia di flagelli che usano per muoversi nel velo d'acqua creatosi sulla vegetazione a seguito delle piogge. Giungono cos\u00ec in prossimit\u00e0 delle aperture stomatiche, dove si incistano, perdendo i flagelli e sviluppando la parete. Successivamente si ha l'emissione del tubetto germinativo, che penetra attraverso lo stoma.\nIl periodo d'incubazione \u00e8 l'intervallo che intercorre tra la penetrazione e la sporulazione - influenzato dalla temperatura e dall'umidit\u00e0 relativa - e varia dai 4 ai 23 giorni (tabella di Muller-Goidanich). Durante questo periodo il patogeno si sviluppa all'interno del mesofillo fogliare negli spazi intercellulari, emettendo austori a forma di bottone, che penetrano all'interno delle cellule per estrarne nutrimento.\nQuesta causa il disfacimento del tessuto fogliare che si manifesta, sulla pagina superiore delle foglie, con tipiche macchie circolari gialle dette comunemente \"macchie d'olio\".\nInfezione secondaria.\nA fine ciclo vitale, quando il patogeno non ha pi\u00f9 nutrimento, durante le ore notturne, si avr\u00e0 la fuoriuscita dei rami conidiofori sulla pagina inferiore solo quando le seguenti condizioni saranno soddisfatte per almeno 4 ore notturne:\nLa fuoriuscita degli sporangi dalle aperture stomatiche produce la caratteristica \"muffa bianca\".\nLa diffusione delle zoospore e l'inizio dei cicli di infezioni secondarie avviene tramite il vento o la pioggia. Quando una zoospora arriva su una foglia bagnata germina e avvia una nuova infezione.\nLe variabili chiave per le infezioni secondarie sono la temperatura e la bagnatura fogliare e saranno possibili solo quando il loro prodotto arriva al valore di 50. Ci\u00f2 sta a significare che ad una temperatura di 10\u00a0\u00b0C saranno necessarie 5 ore di bagnatura pena la morte delle zoospore.\nEffetti della malattia.\nLe foglie molto colpite si necrotizzano e cadono precocemente.\nLe infiorescenze sono estremamente sensibili al patogeno. Prima e durante la fase di fioritura i grappolini colpiti si ingialliscono assumono una tipica forma ad \"S\" e disseccano.\nNel grappolo tra la fase d'allegagione e di chiusura dei grappoli, in condizioni di bassa umidit\u00e0 relativa si ha la manifestazione della forma larvata senza fuoriuscita dei rami conidiofori ma solo con l'imbrunimento e disseccamento parziale o totale di acini e grappoli che solitamente assumono una forma ad uncino.\nA fine stagione \u00e8 possibile soprattutto sulle femminelle che in presenza di condizioni favorevoli ci siano attacchi che possono in qualche misura rallentare o compromettere la maturazione dei grappoli.\nLotta.\nIl principio attivo tradizionale per la lotta a questo patogeno fungino \u00e8 il rame, disponibile in diverse forme (fungicidi rameici), tra i quali si ricorda la poltiglia bordolese, il pi\u00f9 tradizionale e antico rimedio alla peronospora della vite.\nI fungicidi rameici sono attualmente gli unici fungicidi ammessi in agricoltura biologica per il contenimento della peronospora. Hanno per\u00f2 lo svantaggio che si tratta di prodotti di copertura (ovvero non sono preparati di tipo sistemico), a prevenzione dell'infezione, e quindi \u00e8 necessario ripristinare le coperture con il prodotto ad ogni precipitazione e possono solo contenere una infezione gi\u00e0 in corso ma non curarla. Oltretutto il rame, metallo poco mobile, tende ad accumularsi nel suolo causando problemi di inquinamento del terreno che possono determinare fitotossicit\u00e0 e stentato sviluppo delle radici delle piante: l'Unione europea ha infatti stabilito un tetto massimo annuale di 4\u00a0kg/ettaro di rame.\nNonostante questi inconvenienti i sali di rame sono tuttora molto usati, soprattutto dopo l'invaiatura o con buone condizioni climatiche (precipitazioni scarse o temperature superiori ai 30-33 gradi), quando la pressione del patogeno \u00e8 solitamente pi\u00f9 bassa.\nDal dopoguerra ad oggi comunque sono stati introdotti un gran numero di principi attivi per la lotta peronosporica, anche con prodotti citotropici e sistemici che oltre a prevenire l'infezione hanno anche effetti curativi ed eradicanti.\nTra questi si possono ricordare:\nLa maggior parte di principi attivi, oltre all'effetto curativo/eradicante, hanno il vantaggio di una maggiore resistenza al dilavamento; per contro, bisogna prestare attenzione a non utilizzare lo stesso principio attivo, o principi attivi appartenenti alla stessa famiglia chimica, per pi\u00f9 di 3 trattamenti all'anno (4 per alcuni principi attivi) per non far sorgere nel patogeno fenomeni di resistenza e adattamento, cosa che non si verifica con i prodotti rameici."}
{"id": "294360", "revid": "869733", "url": "https://it.wikipedia.org/wiki?curid=294360", "title": "Viper", "text": ""}
{"id": "294361", "revid": "547034", "url": "https://it.wikipedia.org/wiki?curid=294361", "title": "Municipalizzazione", "text": "Con municipalizzazione, in Italia, s'intende il fenomeno della presa in gestione diretta dei pubblici servizi da parte degli enti locali e delle regioni attraverso imprese di diritto pubblico denominate \"municipalizzate\".\nStoria.\nAll'inizio del 1900 si verific\u00f2 un rapido processo di urbanizzazione, che comport\u00f2 un aumento notevole della domanda di servizi pubblici ed un'evoluzione delle tecnologie. Gli enti locali italiani risposero a questi fenomeni aumentando la loro imprenditorialit\u00e0 industriale. Per comprendere la portata dell'aumento dell'urbanizzazione, basti considerare che nell'ultimo decennio del XIX secolo la popolazione di Roma era aumentata del 50% e quella di Milano del 55%. Lo sviluppo tecnologico e industriale inizi\u00f2 con l'avvento della macchina a vapore e poi con quello delle turbine a vapore, del motore elettrico, del motore endotermico e ancora, con il passaggio dell'illuminazione a petrolio a quella a gas e poi alla luce elettrica. Quindi l'urbanizzazione, pi\u00f9 la domanda di servizi, pi\u00f9 l'evoluzione tecnologica ed industriale hanno contribuito allo sviluppo positivo del sistema dei servizi pubblici.\nA tutto ci\u00f2 \u00e8 da aggiungere che i servizi venivano gestiti da monopolisti privati che lucravano a danno delle collettivit\u00e0 gestite. Ci\u00f2 stimol\u00f2 ed indusse gli enti locali ad assumere direttamente la costruzione e l'esercizio degli impianti, sia per contenere i prezzi nei limiti dei costi che per utilizzare gli eventuali utili di esercizio nello sviluppo dei servizi stessi.\nEvoluzione normativa.\nGli enti locali realizzarono una conquista significativa con l'emanazione delle legge 29 marzo 1903 n. 103, sull'assunzione diretta dei pubblici servizi da parte dei Comuni. Con questo provvedimento si stabilirono le norme per la costituzione e l'amministrazione delle aziende speciali dei comuni, il procedimento per l'assunzione diretta dei pubblici servizi e per la vigilanza sulle aziende e sui bilanci, nonch\u00e9 disposizioni sulle aziende consorziali.La legge, elencando esemplificativamente ben 19 servizi suscettibili di \"gestione diretta\", teneva conto della realt\u00e0 economica (e quindi prevalentemente agricola) e tecnica allora esistente. La normativa sub\u00ec delle evoluzioni e, tenendo conto delle nuove realt\u00e0 di una societ\u00e0 che si andava trasformando, venne approvato il T.U. n. 2578 del 1925, che ha rappresentato fino agli anni pi\u00f9 recenti il pilastro normativo della municipalizzazione.\nAlla fine degli anni 1990, il quadro consolidato della realt\u00e0 delle imprese pubbliche locali era il seguente:\nGli enti.\nTotale 411\nI servizi interessati.\nTotale 650"}
{"id": "294362", "revid": "125771654", "url": "https://it.wikipedia.org/wiki?curid=294362", "title": "Emanuela Rossi", "text": "Biografia.\nAttiva come interprete in cinema, teatro e televisione (spesso in coppia con il marito), \u00e8 considerata una delle migliori e pi\u00f9 quotate doppiatrici della sua generazione. Tra i suoi doppiaggi pi\u00f9 noti si ricordano quello di Inger Nilsson, interprete di \"Pippi Calzelunghe\" nell'omonima serie televisiva (ma non nella canzoncina sui titoli, dove la \"voce di Pippi\" era, invece, di Isa Di Marzio), Carrie-Anne Moss nel ruolo di Trinity nella trilogia di \"Matrix\" delle sorelle Wachowski, Brenda Strong nella serie televisiva \"Desperate Housewives\" e nel remake di \"Dallas\" e Jane Alexander nella serie televisiva italiana \"Elisa di Rivombrosa\".\n\u00c8 la voce italiana ufficiale di Emma Thompson e Michelle Pfeiffer, e ha doppiato anche Robin Wright, Rene Russo, Sissy Spacek, Cate Blanchett, Kristin Scott Thomas, Emmanuelle Seigner, Kim Basinger, Debra Winger, Angela Bassett e Rebecca De Mornay in diverse significative interpretazioni. Ha dato la voce a Catherine Fulop in alcune telenovelas come: \"Marilena\", \"Gloria, sola contro il mondo\", \"Lasciati amare\" e \"La ragazza del circo\".\nNel primo doppiaggio della soap opera \"Febbre d'amore\" ha prestato la voce a due personaggi: Lori Brooks (interpretata da Jaime Lyn Bauer) e Ashley Abbott (interpretata da Eileen Davidson e in seguito da Brenda Epperson). \u00c8 stata anche la voce di molti personaggi di serie e film animati: ha doppiato D\u00e8mona nel cartone animato \"Gargoyles - Il risveglio degli eroi\" e Miwa nell'anime \"Jeeg robot d'acciaio\".\nFra le altre attrici che ha doppiato figurano Nicole Kidman, Carol Alt, Jodie Foster, Angelina Jolie, Pamela Anderson, Madonna, Uma Thurman, Sophie Marceau, Sean Young, Helen Hunt, Sally Field, Rosanna Arquette, Mimi Rogers, Andie MacDowell, Marisa Tomei, Nastassja Kinski e molte altre. Quando era pi\u00f9 giovane ha doppiato anche personaggi maschili: \u00e8 stata la voce di Renato Cesti\u00e8, l'attore bambino protagonista di molti film italiani degli anni settanta.\n\u00c8 stata ospite in televisione a \"Quelli che il calcio\" e \"Pirati\" e spesso \u00e8 intervenuta a \"La vita in diretta\".\nNel luglio 2006 ha vinto il Leggio d'oro per la voce femminile dell'anno. Nel 2012 \u00e8 voce fuori campo del Concerto del Primo Maggio in piazza San Giovanni a Roma, condotto in quell'edizione dal marito Francesco Pannofino e dall'attrice comica Virginia Raffaele.\nVita privata.\n\u00c8 sorella dei doppiatori Massimo e Riccardo Rossi e cugina dei doppiatori Fabio e Laura Boccanera; \u00e8 la moglie dell'attore e doppiatore Francesco Pannofino dal quale ha avuto un figlio, Andrea. I due si erano separati nel 2006, ma in seguito si sono riuniti e si sono risposati nel 2011, anche se, di comune accordo, hanno scelto di non tornare a convivere, abitando quindi in case diverse."}
{"id": "294366", "revid": "483097", "url": "https://it.wikipedia.org/wiki?curid=294366", "title": "Riccardo Rossi", "text": ""}
{"id": "294367", "revid": "889336", "url": "https://it.wikipedia.org/wiki?curid=294367", "title": "Scavo (archeologia)", "text": "Lo scavo \u00e8 la tecnica meglio conosciuta e pi\u00f9 comunemente usata nell'ambito dell'archeologia, pu\u00f2 riguardare un sito archeologico specifico o, specialmente nel caso di grandi progetti, un insieme correlato di siti.\nCaratteristiche generali.\nEsistono diversi ambiti di attivit\u00e0 tra i quali dobbiamo distinguere gli scavi di ricerca, gli scavi programmati, gli scavi di emergenza.\nPer scavi di ricerca si intendono quelli condotti principalmente da istituzioni universitarie con l'obiettivo esplicito di migliorare le conoscenze relative ad una certa epoca o ad una determinata area geografica; scavi programmati sono invece quelli finalizzati alla conoscenza di un sito minacciato (per l'espansione edilizia o per la realizzazione di reti infrastrutturali); scavi di emergenza sono invece quelli finalizzati alla documentazione di resti emersi improvvisamente nel corso di lavori di altro genere.\nNell'ambito della pratica degli scavi possono essere usati molte tecniche pi\u00f9 specifiche e ognuno di queste avr\u00e0 le sue caratteristiche particolari che possono richiedere differenze di approccio. Le risorse e altri aspetti pratici non permettono agli archeologi di eseguire degli scavi sempre e ovunque lo scelgano; molti siti noti sono stati lasciati intatti deliberatamente. Questo \u00e8 stato fatto con l'intento di conservarli per le generazioni future come anche per riconoscere il ruolo di utilit\u00e0 nelle comunit\u00e0 che vi vivono nelle vicinanze. In alcuni casi si spera inoltre che miglioramenti nella tecnologia possano permettere di riesaminarli nel futuro, con risultati pi\u00f9 soddisfacenti. poich\u00e9 gli archeologi riusciranno a valutare ci\u00f2 che si trova sotto la superficie di un sito senza doverlo scavare effettivamente. Questa \u00e8 una prospettiva lontana comunque, dato che sebbene la presenza o l'assenza di resti archeologici possa essere a volte suggerita da tecniche di telerilevamento, la comprensione di caratteristiche e il ritrovamento di manufatti pu\u00f2 soltanto essere intrapreso tramite metodi distruttivi.\nLo scavo comporta inizialmente la rimozione del suolo superficiale se necessario con mezzi meccanici, anche se ne \u00e8 consigliabile la rimozione a mano. Infatti, anche se l'interesse archeologico di reperti moderni e subattuali pu\u00f2 sembrare limitato questo materiale pu\u00f2 fornire utili informazioni sulle frequentazioni pi\u00f9 recenti del sito. Nelle aree rurali e nei siti abbandonati qualsiasi evidenza archeologica dovrebbe essere visibile immediatamente sotto il manto di humus, mentre nelle aree urbane la visibilit\u00e0 e la stessa conservazione dei resti possono essere compromesse da numerosi fattori. In entrambi i contesti il primo compito \u00e8 di stabilire la strategia dell'intervento predisponendo le principali suddivisioni dell'area di scavo; in passato ci\u00f2 avveniva manualmente con misurazioni tramite rullino metrico mentre oggi il lavoro \u00e8 facilitato dall'impiego della cosiddetta \"stazione totale\". In questo modo \u00e8 possibile definire una idonea strategia per il campionamento dell'area da indagare qualora non sia possibile portarne a termine lo scavo completo. Lo scavo viene condotto procedendo ordinatamente dagli strati pi\u00f9 recenti a quelli pi\u00f9 antichi (su questo vedi oltre). Talvolta viene disposta una quadrettatura di 5x5m per facilitare le operazioni di rilievo, sebbene oggi si tenda ad evitare di stabilire suddivisioni troppo rigide.\nOgni caratteristica di scavo viene registrata tramite l'inserimento in un progetto archeologico e una sezione archeologica. Viene quindi fotografato e ogni contesto viene punzonato per permettere una migliore interpretazione successiva. Ritrovamenti di ogni contesto vengono imballati ed etichettati con anche il loro contesto insieme al codice del sito. Le tabelle di registrazione vengono compilate per descrivere i contesti. L'altezza di ogni caratteristica \u00e8 collegata al segno di rilievo planimetrico. Vengono anche presi specimina di caratteristiche per analisi ambientali ulteriori per la datazione scientifica.\nUn gruppo di scavatori archeologici lavora generalmente con un supervisore che fa rapporto al direttore del sito o al direttore del progetto. Questi ha la responsabilit\u00e0 finale per l'interpretazione del sito e la stesura del rapporto finale. La maggior parte degli scavi vengono pubblicati alla fine in riviste specialistiche sebbene questo procedimento possa richiedere anni.\nTipi di scavo.\nCi sono tre tipi di scavo nell'archeologia moderna: \nGli scavi in corso devono essere dell'ordine di migliaia, se non di pi\u00f9. Per un elenco dei siti archeologici per paese, vedi: Elenco dei siti archeologici divisi per paese."}
{"id": "294369", "revid": "31886", "url": "https://it.wikipedia.org/wiki?curid=294369", "title": "Fireball (natante)", "text": "Il Fireball \u00e8 una imbarcazione da regata monotipo presentata dal \"yacht-designer\" inglese Peter Milne nel 1962.\nCaratteristiche e regolamento.\nSi tratta di una deriva a trapezio con equipaggio di due persone. Il progetto, innovativo per l'epoca, ha per finalit\u00e0 le prestazioni con vento fresco. Il regime d'elezione \u00e8 quello planante, per il quale sono sufficienti 5\u00a0m/s al lasco e 7\u00a0m/s di bolina. Ci\u00f2 spiega il caratteristico scafo a spigolo, senza prua tradizionale, e l'uscita di poppa piatta. Il piano velico importante, costituito da fiocco, randa e spinnaker, ed il peso minimo, di 76,4\u00a0kg, garantiscono un rapporto massa su superficie velica molto basso. Lo spinnaker \u00e8 di solito piccolo e tagliato per stringere il vento, visto che i percorsi di gara, oltre al classico triangolo, prevedono il trapezio con un lato al traverso al termine della bolina.\nIl regolamento di classe \u00e8 restrittivo su pesi minimi, misure e materiali, ma lascia invece libera la scelta dell'armamento, permettendo variazioni di misure e posizione dell'attrezzatura per adattarla all'equipaggio. Il Fireball nasce come barca per l'autocostruzione in legno con pannelli di compensato marino. Nel tempo poi si \u00e8 aggiunta la costruzione totale in vetroresina (anni '80), con carena in resina, interno e coperta in legno e infine totalmente in composito. con epossidica e Kevlar (il carbonio \u00e8 un materiale vietato). A seconda della forma delle linee d'acqua a prua dell'albero, il Fireball viene differenziato in due categorie: Classic e Widebow. Quest'ultimo sfrutta tutte le tolleranze di Stazza dei pannelli di prua per aumentarne il volume alla misura massima consentita, allo scopo di aumentare la portanza dello scafo e ottenere effetti positivi soprattutto con vento forte e onda formata.\nI fireball registrati nell'elenco internazionale sono oltre 15.100. La \"International Fireball\", associazione mondiale della classe, supporta le Associazioni Nazionali nell'organizzare i campionati europeo e mondiale. Le Associazioni Nazionali organizzano le regate nazionali, regionali e il Campionato di Classe. Oggi il Fireball \u00e8 presente in Europa in: Italia, Francia, Svizzera, Belgio, Regno Unito, Slovenia, Rep.Ceca, Shetland, Germania.\nNel Mondo \u00e8 presente anche in Canada, Stati Uniti, Australia, Nuova Zelanda, Kenya, Sud Africa.\nStoria.\nLa classe fu pensata come una via di mezzo economica tra le classi minori e le maggiori e ha avuto molto successo nei paesi anglosassoni. I primi \"Campionati del Mondo\" si tennero in Gran Bretagna nel 1966, anche se la classe fu riconosciuta solo nel 1970 dalla ISAF.\nIn Italia l'Associazione Italiana Fireball, dal 1967, riunisce gli appassionati di questa classe velica, organizza le regate italiane riservate ai Fireball, e rappresenta gli interessi degli associati presso la Federazione Italiana della Vela e nella Fireball International."}
{"id": "294371", "revid": "463686", "url": "https://it.wikipedia.org/wiki?curid=294371", "title": "Conidiosporangioforo", "text": ""}
{"id": "294373", "revid": "1851848", "url": "https://it.wikipedia.org/wiki?curid=294373", "title": "Sauro Tom\u00e0", "text": "\u00c8 stato l'ultimo superstite del \"Grande Torino\" degli anni quaranta dopo la scomparsa del secondo portiere Renato Gandolfi, avvenuta il 30 aprile 2011.\nArriv\u00f2 al nel 1947 proveniente dallo Spezia e scamp\u00f2 alla tragedia di Superga a causa dei postumi di un infortunio al menisco, che lo costrinse al ritiro a soli trent'anni, nel 1955.\nBiografia.\nSpezia.\nNato a Rebocco, frazione della Spezia, inizi\u00f2 la sua carriera calcistica nel Rapallo Ruentes, e gioc\u00f2 nella Vogherese e poi nello Spezia, dopo essere stato notato da un dirigente della stessa durante una partita tra amici. Il ruolo che amava era quello di portiere, ma durante la selezione not\u00f2 molti pretendenti per quel ruolo. Sostenne cos\u00ec la sua prova nel ruolo di terzino.\nL'arrivo nel Torino.\nLa sua classe venne notata dagli osservatori di molte squadre, tra cui la Juventus e il Genoa, ma fu Ferruccio Novo che contatt\u00f2 la dirigenza della squadra ligure convincedolo a far parte del , dove arriv\u00f2 nel 1947.\nIl suo ingresso nel Torino non fu dei migliori: il suo trasferimento fu inizialmente bloccato per presunti problemi polmonari. Tuttavia la motivazione non resse, infatti Tom\u00e0 si sottopose a visite mediche per proprio conto e dimostr\u00f2 la sua ottima salute. Il fatto era che il Torino voleva provare a tornare indietro sulla sua scelta iniziale, in quanto considerava l'acquisto di Tom\u00e0 troppo impegnativo (la contropartita era la cessione allo Spezia di cinque giocatori), ma Tom\u00e0 l'ebbe vinta.\nDopo le immediate scuse di Novo, per Tom\u00e0 inizi\u00f2 la carriera nella squadra granata, con il ruolo di sostituto di Virgilio Maroso, vittima di continui problemi muscolari.\nIl suo esordio fu eclatante in quanto tutti i principali giornali sportivi gli dedicarono molti articoli. Da ricordare le sue eccellenti prestazioni durante la \"tourn\u00e9e\" compiuta nel 1947 dal Torino in Brasile, dove Tom\u00e0 divenne presto famoso e conosciuto sia dagli italiani che dagli stessi brasiliani.\nUna grande amicizia lo legava a Valentino Mazzola. Il capitano fu la prima persona che Tom\u00e0 conobbe appena arrivato a Torino. Infatti fu il giocatore ligure a stare molto vicino al suo capitano nel periodo in cui questi divorzi\u00f2 dalla prima moglie (fatto allora malvisto da tutti) per risposarsi in seconde nozze.\nEra soprannominato dai suoi compagni granata \"due metri e settanta\" perch\u00e9 non era abile nel rilanciare le palle insidiose dalla propria area; spesso i suoi rilanci non superavano i tre metri.\nLa tragedia di Superga e il prosieguo della carriera.\nDurante una partita di campionato riport\u00f2 una lesione ai legamenti del ginocchio, dando cos\u00ec il via ad una serie di assenze in campionato. Malgrado le numerose visite a cui fu sottoposto dai migliori luminari dell'ortopedia, i guai al ginocchio continuarono a bloccare le sue presenze in squadra.\nL'infortunio fu per\u00f2 determinante per decidere il destino di Tom\u00e0. Infatti, quando il Torino part\u00ec per Lisbona per disputare contro il Benfica la partita di addio di Ferreira, il medico granata diede il consenso per giocare solo a Maroso. Fu cos\u00ec che Tom\u00e0 non sal\u00ec su quell'aereo che, il 4 maggio 1949, al ritorno dalla trasferta in Portogallo, poco prima di atterrare a Torino si schiant\u00f2 sul terrapieno dietro la basilica di Superga, provocando la morte di tutti i passeggeri.\nDopo la sciagura gioc\u00f2 ancora un anno con il Torino, ma non riusc\u00ec a trovare la serenit\u00e0 e la sua mente lo portava sempre a pensare alla tragedia di Superga e alla sua condizione di \"sopravvissuto\". Iniziarono anche screzi all'interno della societ\u00e0, dove Ferruccio Novo si butt\u00f2 in una serie di acquisti incoerenti con la speranza di ricostruire quella squadra che non esisteva pi\u00f9. Tom\u00e0 lasci\u00f2 il Torino nel 1951, che lui aveva sempre considerato il suo traguardo, per trasferirsi al Brescia, da cui l'anno successivo si trasfer\u00ec nelle file della Carrarese, squadra in cui milit\u00f2 con buon profitto per un anno e in cui segn\u00f2 le uniche due reti della sua carriera agonistica, contribuendo in modo determinante alla promozione in serie C. Si ritir\u00f2 definitivamente dal calcio nel 1955, anno in cui concluse la sua carriera nel .\nDopo il ritiro.\nTom\u00e0 torn\u00f2 a vivere a Torino, nelle vicinanze dello stadio Filadelfia, e negli anni successivi partecip\u00f2 con interesse e impegno a tutte le iniziative riguardanti il Grande Torino. Fino alla pensione, gest\u00ec un'edicola di libri e giornali non distante da casa.\nEssendo rimasto l'unico giocatore ad aver vissuto da protagonista la leggenda del Grande Torino, scrisse molti libri per lasciare la sua testimonianza, il pi\u00f9 importante dei quali \u00e8 \"Me Grand Turin\", dove racconta tutta la sua carriera calcistica dagli esordi, alla sua esperienza nel Torino.\n\u00c8 scomparso il 10 aprile 2018 all'et\u00e0 di 92 anni, dopo una lunga malattia."}
{"id": "294377", "revid": "547992", "url": "https://it.wikipedia.org/wiki?curid=294377", "title": "Seleuco III", "text": "Biografia.\nIl suo vero nome era \"Alessandro\", ma cambi\u00f2 il nome in \"Seleuco\" alla morte del padre in suo onore. Il suo secondo nome ufficiale \"Sotere\" significa \"Salvatore\", mentre il soprannome \"Cerauno\" significa \"Tuono\" in greco e sembra che gli sia stato dato dai suoi soldati per deriderlo, dato che appariva debole sia nel corpo che nel mente. In ogni caso continu\u00f2 la politica del padre e radun\u00f2 una armata con cui pass\u00f2 il Tauro per affrontare Attalo I e togliergli i possedimenti che quest'ultimo aveva appena conquistato in Asia Minore. Nella spedizione era presente anche suo cugino Acheo, generale abile ed energico, ma nonostante tutto la guerra fu condotta in maniera debole e il malcontento esplose nell'armata. Alla fine lo stesso Seleuco, dopo un breve regno di tre anni (226 a.C.-223 a.C.), fu assassinato da Nicanore, uno dei suoi ufficiali, e da Apaturio, un mercenario gallo."}
{"id": "294379", "revid": "124884687", "url": "https://it.wikipedia.org/wiki?curid=294379", "title": "Francesco Paolo Frontini", "text": "Biografia.\nFu avviato allo studio della musica dal padre, Martino Frontini (1828-1909), studiando violino con Santi D'Amico ed esordendo in un concerto nel salone comunale di Catania a tredici anni. A quindici anni era stata eseguita nella cattedrale la sua prima composizione (\"Qui tollis\", diretto da Pietro Antonio Coppola). Nel 1875 fu ammesso al Regio conservatorio musicale di Palermo, studiando con Pietro Platania; in seguito pass\u00f2 al Regio conservatorio musicale di Napoli, dove consegu\u00ec il diploma in composizione, sotto la guida di Lauro Rossi.\nTra le sue prime composizioni ci fu la \"Messa funebre\" in morte del maestro Coppola. Del 1881 \u00e8 il melodramma in tre atti \"Nella\", a cui seguirono \"Sansone\" (1882), \"Aleramo\", 1883, per il quale si ispir\u00f2 alla leggenda di Adelasia e Aleramo, \"Fatalit\u00e0\" (1900), \"Mal\u00eca\" (1893), su libretto di Luigi Capuana, \"Il Falconiere\" (1899 all'Arena Pacini di Catania con Giovanni Zenatello), di ambientazione medioevale, secondo una voga letteraria. Dello stesso periodo \u00e8 il poemetto lirico \"Medio-Evo\", apprezzato da Jules Massenet.\nScrisse la musica per l'atto unico di Saverio Fiducia \"Vicolo delle belle\", con la \"sonata dell'orbo\", e quella per la commedia \"U Spirdu\" di Antonino Russo Giusti, che and\u00f2 in scena nel 1920 presso il Teatro comunale Coppola, con la direzione di Gaetano Emanuel Cal\u00ec. Music\u00f2 , dal \"Lucifero\", e \"\", dal \"Giobbe\" di Mario Rapisardi.\nScrisse inoltre numerose canzoni, melodie, serenate e romanze. Tra queste furono particolarmente apprezzate la \"Serenata araba\", \"Il piccolo montanaro\" (\"Le petit montagnard\", dedicato alla sua allieva Innocenza Cavallaro) e la \"Marcia trionfale\".\nFrontini insegn\u00f2 musica, contrappunto, all'Ospizio di Beneficenza.\nSi occup\u00f2 di tradizioni popolari, realizzando la prima raccolta di canti siciliani nell\"Eco della Sicilia\", con cinquanta componimenti radunati per incarico della casa Ricordi nel 1882; una seconda raccolta, compilata nel 1893, \"Natale siciliano\", fu pubblicata presso l'editore De Marchi di Milano.\nStoria critica.\nIn un'intervista comparsa nella rivista \"Prometeo\" nel 1911, Frontini boll\u00f2 la musica contemporanea con il termine di \"confusionismo\", stigmatizzando la produzione musicale dell'epoca, basata sui gusti del pubblico, sulla pubblicit\u00e0 e sull'abbandono della \"grande arte italiana\" per \"affarismo\".\nFrontini appartenne alla corrente musicale verista che si era sviluppata alla fine del XIX secolo. Con gli inizi del XX secolo la corrente musicale verista era rimasta vitale solo nell'Italia meridionale, come arte regionale e locale; il Frontini la rappresent\u00f2 con la sincerit\u00e0 e semplicit\u00e0 della sua ispirazione, contro qualsiasi convenzione.\nOpere.\nAltre composizioni.\ncirca 150 pezzi per pianoforte.\nRomanze.\ne altre 110."}
{"id": "294382", "revid": "1318658", "url": "https://it.wikipedia.org/wiki?curid=294382", "title": "Tortura", "text": "La tortura \u00e8 un metodo di coercizione fisica o psicologica, talvolta inflitta con il fine di punire o di estorcere delle informazioni o delle confessioni o in alcuni casi per puro divertimento e sadismo; molte volte accompagnata dall'uso di strumenti particolari atti ad infliggere punizioni corporali. In ambito di diritto penale preclassico si considerava pi\u00f9 un mezzo per ottenere una prova che una punizione o pena corporale.\nStoria.\nNell'et\u00e0 antica.\nNel primo caso viene applicata nei confronti degli schiavi, la cui testimonianza, a parte rare e determinate eccezioni, non avrebbe valore nel corso di un dibattimento o nelle fasi preparatorie dell'acquisizione della prova, se non fosse estorta tramite la tortura, essendo lo schiavo niente altro che uno strumento dotato di anima che risponde con il proprio corpo nel momento in cui deve dare conto all'autorit\u00e0.\nNel secondo caso la tortura \u00e8 il metodo attraverso il quale viene applicata una condanna a morte nei confronti degli schiavi, ma anche nei confronti di cittadini liberi, ma stranieri. Ad esempio, il diritto attico, nei casi in cui prevede la condanna a morte, ne prescrive l'applicazione tramite l'avvelenamento con la cicuta per i cittadini, come nel caso di Socrate, ma consente che l'estremo supplizio sia applicato con metodi violenti se il condannato \u00e8 di un'altra citt\u00e0.\nTre sono le forme di tortura pi\u00f9 gravi conosciute: l'inchiodamento a un palo (tipo la crocifissione), l'impalamento (cio\u00e8 il far trapassare il tronco del corpo da un palo introdotto dall'ano sino alla gola) e la gogna applicata su una tavola; in tutte e tre le forme il condannato poteva rimanere per molte ore (o anche per pi\u00f9 di un giorno) in tale scomodissima posizione ad aspettare che il boia decidesse di porre fine alla sua vita. \nLa prima forma, nata in Oriente e poi sviluppatasi nella crocifissione, che consiste sempre in una condanna a morte, \u00e8 attestata da Erodoto (\"Storie\", VII, 33) contro un nemico in guerra: quando gli Ateniesi, alla conclusione della seconda guerra persiana, si dedicano a consolidare il proprio controllo sull'Asia Minore, \"al comando di Santippo figlio di Arifrone, avendo catturato il persiano Artaicte governatore di Sesto, lo inchiodarono vivo a un palo, egli che conducendo donne nel santuario di Protesilao a Eleunte aveva compiuto azioni empie\".\nAnche il sistema della gogna pu\u00f2 trovare applicazione per mezzo di un palo (\u03c3\u03b1\u03bd\u03af\u03c2) come descritto dallo storico Duride di Samo, ripreso da Plutarco (Duride 76F67 Jacoby = Plutarco, \"Pericle\", XXVIII), anche in questo caso in riferimento a scene di guerra: in occasione della guerra tra Atene e Samo e dopo la sconfitta di questa nel 439 Pericle \"fece portare nella piazza di Mileto i trierarchi e i marinai di Samo, li fece legare a dei pali per dieci giorni e, quando erano ormai in condizioni miserevoli, diede ordine di ammazzarli a bastonate in testa\".\nLa gogna pu\u00f2 anche essere applicata su una tavola e in questo caso presenta cinque ceppi, uno per il collo e quattro per braccia e gambe. In questa posizione \u00e8 costretto Parente, catturato dalle donne, nelle \"Tesmoforiazuse\" di Aristofane (vv. 930-1014). La tortura della gogna, sia applicata al palo che su una tavola, consente l'applicazione di supplizi aggiuntivi quali bastonate, frustate, scorticamenti, fare solletico e altri sistemi di sofferenza che Aristofane elenca ironicamente ne \"Le rane\" (vv. 618-621): \"Crocifiggilo, appendilo, frustalo, scuoialo, torturalo, mettigli l'aceto nel naso, porta i mattoni...\".\nA questi due sistemi le fonti ne accostano un altro, l'apotympanismos, ma si \u00e8 incerti se sia una forma diversa di tortura o un altro modo per definire le pratiche gi\u00e0 viste: nel discorso giudiziario di accusa \"Contro Agorato\", scritto da Lisia (XIII, 56), si parla di un certo Menestrato che, giudicato colpevole, venne affidato al boia e \"\u1f00\u03c0\u03b5\u03c4\u03c5\u03bc\u03c0\u03b1\u03bd\u03af\u03c3\u03b8\u03b7\", che molti interpretano come \"venne bastonato a morte\", sulla base del lessico di Fozio in cui \"apotympanismos\" \u00e8 spiegato come bastonatura. In questo caso si avrebbe una terza forma di tortura, distinta dall'inchiodamento e dalla gogna, e applicata in maniera indipendente da queste. Altri, pi\u00f9 debolmente, ritengono che il termine sia da riferirsi alla pratica della gogna su tavola. La studiosa Eva Cantarella, in base a dei ritrovamenti archeologici, sostiene che tale supplizio consisteva nel legare il condannato ad un palo fino alla sua morte. Il condannato veniva legato con un anello al collo e dei ramponi metallici alle estremit\u00e0.\nUna forma pi\u00f9 leggera di tortura \u00e8 la marchiatura (tramite un ferro rovente) utilizzata come strumento di sfregio per il nemico vinto: durante la guerra tra Atene e Samo, Plutarco (\"Pericle\", XXVI) informa che i Sami marchiarono i prigionieri ateniesi con il disegno delle navi cosiddette \"samene\" (imbarcazioni panciute tipiche di Samo) in risposta agli Ateniesi che precedentemente avevano marchiato i prigionieri sami con il simbolo della civetta, cara ad Atena. \u00c8 da ricordare infine una forma rituale e simbolica di tortura riferita da Erodoto (\"Storie\", VII, 35) in quell'episodio che vede Serse, nella veste di carnefice, comminare una flagellazione e una marchiatura all'Ellesponto.\nNel mondo romano la tortura era, in et\u00e0 repubblicana, riservata agli schiavi o agli stranieri, ma proibita nei confronti dei cittadini romani. Ma in et\u00e0 imperiale la lex Iulia cominci\u00f2 ad ammetterla per i casi di lesa maest\u00e0 anche nei confronti dei testimoni. Una forma di tortura riservata inizialmente solo agli schiavi era la crocifissione, gi\u00e0 Plauto nei suoi scritti ne parla. La tortura nel mondo greco e romano trovava applicazione come strumento giuridico nella duplice veste istituzionale di mezzo per ottenere testimonianze valide e di strumento di punizione.\nDal medioevo all'et\u00e0 moderna.\nGi\u00e0 ampiamente presente sin dall'antichit\u00e0 e presso tutte le culture, ebbe diffusione anche in Europa dal Medioevo all'et\u00e0 moderna. Nel corso dei secoli furono inventati nuovi metodi di tortura, nel tentativo di rendere quest'ultima sempre pi\u00f9 efficace. In tempi moderni, ad esempio, si fa anche ampio ricorso all'elettricit\u00e0, sia con apparecchiature complesse sia con strumenti pi\u00f9 \"semplici\" come la picana.\nLe torture pi\u00f9 lunghe e crudeli sono sempre state riservate agli oppositori politici o ai regicidi, essendo primario interesse dei dominanti quello di difendere il proprio potere. L'esecuzione, dopo la condanna, di varie torture sulla pubblica piazza sino alla morte del condannato era diretta a terrorizzare i sudditi dal violare la legge o comunque della volont\u00e0 del re. Oltre che come ricerca di mezzi di prova (e prova principe nel Medioevo sino all'et\u00e0 contemporanea era ritenuta la confessione dell'imputato, comunque ottenuta), varie forme di tortura furono utilizzate in et\u00e0 medioevale e moderna anche come mezzo di punizione, essendo il carcere o prigione solo un luogo ove trattenere gli imputati ed estorcerne le confessioni e non gi\u00e0 un luogo di punizione come \u00e8 in et\u00e0 contemporanea. Talvolta, lo scopo di ottenere la confessione tramite tortura derivava dalla consuetudine che i beni del condannato venissero confiscati, attribuendone una percentuale sia all'accusatore sia ai giudici del processo (quale compenso del loro lavoro).\n\"Unicum\" nella storia del diritto antico e medievale contro l'uso della tortura fu, nel 1311, la sentenza contro i Templari dell'Italia settentrionale emessa da Rinaldo da Concorezzo, vescovo di Ravenna che, assolvendo gli imputati, condann\u00f2 la tortura come pratica d'indagine ed escluse l'utilizzabilit\u00e0 delle confessioni estorte con tali mezzi. Tuttavia questo episodio rimase un'eccezione, e si dovette aspettare il \"secolo dei lumi\". Il primo a vietare l'uso della tortura fu infatti Federico II di Prussia nel 1740; in seguito furono molti i pensatori e gli scrittori che cominciarono a denunciarne l'uso come pratica barbara e sanguinosa (per l'Italia ricordiamo Cesare Beccaria e il suo scritto \"Dei delitti e delle pene\" del 1764). Nei primi decenni dell'Ottocento quasi tutta l'Europa aveva abolito l'utilizzo di questa pratica. Solo nel codice penale Austo-Ungarico rimase, fino al 1918, la facolt\u00e0 di ordinare la \"bastonatura\" dell'imputato o dei testimoni da parte dell'inquisitore, pratica raramente utilizzata.\nL'utilizzo nella storia della Chiesa cattolica.\nLa tortura fu introdotta da papa Innocenzo IV nella bolla \"Ad extirpanda\" del 1252, durante l'Inquisizione, come strumento da utilizzare durante i processi per estorcere una confessione.. La tortura ecclesiastica ordinaria evitava di provocare fuoriuscita di sangue e quindi si svolgeva di regola con la torsione delle membra o lo stiramento del corpo sino ad arrivare allo slogamento delle membra o a strappi nei muscoli degli arti; solo in casi eccezionali il vescovo del luogo o Roma potevano autorizzare torture pi\u00f9 invasive o la rottura sistematica delle ossa. La Chiesa applicava poi la pena di morte a chi non avesse pubblicamente ritrattato dopo aver confessato sotto tortura ovvero la pena dell'ergastolo con reclusione nella cella di una propria fortezza o di un convento (a volte con la porta murata, a volte con l'aggiunta di ulteriori privazioni o castighi, di solito restrizioni alimentari), ma qualche volta anche in un'abitazione privata, anche se spesso per persone di riguardo era sufficiente una multa. Esempi celebri sono Giuseppe Balsamo, detto Conte di Cagliostro, che scont\u00f2 l'ergastolo nella fortezza di san Leo, di giurisdizione papale, con il supplemento di dieci bastonate al giorno; e Galileo Galilei che, dopo aver ritrattato sotto minaccia di tortura e confermato la sua pubblica ritrattazione anche senza tortura, grazie alla protezione dei Medici di Firenze, pot\u00e9 scontare la pena dell'ergastolo nella villa medicea di Arcetri. Le pene pi\u00f9 severe (rogo) erano riservate agli eretici che avessero propagandato dottrine non ortodosse, senza pubblicamente pentirsi e ritrattare (nel qual caso potevano incorrere in pene pi\u00f9 lievi dall'ergastolo alla multa, lasciando molto arbitrio ai giudicanti, come era d'uso a quei tempi).\nLa stregoneria era perseguita sia dalle autorit\u00e0 ecclesiastiche (perch\u00e9 ritenuta manifestazione demoniaca) che da quelle civili, tanto che il maggior numero di presunte streghe fu ucciso nella Germania della Riforma dalle autorit\u00e0 civili. La posizione attuale del mondo cattolico e il problema della sua illiceit\u00e0 \u00e8 espressa nel pensiero di papa Pio XII:\nLa tortura fu bandita da Pio VII con motu proprio del 6 luglio 1816 \"Quando per ammirabile disposizione\".\nEt\u00e0 contemporanea.\nNonostante tutto, in molti paesi del mondo la tortura \u00e8 tuttora usata sia come soluzione per punire criminali che come mezzo per estorcere informazioni, come denunciato da varie associazioni che si occupano della difesa dei diritti umani, tra le quali Amnesty International. Essa \u00e8 stata usata dal regime nazista e da quelli sudamericani con grande frequenza.\nIn Corea del Nord la tortura viene ancora ampiamente utilizzata oggigiorno all'interno dei gulag, nei confronti degli oppositori del regime ivi segregati.\nNella stessa Italia era diffuso sino alla met\u00e0 del XX secolo il letto di contenzione come mezzo di punizione dei carcerati. Questi venivano legati, in costante trazione con cinghie alle spalle e ai piedi, a un tavolaccio con al centro un buco per gli scarichi fisiologici, ininterrottamente per il periodo di punizione, di solito quindici giorni o multipli; il malcapitato, che soffriva di continui crampi per la posizione in trazione, veniva imboccato da un altro detenuto per sopravvivere.\nSoltanto dal 2017 l'ordinamento italiano prevede un reato specifico di tortura (art. 613 bis del codice penale).\nParticolare impressione e polemiche nell'opinione pubblica mondiale hanno sollevato le torture inflitte dal personale militare degli Stati Uniti d'America presso la prigione di Abu Ghraib in Iraq nel 2003 e i sospetti che trattamenti assimilabili alla tortura siano applicati da specialisti americani in altri paesi alleati, oltre che nel carcere statunitense di Guantanamo Bay, base militare in territorio cubano; tra queste sicuramente vi \u00e8 la privazione del sonno, tecnica poi abbandonata in quanto le dichiarazioni estorte con essa si rivelarono estremamente inaffidabili, e l'esposizione al freddo, per ammissione delle autorit\u00e0 statunitensi.\nDescrizione.\nLa tortura comprende:\nLa tortura veniva utilizzata nel segreto delle prigioni anzitutto per ottenere informazioni o la confessione, considerata la prova regina della colpevolezza. Ottenuta (quasi sempre) la confessione e comminata la condanna, il condannato veniva portato sulla pubblica piazza (di solito all'alba del giorno seguente la condanna), ove gli venivano inferte in pubblico ancora varie torture, sino a che dopo un tempo pi\u00f9 o meno lungo sopraggiungeva la morte.\nNella pratica sessuale.\nIl francese marchese De Sade divenne famoso per aver utilizzato ampiamente la tortura contro giovani donne per ricavarne piacere sessuale (da cui il termine sadismo), pur sostenendo che anche le sue vittime provavano piacere (oggi si usa per tale pratica sessuale il termine masochismo), pratiche sessuali che in passato si definivano perversioni sessuali.\nLa tortura, in forma che non arrechi danni permanenti, \u00e8 usata tra partner consenzienti come pratica sessuale nell'ambito del BDSM. In questo caso non ha nulla a che vedere, se non superficialmente, con la vera tortura.\nLa convenzione delle Nazioni Unite.\nLa Convenzione contro la tortura e altre pene o trattamenti crudeli, disumani o degradanti (in inglese, \"United Nations Convention against Torture and Other Cruel, Inhuman or Degrading Treatment or Punishment\") \u00e8 uno strumento internazionale per la difesa dei diritti umani, sotto la supervisione dell'ONU. La Convenzione prevede una serie di obblighi per gli Stati aderenti, fra i quali: autorizza ispettori dell'ONU e osservatori dei singoli Stati a visite a sorpresa nelle strutture carcerarie per verificare l'effettivo rispetto dei diritti umani, stabilisce il diritto di asilo per le persone che al ritorno in patria potrebbero essere soggette a tortura.\nIl Comitato contro la tortura, tra i vari comitati dei Diritti Umani, \u00e8 uno di quelli pi\u00f9 efficaci e incisivi; tuttavia il Comitato pu\u00f2 esercitare controlli solo se uno Stato contraente dichiara espressamente di accettarli. La Convenzione \u00e8 stata approvata dall'Assemblea dell'ONU a New York il 10 dicembre 1984, ed \u00e8 entrata in vigore il 26 giugno 1987. Al giugno 2008, \u00e8 stata ratificata da 145 Paesi. Il 26 giugno \u00e8 la giornata internazionale di sostegno alle vittime della tortura.\nL'Italia ha sottoscritto la Convenzione ONU, ma, nonostante molti solleciti anche a livello internazionale e le diverse petizioni popolari al riguardo, il Parlamento italiano ha approvato il disegno di legge che introduce il reato di tortura nel Codice Penale solo nel luglio 2017, a 30 anni dalla Convenzione. La nuova legge ha incontrato dure critiche in Italia e all'estero perch\u00e9 la definizione di tortura che vi compare differisce in modo sostanziale dalla pi\u00f9 equilibrata definizione data nella Convenzione ONU. In particolare la maggior parte delle critiche riguarda il fatto che nel testo di legge la tortura viene considerata tale solo in presenza di atti ripetuti.\nMolti dei casi riguardanti i comportamenti delle forze dell'ordine italiane durante i fatti del G8 di Genova del 2001 erano stati condannati come tortura dalla Corte Europea per i Diritti dell'Uomo in assenza di una legislazione al riguardo in Italia, e la nuova legge italiana non sarebbe applicabile per la maggior parte di quei casi. Del testo di legge sono stati criticati anche il riferimento alla verificabilit\u00e0 del trauma psichico e i tempi ordinari di prescrizione che prevede. Dopo mesi di polemiche, il 6 dicembre 2017 il Comitato ONU contro la tortura ha presentato le proprie conclusioni sullo studio del testo di legge italiano con le quali ha sollevato durissime critiche sostenendo che la legge \u00e8 incompleta e lascia spazio per l\u2019impunit\u00e0. Ha quindi invitato l'Italia a modificarla perch\u00e9 non \u00e8 conforme alle disposizioni della Convenzione ONU. Nello stesso documento vengono espresse preoccupazioni relative alla tortura anche sulla situazione delle carceri italiane e sul trattamento riservato ai migranti provenienti dalla Libia nel quadro della crisi europea dei migranti in atto. Di parere diverso fu Forza Italia, che ritenne invece la nuova legge troppo permissiva per quanto riguarda il divieto di respingimento, espulsione o estradizione di migranti provenienti da uno Stato in cui si pratica la tortura, sostenendo che i respingimenti vengono drasticamente limitati con la nuova legge e va quindi fatta una distinzione tra i paesi che applicano la tortura in maniera sistematica e quelli dove \u00e8 dovuta ad abusi isolati.\nLa convenzione del Consiglio d'Europa.\nNel 1987 \u00e8 entrata in vigore una Convenzione europea per la prevenzione della tortura e delle pene o trattamenti inumani o degradanti, ratificata da 47 Stati europei. L'Italia l'ha sottoscritta solo il 25 ottobre 2012, impiegando tuttavia diversi anni prima di inserire nel suo ordinamento giuridico il reato di tortura, approvato in via definitiva il 5 luglio 2017 con legge 110/2017, entrata in vigore il 18 luglio 2017. \nL'organo di controllo \u00e8 il Comitato europeo per la prevenzione della tortura e delle pene o trattamenti inumani o degradanti, che conseguentemente non pu\u00f2 operare per quanto possa avvenire in Italia, anche se, avendo l'Italia ratificato invece la \"Convenzione per i diritti dell'uomo e delle libert\u00e0 fondamentali\", formata sotto l'egida del Consiglio d'Europa e sottoscritta a Roma il 4 novembre 1950, che vieta espressamente (tra l'altro) ogni tipo di tortura (art. 3) per le torture che avvenissero in Italia \u00e8 possibile ricorrere alla \"Corte Europea per i Diritti dell'Uomo,\" che ha comminato numerose condanne all'Italia, molte anche proprio per tortura (segnatamente il sovraffollamento carcerario). L'Italia risulta essere lo Stato europeo che ha avuto complessivamente pi\u00f9 condanne e pagato ai ricorrenti i pi\u00f9 sostanziosi risarcimenti."}
{"id": "294387", "revid": "486946", "url": "https://it.wikipedia.org/wiki?curid=294387", "title": "MC-205", "text": ""}
{"id": "294390", "revid": "27723", "url": "https://it.wikipedia.org/wiki?curid=294390", "title": "Pianeta roccioso", "text": ""}
{"id": "294410", "revid": "122535639", "url": "https://it.wikipedia.org/wiki?curid=294410", "title": "Decapaggio", "text": "Il decapaggio \u00e8 un'operazione chimica di dissoluzione che avviene grazie all'utilizzo di acidi o basi e agisce mediante la rimozione volontaria e controllata di alcuni elementi superficiali allo scopo di pulire superficialmente un oggetto.\n\u00c8 un processo molto utilizzato su metalli al fine di pulire la superficie da ossidi, contaminanti, sporco e incrostazioni.\nViene impiegato soprattutto nel ciclo di produzione di manufatti in acciaio che necessitano di essere ripuliti da ruggine, calamina e residui di lavorazione, o come ciclo di pulizia e attivazione prima dei rivestimenti superficiali come la verniciatura, l\u2019anodizzazione, la passivazione, la cromatura e la nichelatura.\nIl decapaggio viene operato anche su materiali organici, come legno o capelli.\nProcesso di decapaggio.\nMolte operazioni di produzione di manufatti metallici avvengono a temperature elevate e generano di conseguenza ossidi superficiali, lasciando inoltre dei residui superficiali di lavorazione. Per pulire la superficie viene spesso inserito nel processo produttivo la fase di decapaggio. Tale processo avviene abitualmente per immersione in soluzioni di acidi forti. L'acido cloridrico e l'acido solforico sono i pi\u00f9 utilizzati su acciaio. In funzione del metallo da decapare possono essere utilizzati anche l'acido fosforico, l'acido nitrico o l'acido fluoridrico o soluzioni alcaline come l'idrossido di sodio. L'alluminio, per esempio, viene decapato sia in acido nitrico, sia in soluzioni alcaline di idrossido di sodio.\nLa temperatura influenza l'azione decapante a causa della maggiore aggressivit\u00e0 delle soluzioni al crescere della temperatura. Per tale motivo alcuni decapaggi vengono effettuati a temperature elevate.\nQuando i pezzi sono completamente puliti e disossidati grazie al decapaggio, subiscono facilmente una ossidazione anche con il solo contatto con aria. Al fine di prevenire tale ossidazione vengono aggiunti alla soluzione decapante dei protettivi o inibitori di corrosione. Gli inibitori di corrosione vengono utilizzati anche per controllare l'attacco dell'acido sulle zone di metallo oramai nudo perch\u00e9 private dello strato di ossido pi\u00f9 rapidamente delle altre.\nLe soluzioni possono contenere anche dei tensioattivi che hanno lo scopo di modificare la tensione superficiale e aumentare la bagnabilit\u00e0 per uniformare l'azione decapante.\nL'operazione di decapaggio, oltre che di natura chimica, pu\u00f2 essere anche di natura elettrolitica dove l'acciaio costituisce l'anodo o il catodo in un elettrolita acido, attraverso il quale passa la corrente. \nIl decapaggio si effettua anche durante la lavorazione industriale del rame (in acido nitrico) e degli ottoni. In questo caso l'operazione avviene in seguito alla ricottura dei materiali, procedimento necessario per fargli riacquistare una struttura metallografica apprezzabile andata perduta durante lo stress della laminazione. Il decapaggio si rende necessario poich\u00e9 la ricottura provoca l'ossidazione dello strato superficiale, che viene asportato grazie a un bagno di acido solforico (soluto in acqua al 10%) seguito da una lavatura e da una spazzolatura. \nPoich\u00e9 il decapaggio lascia la superficie nuda, solitamente si eseguono ulteriori trattamenti atti a proteggerla o ricoprirla, che dipendono dal materiale e dalla finitura richiesta. Alcuni esempi di trattamenti eseguiti dopo il decapaggio sono la passivazione, cromatura, ossidazione anodica e verniciatura. \nSicurezza e ambiente.\nIl processo di decapaggio deve essere effettuato da personale competente e formato.\nI parametri di processo come la concentrazione e la temperatura devono essere monitorati e tenuti costanti poich\u00e9 influenzano il potere decapante e poich\u00e9 possono generare reazioni incontrollate.\nI materiali di contatto, come per esempio la vasca contenente la soluzione decapante, devono essere idonei e non subire l\u2019attacco chimico degli acidi o delle basi. Per la maggior parte delle soluzioni decapanti vengono utilizzati materiali plastici come il PVC o il polipropilene. Anche l\u2019acciaio inox pu\u00f2 essere utilizzato a contatto con alcuni acidi.\nLe soluzioni di trattamento possono essere pericolose per l\u2019ambiente se non smaltite correttamente, sia per il contenuto di acidi o basi, sia per l\u2019elevato contenuto di metalli disciolti."}
{"id": "294429", "revid": "1305772", "url": "https://it.wikipedia.org/wiki?curid=294429", "title": "Manic Miner", "text": "Manic Miner \u00e8 un classico videogioco a piattaforme originariamente scritto per ZX Spectrum da Matthew Smith e pubblicato da Bug-Byte nel 1983 (pi\u00f9 tardi riedito da Software Projects). Fu un successo, apprezzato dalla critica anche per la sua difficolt\u00e0, sia in termini di riflessi che di strategia richiesti, e venne convertito ufficialmente per molte altre piattaforme. Questo \u00e8 il primo gioco della serie dedicata a Miner Willy (\"Willy il Minatore\"), composto da altri due titoli: \"Jet Set Willy\" e \"Jet Set Willy II\".\nModalit\u00e0 di gioco.\nIl gioco \u00e8 composto da livelli a schermata fissa, chiamati caverne, composti perlopi\u00f9 da piattaforme, sulle quali Willy pu\u00f2 soltanto muoversi orizzontalmente e saltare. Occasionalmente sono presenti anche pareti verticali, nastri trasportatori, piattaforme che si consumano e spariscono quando Willy ci passa sopra.\nIn ciascuna delle venti caverne ci sono diverse chiavi lampeggianti, o altri tipi di oggetti equivalenti, che devono essere raccolte prima che la riserva di ossigeno si esaurisca. Una volta raccolte le chiavi della singola caverna, si deve raggiungere la porta (nel frattempo divenuta lampeggiante), che porter\u00e0 alla caverna successiva.\nDevono essere evitati nemici fissi e mobili, come ragni, sabbie mobili, macchine per l'estrazione mineraria, fiori velenosi, e cose ancora pi\u00f9 strane come telefoni, canguri, lavandini, e parodie di altri videogiochi. Se si viene toccati da un nemico si perde una delle vite a disposizione e occorre cominciare da capo il livello; la stessa cosa succede se si cade da altezze troppo elevate.\nLe caverne.\nSe nella schermata introduttiva si attende un po', vengono mostrate delle anteprime di tutte le caverne.\nAudio.\nSullo ZX Spectrum questo fu il primo gioco pubblicato ad avere una colonna sonora durante l'azione di gioco e non solo nella presentazione.\nLa musica che accompagna il gioco (non in tutte le conversioni) \u00e8 una versione elettronica della composizione \"Nell'antro del re della montagna\" di Edvard Grieg, cio\u00e8 una musica di scena creata per musicare la rappresentazione teatrale di Peer Gynt, un dramma composto dal norvegese Henrik Ibsen; quella della schermata del titolo \u00e8 invece \"Sul bel Danubio Blu\" di Johann Strauss II."}
{"id": "294431", "revid": "438678", "url": "https://it.wikipedia.org/wiki?curid=294431", "title": "L'immorale", "text": "L'immorale \u00e8 un film del 1967 diretto da Pietro Germi con Ugo Tognazzi, presentato in concorso al 20\u00ba Festival di Cannes.\nTrama.\nSergio Masini \u00e8 un poligamo nell'Italia degli anni sessanta. Professore di violino, divide la sua vita tra due famiglie parallele che lo assorbono in modo completo, sia per i duplici impegni di padre e marito, sia per l'amore che lo lega a entrambe. A complicare ulteriormente la vicenda si inserisce un nuovo amore, Marisa, una giovane ragazza dalla quale avr\u00e0 un figlio."}
{"id": "294436", "revid": "767487", "url": "https://it.wikipedia.org/wiki?curid=294436", "title": "I mostri", "text": "I mostri \u00e8 un film ad episodi del 1963 diretto da Dino Risi.\nIl film, con protagonisti Vittorio Gassman e Ugo Tognazzi, \u00e8 stato selezionato tra i 100 film italiani da salvare.\nTrama.\nIl film \u00e8 articolato su una sequenza di 20 episodi del tutto disgiunti tra loro, per la durata complessiva di 118 minuti; ogni episodio \u00e8 di durata e struttura assai diversa dagli altri, ma tutti riferibili a un contesto temporale e geografico uniforme: la Roma dei primi anni sessanta.\nTutti gli episodi ruotano intorno a personaggi esemplari, in genere caricaturali, interpretati dai due attori principali, Ugo Tognazzi e Vittorio Gassman, che compaiono sia alternativamente, sia insieme, e nei vari episodi possono essere affiancati da altri attori (Lando Buzzanca, Franco Castellani, Marisa Merlini e il piccolo Ricky Tognazzi, che all'et\u00e0 di otto anni debutt\u00f2 come attore bambino nel primo episodio di questo film, \"L'educazione sentimentale\"). Alcuni episodi sono assai brevi e hanno la durata e la struttura di uno \"sketch\", altri invece presentano le costruzioni pi\u00f9 elaborate di un racconto.\nDiversi episodi (per es. \"Il mostro\" o \"L'agguato\"), spesso quelli pi\u00f9 brevi, sembrano giocare sull'ambiguit\u00e0 della figura del \"mostro\" spingendo lo spettatore a chiedersi chi effettivamente sia il mostro. E ci\u00f2 mettendo in discussione principi come la legalit\u00e0. Chi \u00e8 \"il mostro\" ne \"L'agguato\"? Il vigile che, appostato dietro l'edicola, attende gli ignari automobilisti violatori del codice della strada o questi ultimi che non ne rispettano le regole? O in \"Testimone volontario\" chi \u00e8 il mostro, l'avvocato che, per difendere lo stupratore, smantella il testimone esponendolo al ludibrio della folla, ma soprattutto agli occhi della povera consorte, o quest'ultimo?\nEpisodi.\nL'educazione sentimentale.\nUn padre si prende cura dell'educazione e dell'iniziazione sociale del figlio scolaro elementare, ricorrendo a una serie di esempi e insegnamenti ispirati all'assoluta disonest\u00e0 e alla pi\u00f9 totale mancanza di rispetto per il prossimo. Sar\u00e0 lui stesso dieci anni dopo a pagarne le conseguenze, derubato e ucciso dal figlio.\nLa raccomandazione.\nUn attore navigato e snob telefona a un impresario suo conoscente per raccomandargli un modesto attore di teatro che a lui si era rivolto in cerca di aiuto. Nel corso della telefonata, il protagonista inizialmente promuove e difende con sentimento il collega sfortunato, poi, proseguendo la conversazione, cambia atteggiamento finendo per segnalare un altro attore.\nIl mostro.\nDue poliziotti con evidenti difetti fisici si concedono ebeti e vanesi al fotografo che li immortala dopo la cattura di un pluriomicida, soprannominato \"il Mostro\".\nCome un padre.\nUn giovane marito, geloso e disperato per le ripetute uscite serali della moglie, si precipita in piena notte a casa del suo migliore amico Stefano per confidargli i suoi timori sulla fedelt\u00e0 della moglie Luciana. Ne riceve rassicurazioni, consigli amichevoli e l'invito a tornare a casa sereno e tranquillo. In realt\u00e0 Luciana \u00e8 proprio nella camera da letto di Stefano, suo amante.\nPresa dalla vita.\nUn regista, facilmente riconducibile a Federico Fellini, fa rapire una povera signora anziana dal personale addetto al casting per utilizzarla, suo malgrado, in una scena di un suo film.\nIl povero soldato.\nUn soldato di leva veneto, apparentemente ingenuo e disperato per l'assassinio di sua sorella, prostituta d'alto bordo, cerca di vendere a un quotidiano romano il diario segreto della vittima, fingendosi ignaro della sua attivit\u00e0.\nChe vitaccia!\nUn baraccato romano, padre di una famiglia numerosa e indigente, si dispera per le condizioni economiche in cui versa e che non gli consentono nemmeno di provvedere alle cure di un figlio malato. Appena fuori del tugurio per\u00f2 spende gli ultimi spiccioli rimasti per recarsi allo stadio e tifare per la sua squadra del cuore, la Roma.\nLa giornata dell'onorevole.\nUn deputato con importanti incarichi, onesto e morigerato nelle apparenze, ospite fisso di un convento di frati, riceve la notizia che il generale Olivazzi, incaricato di indagare sulla compravendita di alcuni terreni, sta per consegnargli un \"dossier\" con le prove schiaccianti della truffa che sta per essere perpetrata ai danni dello Stato. L'onorevole mette in attesa il generale e esce per assolvere a numerosi impegni di nessuna importanza onde evitare il colloquio e impedire che il dossier gli venga consegnato in tempo. L'alto ufficiale sar\u00e0 poi \"premiato\" dall'onorevole con il pensionamento.\nLatin lovers (amanti latini).\nIn un contorno interregionale di giovani seduttori di bagnanti italiane ed estere, Gassman e Tognazzi si crogiolano al sole in compagnia di un'avvenente ragazza seduta nel mezzo. Una volta allontanatasi, i due allungano il braccio come per cercare di toccarla, per finire - pi\u00f9 o meno inconsapevolmente - mano nella mano.\nTestimone volontario.\nL'avvocato D'Amore, abile e senza scrupoli, difende un uomo accusato di omicidio. Si presenta un tale Pilade Fioravanti che, spinto dal senso del dovere, vuole rilasciare una deposizione di fondamentale importanza. Prendendo tempo per indagare, l'avvocato scopre una serie di oscuri nel passato e nel presente del Fioravanti, screditandolo al punto da far decadere la sua testimonianza con un formale rimprovero del giudice.\nI due orfanelli.\nDue suonatori di strada, di cui uno cieco, chiedono l'elemosina sulla scalinata della Basilica dei Santi Pietro e Paolo all'EUR, quando incontrano un medico chirurgo specialista in oftalmologia, il quale a sua volta spiega al mendicante vedente di essere in grado di aiutare l'altro gratuitamente. Rischiando di perdere la propria fonte di sostentamento, ringrazia il medico ed esorta il cieco ignaro a spostarsi altrove.\nL'agguato.\nUn vigile zelante tende agguati ai clienti di un'edicola che, ignorando un divieto di sosta, fermano la loro auto giusto il tempo per acquistare il giornale.\nIl sacrificato.\nUn uomo sposato, sfruttando la sua oratoria, convince l'amante a lasciarlo parlandole di un sacrificio per il suo bene e per quello della moglie incinta. L'uomo cos\u00ec acquisisce maggiore libert\u00e0 per dedicarsi ad un'altra amante.\nVernissage.\nUn padre di famiglia firma la sua ultima cambiale per acquistare una sospirata Fiat 600, felice di garantire della comodit\u00e0 e del benessere ai suoi cari. Appena uscito dal salone, si reca sul Lungotevere per farci salire una prostituta.\nLa musa.\nLa giuria di un concorso letterario cede alle insistenze caparbie e alle motivazioni circostanziate della sua presidentessa e assegna il primo premio a un autore sconosciuto e di scarso talento che si riveler\u00e0 essere l'amante della presidentessa stessa.\nScenda l'oblio.\nDurante la proiezione di un film sulla seconda guerra mondiale, uno spettatore assiste con sua moglie alla scena di una rappresaglia nazista, interessati al muro dell'esecuzione e pensando di farne costruire uno simile nella loro villa di campagna.\nLa strada \u00e8 di tutti.\nUn uomo ammonisce veementemente gli automobilisti alla prudenza e al rispetto per i pedoni, per poi comportarsi in maniera spregiudicata e pericolosa una volta alla guida.\nL'oppio dei popoli.\nUna moglie giovane ed avvenente riceve il proprio amante in casa mentre il marito assiste assorto alla visione di un film avvincente, tanto da ignorare totalmente la presenza del suo rivale.\nIl testamento di Francesco.\nUn uomo dall'aspetto molto curato e dal linguaggio forbito \u00e8 seduto nella sala trucco di uno studio televisivo e tormenta il truccatore esigendo, con pretesti logorroici, continui ritocchi al suo \"maquillage\". Una volta in onda lo si scoprir\u00e0 essere un frate intento a predicare contro la vanit\u00e0 all'interno di una rubrica religiosa.\nLa nobile arte.\nEnea Guarnacci, organizzatore di incontri pugilistici, tenta di riprendere la sua attivit\u00e0 organizzando un match impari tra il campione del momento e Artemio Altidori, un pugile suonato e ritiratosi da anni. Raggirato dalle lusinghe, Altidori accetta di tornare sul ring, per finire presto al tappeto, pur sopravvivendo alla prima ripresa onde avere il compenso, subendo tuttavia una menomazione psicofisica permanente.\nCuriosit\u00e0.\nNell'episodio \"L'agguato\", nel ruolo degli automobilisti che fermano l'auto in sosta vietata, compaiono il produttore Mario Cecchi Gori e l'addetto stampa Enrico Lucherini.\nColonna sonora.\nLe canzoni del film:\nEdizioni musicali RCA Simphony; registrazioni e dischi RCA Italiana.\nAll'epoca (1963) la RCA Italiana pubblic\u00f2 un 45 giri appositamente dedicato al film (numero catalogo: PM45-3236) contenente due canzoni: \"Samoa Tamour\u00e8 / La nobile arte\" dirette da Armando Trovajoli.\nSequel.\nNel 1977 usc\u00ec il sequel titolato \"I nuovi mostri\"."}
{"id": "294440", "revid": "3358", "url": "https://it.wikipedia.org/wiki?curid=294440", "title": "Schismogenesi", "text": "Per schismogenesi si intende quell'insieme di interazioni tra individui o gruppi che d\u00e0 origine a divisioni tra i gruppi o gli individui stessi. \nDal greco antico \"skhisma\" (divisione) e \"genesis \" (nascita, creazione), \u00e8 una definizione coniata negli anni trenta dall'antropologo Gregory Bateson e poi da altri ulteriormente approfondita.\nLa schismogenesi \u00e8 un tipo di circolo vizioso che se non interrotto da qualche intervento esterno porta al manifestarsi di situazioni distruttive.\nDue tipi di schismogenesi.\nBateson, in \"Verso un'ecologia della Mente\", descrive due forme di schismogenesi e sostiene che entrambe siano autodistruttive per le parti coinvolte. Egli inoltre suggerisce che i ricercatori debbano escogitare un metodo per fermare la schismogenesi prima che essa raggiunga la fase distruttiva.\nSchismogenesi complementare.\nQuesto primo tipo di schismogenesi include tutti i casi in cui i comportamenti dei membri di due gruppi sono fondamentalmente opposti. Dati due gruppi sociali o due individui A e B, l'interazione tra loro si configura in modo che ad un comportamento X di A \u00e8 associato un comportamento Y di B. La schismogenesi complementare \u00e8 un processo che implica una dinamica esponenziale in questo tipo di configurazione tale per cui il comportamento A stimola un comportamento B, che a sua volta comporta un'accentuazione di A e cos\u00ec via. Questo processo, se non \u00e8 regolamentato da processi volti al mantenimento dell'equilibrio, pu\u00f2 portare al collasso del sistema.\nNelle societ\u00e0 occidentali la differenziazione complementare si manifesta pi\u00f9 frequentemente nei binomi comportamentali di autorit\u00e0-sottomissione, assistenza-dipendenza, esibizionismo-ammirazione. Ci\u00f2 che \u00e8 essenziale per la nozione di schismogenesi \u00e8 la struttura formale della relazione: le azioni reciprocamente stimolanti di un gruppo o di un individuo sono sostanzialmente diverse, ma reciprocamente appropriate.\nSchismogenesi simmetrica.\nSi ha schismogenesi simmetrica quando le due entit\u00e0 coinvolte stimolano reciprocamente il medesimo comportamento. Dati due gruppi sociali o due individui A e B, l'interazione tra loro si configura in modo che ad un comportamento X di A \u00e8 associato un comportamento X di B. La qualit\u00e0 del comportamento non cambia ma, come anche nel caso della schismogenesi complementare, cambia la quantit\u00e0. Anche in questa situazione infatti si ha un aumento esponenziale dell'intensit\u00e0 del comportamento messo in atto, secondo un andamento esponenziale. Un classico esempio \u00e8 la corsa agli armamenti (soprattutto nucleari) durante la guerra fredda tra USA e URSS. Ognuno dei due gruppi, nel desiderio di prevalere sull'altro, accumulava armi: un comportamento identico, messo in atto allo scopo di prevalere sull'altro, spaventandolo e mostrandosi pi\u00f9 forte in quanto maggiormente armato. L'aumento dell'intensit\u00e0/quantit\u00e0 si manifesta in questo caso attraverso l'aumento esponenziale delle quantit\u00e0 di armi accumulate, che produce a sua volta un maggior incremento nelle armi del rivale, e cos\u00ec via.\nCome \u00e8 nata la nozione di schismogenesi.\nDurante gli anni trenta, mentre studiava gli Iatmul della Nuova Guinea, Gregory Bateson si sofferm\u00f2 particolarmente sull'importanza del rituale chiamato \"naven\". Si tratta di una particolare celebrazione che avveniva in momenti considerati importanti per la vita di un individuo: per l'occasione i familiari del festeggiato si travestivano con gli abiti del sesso opposto.\nL'antropologo interpret\u00f2 quest'usanza alla luce di due categorie tipicamente occidentali: \"ethos\" ed \"eidos\". L'ideale maschile Iatmul \u00e8 intriso di una profonda fierezza e crudelt\u00e0 (\"ethos\"), che non contempla la possibilit\u00e0 di esprimere sentimenti (\"eidos\"), attitudine che \u00e8 considerata invece esclusivamente femminile. Durante il rituale del \"naven\", grazie al travestimento, gli uomini hanno modo di esternare sensazioni emotive e le donne possono ostentare fierezza, possibilit\u00e0 negate nel quotidiano.\nBateson not\u00f2 che l'accentuarsi dell'adesione al modello maschile (fatto di forza, coraggio, fierezza, aggressivit\u00e0 etc.) da parte del marito ingenera nella moglie un atteggiamento di sottomissione via via crescente. Questo fenomeno se non interrotto dall'esterno (o come in questo caso dal rito naven) pu\u00f2 portare ad estreme conseguenze."}
{"id": "294445", "revid": "62748", "url": "https://it.wikipedia.org/wiki?curid=294445", "title": "Coloma (California)", "text": "Coloma era una citt\u00e0 della El Dorado County, in California negli Stati Uniti (Latitudine/Longitudine: 38.8000/-120.8892). Il nome deriva da \"Cullamah\" (bello) come i nativi (gli Indiani Nisenan), chiamavano la valle dell'American River, in cui la citt\u00e0 sorge.\n\u00c8 situata approssimativamente a 5 miglia a nord ovest di Placerville. Coloma \u00e8 nota per essere il sito dove James W. Marshall scopr\u00ec l'oro in California, a Sutter's Mill nel 1848 portando alla corsa all'oro nella California.\nAnche se l'area \u00e8 ancora abitata, Coloma \u00e8 considerata una citt\u00e0 fantasma e molti edifici pubblici, come le prigioni sono stati abbandonati. Altre costruzioni degli anni del boom (1847-1852) sono state convertite in musei. Invero, gran parte del territorio che un tempo costituiva la citt\u00e0 di Coloma, \u00e8 ora incluso nel National Historic Landmark del Marshall Gold Discovery State Historic Park."}
{"id": "294446", "revid": "2229014", "url": "https://it.wikipedia.org/wiki?curid=294446", "title": "Ente nazionale per la protezione degli animali", "text": "L'Ente nazionale per la protezione degli animali (in acronimo ENPA) \u00e8 la pi\u00f9 antica e una delle pi\u00f9 grandi associazioni animaliste italiane. \nDiffusa capillarmente su tutto il territorio nazionale, i suoi scopi sono quelli di fornire tutela e protezione agli animali. \u00c8 un'associazione privata, formalmente una Organizzazione non lucrativa di utilit\u00e0 sociale, riconosciuta \"Associazione di tutela ambientale\" dal Ministero dell'Ambiente. Aderisce alla Federazione Italiana Associazioni Diritti Animali e Ambiente.\nL'emblema \u00e8 costituito da una croce romana blu su fondo bianco bordato di nero. Attorno alla croce sono riportate le lettere \"E\" (in alto a sinistra), \"N\" (in alto a destra), \"P\" (in basso a sinistra) e \"A\" (in basso a destra).\nStoria.\nLa \"Societ\u00e0 Reale per la Protezione degli Animali\".\nLe origini vanno fatte risalire al 1\u00ba aprile 1871, anno in cui Giuseppe Garibaldi, su esplicito invito di una nobildonna inglese, lady Anna Winter, contessa di Southerland, incaric\u00f2 il suo medico personale, il dottor Timoteo Riboli, con studio in Torino, di costituire un ente per la protezione degli animali, annoverando la signora Winter e Garibaldi come soci fondatori e presidenti onorari. Nasceva cos\u00ec la \"Societ\u00e0 Reale per la Protezione degli Animali\", con un ufficio provvisorio a Torino, al primo piano del n. 29 di via Accademia Albertina. La tipografia di Vincenzo Bona stamp\u00f2, nel 1872, uno statuto sociale, redatto in italiano, inglese, francese e tedesco.\nIl ventennio fascista.\nNel 1938 venne istituito il primo ente nazionale statale con una sua struttura interna: l'\"Ente nazionale fascista per la protezione degli animali\":\nEra un ente pubblico, con possibilit\u00e0 di nominare guardie zoofile. Venne successivamente costituito come ente morale, con la denominazione \"Ente Nazionale Fascista Protezione Animali\", il 4 aprile del 1939.\nL'Ente nazionale ha per scopi: a) di provvedere alla protezione degli animali e di concorrere alla difesa del patrimonio zootecnico, curando l'osservanza di tutte le disposizioni di legge e di regolamento riflettenti tale materia; b) di svolgere efficace propaganda di sana zoofilia e di pratica zootecnica.\nIl dopoguerra e la trasformazione in ente privato.\nNel secondo dopoguerra con la legge 19 maggio 1954, n. 303 mut\u00f2 il proprio nome in \"Ente Nazionale per la Protezione degli Animali\" e ottenne il riconoscimento della personalit\u00e0 giuridica di diritto pubblico, operando in stretta collaborazione con il Ministero dell'Interno. Successivamente, col D.P.R. 31 marzo 1979 venne qualificato come ente morale, perdendo la personalit\u00e0 giuridica di diritto pubblico e assumendo quella di diritto privato. Dal 2004 ENPA \u00e8 una ONLUS, Organizzazione Non Lucrativa di Utilit\u00e0 Sociale, ai sensi del decreto legislativo n. 460/1997. ENPA d\u00e0 rifugio, cibo e cure a migliaia di animali ogni anno attraverso pi\u00f9 di 160 sedi in cui operano circa 1.700 volontari che gestiscono 64 strutture di ricovero per randagi o selvatici.\nNei primi anni '80, l'ENPA lanci\u00f2 alcune importanti iniziative di comunicazione realizzando una serie televisiva in 12 puntate dal titolo \"La punta dell'istrice - Il mondo sommerso degli animali,\" il mensile \"l'Arca Nuova\", entrambi diretti dal giornalista Pino Nazio, e campagne di sensibilizzazione in difesa degli animali a cui presero parte, tra gli altri, il Presidente Sandro Pertini, Eduardo De Filippo e Carla Fracci.\nGli anni 2000 e le inchieste giudiziarie.\nL'Enpa \u00e8 stata oggetto di segnalazioni, perquisizioni e sequestri di alcune strutture. A Savona nel 2003 vennero indagati quattro volontari, compreso il presidente, per l'uso di scatole di legno adibite a camere a gas in un canile e nel 2007 venne sequestrato un canile a Viterbo per maltratramenti a cani nella struttura. Da tutte le accuse, tuttavia, i dirigenti Enpa indagati sono stati assolti. L'ultima assoluzione con formula piena, pronunciata l'11 novembre 2009, \u00e8 riferita al caso del canile di Viterbo.\nOrganizzazione.\nOrgani dell'ente.\nGli organi dell'ente sono:\nPresenza sul territorio.\nL'Ente si articola, su tutto il territorio nazionale, in \"Coordinamenti regionali\", \"Sezioni Provinciali\" e \"Sezioni Comunali\".\nSono organi delle Sezioni (provinciali o comunali):\nIn ogni regione \u00e8 istituito un Coordinamento regionale. Il Consiglio Nazionale, su proposta della Giunta Esecutiva, nomina i Coordinatori regionali.\nAttivit\u00e0 e scopi.\nL'ENPA si occupa di:\nProvvede inoltre al conseguimento dei propri fini istituzionali con la vigilanza sull'osservanza delle leggi e dei regolamenti generali e locali relativi alla protezione degli animali, ivi compresi quelli concernenti l'esercizio della caccia e della pesca. Assume tutte le iniziative compatibili con le funzioni dell'Ente al fine di promuovere principi di rispetto e di amore per gli animali e la natura. L'ENPA accoglie, inoltre, nelle proprie strutture, migliaia di cani abbandonati dai proprietari, curandone il successivo affidamento a famiglie che ne abbiano cura."}
{"id": "294448", "revid": "124471914", "url": "https://it.wikipedia.org/wiki?curid=294448", "title": "Vanessa Beecroft", "text": "Biografia.\nDi madre italiana e padre britannico, ha trascorso parte della sua infanzia a Malcesine (sul lago di Garda).\nTornata a Genova, dopo aver frequentato il liceo artistico del capoluogo ligure ed essersi diplomata in Pittura all'Accademia Ligustica di Belle Arti, segue i corsi di spettacolo dell'associazione \"La chiave\" di Campopisano (Genova) diretta da Mimmo Chianese; si iscrive alla Facolt\u00e0 di Architettura, per poi trasferirsi all'Accademia di Belle Arti di Brera a Milano, dove si diploma in Scenografia nel 1993.\nLa scelta espressiva della Beecroft \u00e8 stata quella di pensare e realizzare \"performance\", utilizzando il corpo di giovani donne pi\u00f9 o meno nude, mosse secondo precise coreografie, con opportuni commenti musicali o con il variare delle luci. \nCiascuna delle partecipanti deve attenersi a una serie di norme che Beecroft stabilisce prima di ciascuna azione, con l'obiettivo di comporre \"quadri viventi\", esponendo in gallerie e musei di arte contemporanea. \nBeecroft pone al centro della propria riflessione i temi dello sguardo, del desiderio e del mondo della moda.\nLa sua prima \"performance\" si \u00e8 tenuta presso la galleria Luciano Inga Pin a Milano, durante il Salon Primo dell'Accademia di Belle Arti di Brera, mentre la sua prima mostra personale \u00e8 del 1994, tenutasi presso la galleria Fac-Simile a Milano, dove esponeva anche il suo ex compagno Miltos Manetas.\nDal 1998 le sue \"performances\" hanno occupato gli spazi di numerosi musei internazionali, tra cui il Guggenheim di New York, il Whitney Museum of American Art e la Kunsthalle di Vienna."}
{"id": "294455", "revid": "767487", "url": "https://it.wikipedia.org/wiki?curid=294455", "title": "Il generale dorme in piedi", "text": "Il generale dorme in piedi \u00e8 un film italiano del 1972 diretto da Francesco Massaro.\nTrama.\nIl colonnello dell'esercito Leone, ufficiale medico veterinario integerrimo e solerte, soffre d'un un problema per lui assai grave: quando dorme supino \u00e8 infatti preda d'incubi agitatissimi in cui, quasi come se fosse tutt'altra persona, si ritrova ad inveire nel sonno incendiarie frasi anarchiche ed antimilitariste, per cui, proprio per poter mantenere un certo decoro, \u00e8 costretto a dormire sempre in piedi.\nGiunto oramai alla soglia della pensione, dopo una serie di mancate promozioni, che attribuisce al fatto di avere un fratello anarchico, viene trasferito alla \"Scuola di Sanit\u00e0\" di Firenze.\nA questo punto il colonnello, dopo che un suo amico-nemico \u00e8 promosso al grado di generale, decide di scrivere un libro sulla propria carriera nell'esercito, rivelando le innumerevoli contraddizioni dell'esercito durante il periodo di guerra. Questo documento causa l'allarme dei superiori, che volendo evitarne la pubblicazione, che causerebbe loro un grave danno d'immagine, propongono all'ufficiale uno scambio: la desiderata promozione in cambio del silenzio.\nUn alto generale fa notare al colonnello, medico veterinario, che per ottenere la promozione deve provvedere a prendere al pi\u00f9 presto la laurea in medicina: l'uomo ribatte che la sua promozione sarebbe pi\u00f9 che meritata poich\u00e9 i suoi superiori, fin dall'inizio della sua carriera, gli hanno sempre consentito di operare e curare migliaia di soldati, pur non avendone titolo.\nCuriosit\u00e0.\nNel film si accenna alla preparazione di un colpo di Stato militare, che nella realt\u00e0 era stato pianificato alla fine degli anni '60 e doveva essere definito Piano Solo; lo stesso tema che verr\u00e0 riproposto l'anno dopo in un altro film con Ugo Tognazzi, \"Vogliamo i colonnelli\".\nPaolo Pietrangeli \u00e8 stato l'aiuto regista del film."}
{"id": "294456", "revid": "122831085", "url": "https://it.wikipedia.org/wiki?curid=294456", "title": "Giovanni Treccani", "text": "Fu insieme a Giovanni Gentile il fondatore dell'Istituto dell'Enciclopedia Italiana (18 febbraio 1925) a Roma per la pubblicazione della \"Enciclopedia Italiana di scienze, lettere ed arti\" e del \"Dizionario Biografico degli Italiani\".\nBiografia.\nFiglio di un farmacista e di una nobile bresciana, Giovanni Treccani nacque a Montichiari nel 1877. All'et\u00e0 di 17 anni emigr\u00f2 in Germania come semplice operaio tessile alla scuola di Krefeld. Qualche anno dopo torn\u00f2 con un piccolo capitale e un bagaglio tecnologico che mise a frutto nell'industria tessile italiana, prima come piccolo imprenditore, poi come capitano d'industria.\nNegli anni del primo dopoguerra fu presidente di un gran numero di cotonifici tra cui il \"\"Cotonificio Rossi\" di Schio (1909-1911), la \"Societ\u00e0 anonima manifattura tessuti Candidi\" (1916), il \"Cotonificio Valle Ticino\" di Vittuone e di Turbigo, di cui fu anche direttore generale, e il Lanificio Rossi di Schio.\nNel 1919 elarg\u00ec una cospicua somma all'Accademia dei Lincei e nel 1923 don\u00f2 allo Stato italiano la \"Bibbia di Borso d'Este\", un capolavoro della miniatura rinascimentale, che acquist\u00f2 per 5 milioni di lire a Parigi per evitare che finisse oltreoceano. Il volume \u00e8 oggi conservato alla Biblioteca estense di Modena.\nNel 1924 fu Senatore del Regno d'Italia e nel 1931 costitu\u00ec la societ\u00e0 \"Treves-Treccani-Tumminelli\" che divenne poi \"Istituto della Enciclopedia Italiana\" (R.D.L. 24 giugno 1933 n. 669) che cur\u00f2 la pubblicazione dell'omonima Enciclopedia. Dal 1925 al 1937 fu direttore della \"Sezione Industria\" dell'enciclopedia, e poi dal 1933 al 1938 vicepresidente; dal 1954 fu presidente onorario. Fu inoltre presidente del \"Credito Commerciale\"\" (1925-1935) e della Siemens italiana. \nNel 1937 fu insignito del titolo di conte e nel 1939 ricevette una laurea \"honoris causa\" in Lettere e filosofia dall'Universit\u00e0 di Milano, per il grande interesse dimostrato negli anni in campo storico e culturale con la fondazione del \"Comitato lombardo della Societ\u00e0 per la Storia del Risorgimento\", di cui fu presidente dal 1929 al 1938, e dell\"'Associazione di cultura italo-germanica\", che aveva fondato nel 1932.\nNel 1934 divenne presidente per la \"Societ\u00e0 per la pubblicazione dei papiri dell'Universit\u00e0 degli Studi di Milano\" e fu anche Presidente del Museo del Teatro alla Scala. Nel 1942 istitu\u00ec la \"Fondazione Treccani degli Alfieri\", che pubblic\u00f2 la \"Storia di Milano.\" Nel 1949 fond\u00f2 As.Li.Co., Associazione Lirica e Concertistica, con lo scopo di selezionare giovani cantanti e fornire loro l'opportunit\u00e0 di cantare nei pi\u00f9 prestigiosi teatri. e nel 1960 una fondazione per la \"Storia di Brescia\".\nGiovanni Treccani era il padre del pittore Ernesto Treccani."}
{"id": "294457", "revid": "271907", "url": "https://it.wikipedia.org/wiki?curid=294457", "title": "A posse ad esse non valet consequentia", "text": "A posse ad esse non valet consequentia (alla lettera: \"Dal potere all'essere non vale la conseguenza\") spesso anche formulato con \"A posse ad esse non currit illatio\", \u00e8 una locuzione latina che si rif\u00e0 a un principio logico secondo cui non tutto ci\u00f2 che \u00e8 possibile si realizzi, ovvero come non vi sia necessit\u00e0 che una realt\u00e0 potenziale (\u00e8 possibile che una cosa sia) si verifichi (la cosa \u00e8).\nDunque non esiste un rapporto consequenziale (cio\u00e8 una relazione causale) tra la possibilit\u00e0 d'essere (il \"posse\") e l'essere (l\"'esse\").\nL'espressione ha carattere \"normativo\", attinente alla legalit\u00e0 dei ragionamenti che deducono per inferenza la necessit\u00e0 di un fatto, di una proposizione dalla sua possibilit\u00e0 (non si pu\u00f2 ricavare dal poter essere, il dover essere).\nPerci\u00f2 se diciamo che una cosa \"\u00e8\", il suo essere non \u00e8 conseguenza del suo \"poter essere\", dato che, se l'essere fosse conseguenza (\"consequentia\") della sua possibilit\u00e0 d'esistenza, allora sarebbe necessario e quindi cadremmo in contraddizione, poich\u00e9 la possibilit\u00e0 \u00e8 categoria che non implica necessariamente l'esistenza n\u00e9 tuttavia la esclude.\nLa possibilit\u00e0 \u00e8 o contingenza o necessit\u00e0: l'una riguarda \"ci\u00f2 che \u00e8 ma potrebbe non essere\" (o il contrario), l'altra \"ci\u00f2 che \u00e8 e non pu\u00f2 non essere\" (cio\u00e8, \"ci\u00f2 il cui opposto implica contraddizione\"). Pertanto il passaggio da possibilit\u00e0 (d'essere) ad essere non \u00e8 necessario se non \u00e8 necessaria la sua ragion d'essere (\"ratio essendi\"); si dice che il \"posse\" non \u00e8 \"ragion sufficiente\" dell\"'esse\"."}
{"id": "294462", "revid": "1764104", "url": "https://it.wikipedia.org/wiki?curid=294462", "title": "I Persiani", "text": "I Persiani () \u00e8 una tragedia di Eschilo, rappresentata per la prima volta nel 472 a.C. ad Atene. \u00c8 in assoluto la pi\u00f9 antica opera teatrale che ci sia pervenuta per intero.\nTrama.\nLa tragedia \u00e8 ambientata a Susa, la residenza del re di Persia, dove la regina Atossa, madre del regnante Serse, ed i vecchi e fedeli soldati di Dario, lasciati a presidiare la capitale, attendono con ansia l'esito della spedizione persiana contro la Grecia. In un'atmosfera cupa e colma di presagi funesti, la regina racconta un sogno angoscioso fatto quella notte. Non appena la regina finisce di narrare il sogno, arriva un messaggero, che porta l'annuncio della totale disfatta della flotta dei Persiani a Salamina. La battaglia viene raccontata accuratamente, dapprima con la descrizione delle flotte, poi con l'analisi delle fasi dello scontro e infine con il quadro desolante delle navi persiane distrutte, galleggianti in rottami in mare e dei soldati superstiti privi di aiuto. Lamenti e pianti riempiono la scena fino alla comparsa dello spettro del defunto padre di Serse, Dario, marito di Atossa. Lo spettro d\u00e0 una spiegazione etica alla disfatta militare, giudicandola la giusta punizione per la \"h\u00fdbris\" (tracotanza) di cui si \u00e8 macchiato il figlio, che non ha voluto limitarsi, come il padre Dario, ad amministrare il proprio impero, ma ha voluto estenderlo verso l'Europa. Arriva infine il diretto interessato, lo stesso re Serse, sconfitto e distrutto, che unisce il proprio lamento di disperazione a quello del coro, in un canto luttuoso che chiude la tragedia.\nCommento.\nUn dramma storico.\nQuest'opera \u00e8 la pi\u00f9 antica tragedia che ci sia pervenuta integra, il che vuol dire la pi\u00f9 antica opera teatrale in assoluto che possediamo. Essa rappresenta gli albori del teatro, poich\u00e9, quando essa fu messa in scena, le rappresentazioni teatrali ad Atene erano cominciate da appena una sessantina d'anni. L'opera presenta alcune caratteristiche tipiche delle tragedie pi\u00f9 arcaiche: l'assenza del prologo, il basso numero di personaggi, la semplicit\u00e0 della trama, nonch\u00e9 l'importanza preponderante attribuita al coro, che qui rappresenta un gruppo di anziani consiglieri del re.\nD'altro canto l'opera ha una caratteristica molto peculiare nel \"corpus\" di tragedie che ci sono rimaste: \u00e8 l'unica che tratti un argomento storico, anzich\u00e9 rifarsi alla mitologia. In effetti la battaglia di Salamina, combattuta tra i Persiani ed un gruppo di pol\u00e9is greche, era avvenuta appena otto anni prima, nel 480 a.C., per cui senz'altro molti degli spettatori (nonch\u00e9, a quanto pare, lo stesso Eschilo) vi avevano preso parte. Ecco quindi che il dramma del re Serse corrispondeva ad una grande pagina di storia per i cittadini di Atene ed altre citt\u00e0, i quali con una sapiente strategia erano riusciti a respingere un esercito molto pi\u00f9 grande ed armato del loro.\nLa battaglia tra greci e persiani diventa dunque simbolicamente la guerra tra un re dispotico e incapace di frenare la propria h\u00fdbris, e il sistema democratico ateniese, dove era il popolo ad esercitare il comando.\nEschilo, comunque, non fu l'inventore della tragedia ad argomento storico: abbiamo notizia di due tragedie di Frinico (\"La presa di Mileto\" e \"Le fenicie\"), risalenti rispettivamente al 490 a.C. circa e al 476, che si rifacevano anch'esse a episodi della guerra tra greci e persiani.\nLa trilogia.\nL'opera faceva parte, secondo la ricostruzione dei filologi, di una trilogia tragica che comprendeva anche \"Fineo\" e \"Glauco\" (anche detto \"Glauco Potnieo\"), cui si aggiungeva il dramma satiresco \"Prometeo che accende il fuoco\". Tale ricostruzione per\u00f2 \u00e8 dubbia, poich\u00e9 Eschilo in genere usava la \"trilogia legata\" (ossia tre tragedie che raccontavano un'unica lunga storia), mentre questa ipotetica trilogia non avrebbe un unico intreccio narrativo.\nSi \u00e8 ipotizzato quindi che le tragedie di questa trilogia fossero legate, pi\u00f9 che dalla trama, dal ricorrere di alcune tematiche ed immagini. In particolare, sembrerebbe che la contrapposizione tra Europa ed Asia (evidentissima nella guerra tra greci e persiani) riappaia nei personaggi di Fineo e di Glauco: Fineo abita la costa europea del Bosforo, mentre Glauco \u00e8 progenitore dei re della Licia, regione dell'Asia Minore.\nVoci correlate.\nTragedie di Frinico:"}
{"id": "294468", "revid": "767487", "url": "https://it.wikipedia.org/wiki?curid=294468", "title": "Antioco II", "text": "Biografia.\nFiglio di Antioco I Sotere e di Stratonice, figlia del diadoco Demetrio I Poliorcete, succedette al padre nel 261 a.C., dopo essere stato coreggente dal 269 a.C.\nEredit\u00f2 uno stato in guerra con l'Egitto, che venne combattuta principalmente lungo le coste dell'Asia Minore (la \"Seconda guerra siriaca\"). Antioco fece inoltre alcuni tentativi di sbarcare in Tracia, durante i quali gli venne dato il titolo \"Teo\" che significa \"Dio\" in greco, dopo aver liberato i Milesi dal tiranno Timarco.\nNel 256 a.C. concesse l'indipendenza alla Cappadocia, che aveva come re Ariamne II.\nIn Battriana, il suo satrapo Diodoto si ribell\u00f2 nel 250 a.C., fondando uno stato, che si sarebbe espanso in India, con un'interessante fusione delle culture greca e indiana. Poco dopo, nel 248 a.C., Arsace I guid\u00f2 una rivolta in Partia, che priv\u00f2 Antioco anche di questi territori.\nIn quel periodo, Antioco fece pace con l'Egitto di Tolomeo II Filadelfo, ponendo fine alla seconda guerra siriaca, che aveva avuto esito positivo per il re seleucide poich\u00e9 era entrato in possesso della Panfilia, della Cilicia e della Ionia. Per sigillare la pace ripudi\u00f2 nel 250 a.C. la moglie Laodice I e spos\u00f2 la figlia di Tolomeo, Berenice. Tuttavia, dopo la morte di Tolomeo, Antioco richiam\u00f2 Laodice, che gli fece riconoscere come erede al trono il suo primogenito Seleuco II Callinico; Berenice e il figlioletto vennero uccisi dopo poco tempo.\nMor\u00ec avvelenato da Laodice e gli succedette il figlio Seleuco."}
{"id": "294470", "revid": "74801", "url": "https://it.wikipedia.org/wiki?curid=294470", "title": "Magdalena Forsberg", "text": "\u00c8 moglie di Henrik, a sua volta sciatore nordico di alto livello.\nBiografia.\nCarriera nello sci di fondo.\nNata a Ull\u00e5nger, ha fatto parte della nazionale svedese di sci di fondo fino al 1993. In tale veste ha partecipato a varie edizioni dei Mondiali, vincendo la medaglia di bronzo nella staffetta a Oberstdorf 1987 in squadra con Karin Lamberg-Skog, Annika Dahlman e Marie-Helene \u00d6stlund, e ai XV Giochi olimpici invernali di , ottenendo come miglior piazzamento il 7\u00ba posto sempre in staffetta.\nIn Coppa del Mondo ha conquistato il primo risultato di rilievo il 15 gennaio 1988, nella a tecnica libera di Dobbiaco (12\u00aa), e ha conquistato l'unico podio il 27 marzo dello stesso anno nella a tecnica libera di Rovaniemi.\nCarriera nel biathlon.\nNel 1993 decise di passare al biathlon, . Dimostr\u00f2 subito di essere - oltre che una grande fondista - anche un'ottima tiratrice. In Coppa del Mondo ha esordito nel 1994 nell'individuale di Bad Gastein (13\u00aa) e ha conquistato la prima vittoria, nonch\u00e9 primo podio, nel 1995 nella sprint di Ruhpolding.\nNel 1997 vinse i suoi primi titoli mondiali, nella individuale e nella a inseguimento. Da quell'anno al 2002 si aggiudic\u00f2 altri quattro titoli. In Coppa del Mondo ebbe un numero ancora maggiore di successi: sei vittorie consecutive nella classifica generale, .\nLe manc\u00f2 sempre il successo olimpico, ma non le medaglie: al termine della sua carriera, ai XIX Giochi olimpici invernali di , si aggiudic\u00f2 due bronzi. Nonostante la sua carriera sportiva continuare a svolgere la professione di commercialista, .\nBilancio della carriera.\nLa biatleta con il maggior numero di successi di tutti i tempi ha vinto nella stagione 2000-2001 ben quattordici gare, firmando un record ineguagliato.\nMagdalena Forsberg ha vinto nella sua carriera diciassette Coppe del Mondo di specialit\u00e0, alle quali si aggiungono le sei vittorie della Coppa del Mondo generale - altro primato ineguagliato - per un totale di ventitr\u00e9 classifiche di Coppa. Inoltre \u00e8 la sola ad aver vinto per due stagioni consecutive tutte le Coppe, sia generale sia di specialit\u00e0 (stagioni 2000-2001 e 2001-2002).\nLe otto vittorie individuali consecutive raggiunte nella stagione 2000-2001 sono un ulteriore record del biathlon: la serie di vittorie pi\u00f9 lunga della storia di questa disciplina. Si aggiudic\u00f2: la sprint e l'inseguimento a Osrblie/Anterselva, la sprint, l'inseguimento e la partenza in linea a Oberhof, la gara sprint e l'inseguimento a Ruhpolding e la sprint ad Anterselva.\nPer la Forsberg la stagione 2000-2001 si concluse dopo aver collezionato ben 1021 punti: l'atleta svedese marc\u00f2 cos\u00ec il record del punteggio pi\u00f9 alto mai raggiunto al termine delle competizioni di Coppa del Mondo. Il suo primato fu battuto in campo maschile da Ole Einar Bj\u00f8rndalen nella stagione 2008-2009, quando totalizz\u00f2 1080 punti, e in campo femminile da Magdalena Neuner nella stagione 2011-2012 (1216 punti).\nNel biathlon, oltre a Magdalena Forsberg, solo Rapha\u00ebl Poir\u00e9e, Liv Grete Poir\u00e9e e Ole Einar Bj\u00f8rndalen hanno raggiunto sei medaglie d'oro in occasione di gare individuali ai Campionati mondiali. Nella gara a inseguimento disputatasi a Hochfilzen nel 2001 ottenne la vittoria staccando la seconda classificata, Alena Zubrylava, di 3 minuti e 13 secondi.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea"}
{"id": "294475", "revid": "242434", "url": "https://it.wikipedia.org/wiki?curid=294475", "title": "John Wayne Bobbitt", "text": ""}
{"id": "294477", "revid": "2038157", "url": "https://it.wikipedia.org/wiki?curid=294477", "title": "Johann Heinrich Wilhelm Tischbein", "text": "Biografia.\nFormatosi perso gli zii: Johan Heinrich a Kassel e Jacob ad Amburgo, poi nei Paesi Bassi dove studi\u00f2 la pittura del '600 e in Svizzera a contatto col movimento dello Sturm und Drang. Nel 1777 fu a Berlino, attivo come ritrattista. \nIl puello ottenne una borsa di studio in Italia, che gli consent\u00ec di passare per Monaco e Norimberga a studiare le opere di Albrecht D\u00fcrer, del quale copia gli \"Apostoli\". A Zurigo nel 1781, grazie a Lavater, entr\u00f2 in contatto con Goethe. Di questi anni sono le tele, entrambe conservate al Goethe Nationalmuseum di Weimar, \"G\u00f6tz e Weislingen\" e la \"Vista dal San Gottardo\", quest'ultima una tra le prime interpretazioni romantiche del paesaggio svizzero. \nNel 1783 con una seconda borsa di studio, ottenuta grazie a Goethe, fu di nuovo in Italia, dove aderir\u00e0 al movimento neoclassico, cambiando anche le sue iconografie se agli inizi continuer\u00e0 a trattare temi ispirati alla storia nazionale tedesca, presto passer\u00e0 a temi tratti dall'antichit\u00e0 classica, sull'esempio di Jacques-Louis David. Del 1787 \u00e8 il monumentale \"Ritratto di Goethe nella campagna romana\", conservato alle St\u00e4dtische Gallerie di Francoforte, in cui presenta lo scrittore in posa meditabonda e solenne sullo sfondo dell'Appia antica, tra resti di sculture, rovine di acquedotti e in lontananza il profilo dei Castelli, non un semplice ritratto-souvenir, ovvero come un ricordo del Grand Tour intrapreso da Goethe, ma la consacrazione del Grand Tour come un rito irrinunciabile e iniziatico per tutta una generazione di cultori dell'antico. \nNello stesso anno fu a Napoli come direttore della locale Accademia. Del 1789 \u00e8 il \"Ritratto della contessa Anna Amalia di Sassonia Weimar alla tomba della sacerdotessa Mamia a Pompei\", ora conservato a Weimar. La tela presenta la contessa di profilo, che si staglia contro le rovine del sepolcro della sacerdotessa Mamia, dalla sguardo assorto e trasognato, con in mano il bastone e il cappello, attributi di un pellegrinaggio solitario e iniziatico. Nel 1791 appront\u00f2 la pubblicazione delle incisione dei vasi antichi di William Hamilton. Con la conquista francese della citt\u00e0 partenopea torn\u00f2, nel 1800, in Germania, prima ad Amburgo, dove prepar\u00f2 le incisioni per \"Omero secondo gli antichi\" (1801-04). Dal 1809 fu a Eutin, al servizio del duca di Oldenburg.\nFu membro della Massoneria, maestro venerabile di una loggia di Roma."}
{"id": "294478", "revid": "14894", "url": "https://it.wikipedia.org/wiki?curid=294478", "title": "Wilhelm Tischbein", "text": ""}
{"id": "294479", "revid": "14894", "url": "https://it.wikipedia.org/wiki?curid=294479", "title": "Tischbein di Goethe", "text": ""}
{"id": "294480", "revid": "125309782", "url": "https://it.wikipedia.org/wiki?curid=294480", "title": "Storia di Torino", "text": "La storia di Torino, capoluogo del Piemonte, si estende per pi\u00f9 di duemila anni e alcune delle sue vestigia sono ancora visibili nei principali monumenti, vie e piazze.\nIn particolare, la citt\u00e0 divenne famosa come centro del potere di Casa Savoia, capitale del Ducato sabaudo dal XV secolo, quindi del Regno di Sardegna, fulcro politico del Risorgimento e prima capitale del Regno d'Italia dal 1861 al 1865. Nel XX secolo, invece, ospit\u00f2 diversi movimenti antifascisti, includendo la Resistenza durante la seconda guerra mondiale, mentre che nella seconda met\u00e0 del Novecento si afferm\u00f2 quale citt\u00e0 industriale nonch\u00e9 uno dei poli dell'industria automobilistica a livello mondiale.\nStoria antica.\nOrigini.\nLe scarse fonti storiche risalgono al III secolo a.C., riportando testimonianze sulle quali il dibattito \u00e8 ancora aperto. Da una parte, l'ipotesi di un insediamento dei Taurisci, ovvero dei Celti originari del Norico (ovvero le attuali zone della Baviera), anche se diffusasi poi gradualmente in tutto il nord-Italia, mentre dall'altra l'ipotesi, e tuttavia legata alla prima, di un insediamento dei cosiddetti Taurini, ovvero un particolare gruppo etnico dei Celto-liguri, localizzato geograficamente nei soli monti occidentali delle antiche Alpi, quindi insediatisi lungo le zone a sud e a nord della Dora Riparia. In entrambe le ipotesi, secondo gli storici Polibio e Appiano gi\u00e0 nel III secolo a.C. era presente un grande villaggio, probabilmente collocato alla confluenza dei fiumi Po e Dora, che si sarebbe chiamato \"Taurasia\" (o, per altre fonti, \"Taurinia\"). Nel 218 a.C., il condottiero cartaginese Annibale entr\u00f2 in Piemonte, alleandosi con numerose trib\u00f9, tra cui gli Insubri. \u00c8 probabile che i Taurini-Taurisci abbiano rifiutato l'alleanza e tentato di contrastare l'invasione: secondo i documenti, il villaggio resistette tre giorni prima di crollare.\nRiguardo al toponimo e alla radice \"Taur\", esistono varie ipotesi: la pi\u00f9 probabile \u00e8 legata all'indoeuropeo \"taur\", a sua volta legato al greco antico \"\u03bf\u03c1\u03bf\u03c2\" (\"oros\", cio\u00e8 \"montagna\"), e al sanscrito \"sthur\" (\"massiccio\", \"robusto\", o \"selvatico\"), quindi associato alle caratteristiche montanare tipiche delle trib\u00f9 dei Taurisci e dei Taurini del VII-V secolo a.C., ma anche dei Taurasi-Sanniti, questi ultimi insediati anticamente in Irpinia. Un'altra ipotesi \u00e8 che venga dal Celtico \"taruos\" ('toro') oppure da un'origine non Celtica ma dai Liguri.\nLeggende.\nUna leggenda sostiene un'origine risalente all'antico Egitto (probabilmente XVIII dinastia): durante i lavori per la costruzione della fortezza militare della Cittadella nel XVI secolo, fu rinvenuta una lapide con un'iscrizione dedicata al culto di Iside. La notizia fu alimentata dagli allora storici di corte Filiberto Pingone e, in seguito, Emanuele Tesauro. Quest'ultimo, cit\u00f2 altres\u00ec il mito greco di Eridano (antico nome attribuito al fiume Po), figlio di Fetonte e, per alcuni, presunto fratello di Osiride e d\u00e9dito ai culti egizi. Dopo aver lasciato il Mediterraneo per disaccordi con le caste sacerdotali, Fetonte avrebbe raggiunto il nord Italia, passando per le coste del Tirreno e approdando in Liguria; in seguito avrebbe raggiunto una grande pianura, dove scorreva un grande fiume che gli avrebbe ricordato il Nilo, e qui avrebbe fondato un culto dedicato ad Api, dio egizio a forma di toro, probabilmente intorno al XVI secolo a.C.. I Taurini, anch'essi dediti ai culti teriomorfisti, si sarebbero adattati alla venerazione del dio-animale. Nei secoli successivi altri storici sostennero tale ipotesi. Improbabili legami dei Taurini con l'antico Egitto sono anche alimentati da una recente credenza popolare che afferma che la Chiesa della Gran Madre sarebbe stata costruita sopra un antico tempio egizio. Un'altra leggenda sulle origini della citt\u00e0 prende spunto dalla leggenda di un villaggio neolitico tormentato da un temibile drago. Il popolo avrebbe deciso di inebriare un toro con un misto di acqua e vino e aizzarlo contro il drago; il toro inferocito, dopo aver sconfitto il mostro, sarebbe morto per le ferite riportate. Il popolo quindi, avrebbe deciso di venerarlo.\nPeriodo Romano.\nFu soltanto nel 58 a.C. che l'allora proconsole Giulio Cesare fece insediare nell'area un accampamento militare, come posizione strategica per la via delle Gallie, per poi ampliarlo a una prima colonia nel 44 a.C., chiamata \"Iulia Taurinorum\".Tuttavia, la definitiva fondazione avvenne grazie a suo figlio adottivo Augusto che, intorno al 28 a.C., dedusse una seconda colonia, il cui impianto urbano a castrum sar\u00e0 quello che ancora adesso \u00e8 rilevabile, col nome di \"Augusta Taurinorum\". Un cippo che riporta un'iscrizione con la data consolare del 21 a.C., anno del consolato di Marco Lollio, attesta la sicura presenza romana nell'area di Torino. Tale rinvenimento epigrafico costituite un termine temporale prima del quale la colonia venne fondata. Una presunta datazione della colonia, basata su studi astronomici legati al sorgere del sole in asse col decumano, \u00e8 stata proposta al 30 gennaio del 9 a.C. Sempre in base a un medesimo tipo di studio, \u00e8 stata proposta la data del 5 febbraio del 27 a.C., a cui \u00e8 seguita una replica dove c'\u00e8 la data 29 gennaio del 9 d.C. La colonia fu inscritta come trib\u00f9 romana rurale \"Stellatina\", ed ebbe una struttura definitiva soltanto nel I secolo, con l'edificazione di una cinta muraria. La struttura viaria a scacchiera, sulla topografia del castrum iniziale, fu successivamente estesa anche alle altre zone della citt\u00e0, almeno in prossimit\u00e0 del centro. Il perimetro del castrum doveva essere di 2.875 metri, con superficie di 45 ettari e forma irregolarmente quadrangolare con un angolo smussato. \nLe mura superavano i cinque metri di altezza e i due metri di spessore e in esse si aprivano quattro porte:\nLa costruzione delle mura \u00e8 stata datata a un momento successivo alla fondazione della colonia, nel I secolo d.C.. \nLa cinta muraria fu rafforzata da ulteriori cinque torri angolari ottagonali e torrette di guardia su ciascun lato, in corrispondenza dello sbocco delle vie cittadine e un certo numero di postierle, che si ritiene posizionate in corrispondenza di ogni torretta. L'interno delle mura presentava il cosiddetto \"intervallum\", ovvero un camminamento per le ronde. La strada principale era il \"decumanus maximus\" che collegava la \"Porta Pr\u00e6toria\" con la \"Decumana\", lungo l'attuale via Garibaldi; a circa un terzo della sua lunghezza, il \"decumanus maximus\" incrociava il \"cardo maximus\" che collegava le porte \"Principalis Dextera\" e \"Principalis Sinistra\", sviluppandosi lungo l'attuale via San Tommaso-via Porta Palatina. In questo incrocio, era possibile vedere tutte e quattro le Porte, quindi si poteva accedere al \"Forum\" che, con molta probabilit\u00e0, trovava ingresso dalla Piazzetta delle Erbe (oggi piazza Palazzo di Citt\u00e0) e dalla piazzetta del Burro (oggi cortile interno di Palazzo Civico). L'area dell'antico castrum viene chiamato dai torinesi \"Quadrilatero Romano\", sebbene oggi, con questo termine, sia intesa la sola parte occidentale dello stesso.\nI resti pi\u00f9 importanti dell'epoca romana consistono, nei ruderi delle mura vicino alla \"Porta Palatina\" (Porta Palazzo) e dell'adiacente teatro, affiancato da tratti di fondamenta delle sue strutture. Altri pochi resti si trovano alla Porta Praetoria (o Fibellona, per alcuni era la Decumana), nei sotterranei dell'attuale Palazzo Madama-Casaforte degli Acaja) di Piazza Castello. Della Porta Segusina invece non ci sono resti, ma soltanto la base di una torretta angolare di avvistamento in via della Consolata angolo via Giulio. Alcuni resti delle mura romane furono rinvenuti nelle sale sotterranee del Museo egizio e, sempre nel sottosuolo, durante la realizzazione del parcheggio sotterraneo del lato occidentale di via Roma, nel tratto Piazza Carlo Felice-Piazza Castello (esposti al pubblico in alcune entrate/uscite pedonali).\nTestimonianze poi dell'esistenza di un anfiteatro, posto fuori dalle mura nei pressi della \"Porta Principalis Dextera\", poi nota come \"Porta Marmorea\", distrutta intorno al 1660 (e di cui ci rimane solamente un disegno, forse non del tutto fedele, del Da Sangallo) si hanno fino al 1508, quando Maccaneo ne descrive i ruderi. Unico possibile residuo della struttura \u00e8 una condotta per il deflusso delle acque (l'anfiteatro poteva ospitare anche naumach\u00ece), situata sotto l'attuale via Roma. Augusta Taurinorum tuttavia, si distinse poco nell'epoca romana, rimanendo una mera colonia provinciale. Pur non essendo in presenza di dati diretti, \u00e8 possibile valutare, per confronto con altre colonie analoghe, in circa 5000 abitanti la consistenza numerica della citt\u00e0 nel I secolo. Nel 69, la citt\u00e0 fu parzialmente distrutta da un incendio provocato dai fuochi dei bivacchi di una legione dall'esercito di Otone acquartierato a Torino (Tacito, Historiae II 66). Nel 240 poi, la citt\u00e0 fu minacciata dall'incursione dei Marcomanni.\nPrimo Cristianesimo.\nFu poi durante le persecuzioni cristiane di Massimiano in Piemonte del 290-300 circa, che si distinsero i martiri Avventore, Ottavio e Solutore, soldati romani della Legione tebana, ai quali, molto probabilmente, furono dedicati dei piccoli templi votivi, presso quella che diverr\u00e0 presto l'area devozionale cristiana dedicata a San Salvatore e Santa Maria di Dompno e - successivamente - cristiano-longobarda di San Giovanni Battista, quindi attuale area del Duomo. Le persecuzioni cristiane terminarono nel 312, quando Costantino I, nello scontro con Massenzio, ne usc\u00ec vittorioso presso un campo di battaglia, a circa 20\u00a0km ovest dalla citt\u00e0 probabilmente nei pressi di Rivoli. L'evento viene generalmente ricordato come la battaglia di Torino del 312, avvenuta pochi mesi prima della pi\u00f9 nota Battaglia di Ponte Milvio di Roma (questa nell'ottobre dello stesso anno). La prima epigrafe sicuramente cristiana \u00e8 databile al 341, mentre sono due le chiese, tuttora esistenti, ubicate in corrispondenza di templi pagani di epoca romana. Una \u00e8 ubicata nell'attuale via Garibaldi (quasi angolo via XX Settembre) e sarebbe sorta sulle rovine del tempio dedicato a Giunone. L'altra \u00e8 situata in via Porta Palatina, in corrispondenza di via Cappel Verde, e sorgerebbe su un preesistente tempio dedicato a Diana, come cita la lapide posta sulla facciata. \u00c8 possibile che la Diocesi di Torino sia stata costituita su iniziativa del vescovo di Vercelli, Eusebio. L'importanza della prima diocesi taurinense pu\u00f2 essere ricavata dalla circostanza che, nel 398, sotto la presidenza del primo vescovo, Massimo, si riun\u00ec in Torino un piccolo concilio, di circa settanta vescovi, per dirimere una disputa tra il vescovo di Arles e quello di Vienne. La diocesi ebbe, nella sua fase iniziale una grande estensione, in quanto oltre alla pianura torinese estendeva il suo potere anche sulle valli Lanzo, Susa, Chisone, Po, Varaita, Maira, Grana e inizialmente anche sulla valle della Moriana. l'opera di evangelizzazione fu continuata dal vescovo successore, Massimo II, almeno fino al 470.\nLe invasioni barbariche.\nFu a partire dal IV secolo, che Augusta Taurinorum fu spesso bersaglio di incursioni barbare, spesso costituite da truppe poste sui passi alpini; dapprima i Dalmati Divitensi, questi poi contrapposti dagli eserciti di Costantino I, poi i Sarmati (che lasceranno traccia in alcuni toponimi sparsi per il Piemonte), quindi da Goti e Alamanni. All'inizio del V secolo, tutto il Piemonte fu vittima di incipienti occupazioni e distruzioni, mentre Torino, nonostante le sue mura difensive, fu messa relativamente a soqquadro, soprattutto intorno al periodo 403-406.\nMedioevo.\nDopo la caduta dell'Impero Romano (476), i Burgundi, capeggiati da Gundobado e chiamati da Odoacre in suo aiuto, si dedicarono a vari saccheggi nel nord-Italia, nel periodo 490-493. Torino era, all'epoca, distinta in quattro borghi, che prendevano il nome delle quattro porte (Praetoria, Segusina, Palatina, Marmorea), ma le varie invasioni l'ebbero parzialmente rovinata. Il Decumano fu convertito a Cloaca maxima, con un corso di acque reflue al suo centro, da cui il nome di Via Dora Grossa. Poco fuori dalle mura, verso Madonna di Campagna, fu altres\u00ec allestito un lebbrosario, dove venivano depositati feriti di guerra e malati vari. Dopo il 493, anno della sconfitta di Odoacre da parte dell'ostrogoto Teodorico, cominci\u00f2 un periodo di ricostruzione. Vittore II, terzo vescovo di Torino, insieme a Epifanio (vescovo di Pavia), si rec\u00f2 a Lione dal re Gundobado per esigere la restituzione di molti prigionieri. La dominazione degli Ostrogoti a Torino fu breve, oltre che combattuta contro i Burgundi del re Gontrad (che aveva occupato la Moriana fino a Susa e Aosta) per il dominio del territorio, all'incirca nel periodo 495-553, anno in cui crollarono in conseguenza della guerra gotica (535-553) e Torino pass\u00f2 sotto l'Impero bizantino. Durante la Diocesi di Ursicino (562-609) poi, i Longobardi riuscirono ad occupare la citt\u00e0 nel 569.\nIl Ducato longobardo (569-773).\nDal 569 Torino fu a capo di un ducato longobardo di confine con le terre dei Franchi. Non si conosce l'estensione esatta del ducato, ma Luigi Cibrario afferma:\n\u00c8 probabile che a questo periodo risalga la trasformazione di alcune strutture cittadine in edifici fortificati. Nel 590 Agilulfo, duca di Torino, spos\u00f2 Teodolinda, vedova di re Autari, diventando re dagli altri ducati piemontesi. Agilulfo adatt\u00f2 a proprio palazzo (\"Curtis ducis\") gli edifici esistenti nell'attuale piazza IV Marzo che corrispondevano, forse, all'antica sede delle magistrature romane. Egli era di religione ariana, ma sub\u00ec l'influsso della moglie cattolica, che tentava di avviare la conversione del suo popolo alla Chiesa di Roma. Fu per volere di lei che fu eretta la chiesetta dedicata san Giovanni Battista, istituito santo patrono di Torino, nell'area che ospita l'attuale Duomo, area che gi\u00e0 ospitava piccoli templi probabilmente dedicato ai martiri torinesi Avventore, Ottavio e Solutore, oltre che a Santa Maria di Dompno. Altro duca longobardo di Torino, poi asceso al trono di Pavia, fu Arioaldo, a cui segu\u00ec una fase di continue lotte in cui la guida del ducato si intrecci\u00f2 con il titolo regale. Ultimo duca di Torino a portare il titolo di re fu Ariperto II che, secondo Paolo Diacono \"regn\u00f2 in pace per nove anni\" fino alla sconfitta subita da parte di Liutprando intorno al 710. La presenza longobarda a Torino \u00e8 documentata da varie necropoli rinvenute sia in citt\u00e0 sia nelle aree limitrofe, nelle quali sono presenti anche testimonianze toponomastiche di numerosi insediamenti.\nLa dominazione dei Franchi (IX secolo).\nNel 773 l'esercito di Carlo Magno, dopo aver sconfitto i longobardi, entr\u00f2 in Torino, che non oppose alcuna resistenza, e insedi\u00f2 nella citt\u00e0 i suoi rappresentanti comitali rendendo, di fatto, la citt\u00e0, una contea franca, con stessa estensione territoriale del precedente Ducato. Nell'818 su mandato di Ludovico il Pio, divenne vescovo di Torino Claudio, che si distinse tra gli iconoclasti dell'epoca. Il 25 maggio dell'anno 825 l'imperatore Lotario I promulga il capitolare di Corteolona che costitu\u00ec le scuole imperiali, oltre a Pavia capitale del Regno d'Italia, anche Torino ebbe la scuola di diritto, di retorica e arti liberali, ereditando la tradizione della scuola di diritto, fondata dall'imperatore romano Teodosio I; dalla sede di Torino dipendevano anche gli studenti di Ventimiglia, Albenga, Vado, Alba. Gi\u00e0 nell'888, la cittadina non fu pi\u00f9 sotto il diretto dominio dei Carolingi, poich\u00e9 deposto il regno di Carlo il Grosso. La citt\u00e0 quindi, per un breve periodo, dovette dipendere da signori di altre dinastie marchionali, di fatto appartenenti alla vicina Ivrea, come Anscario I e II e Adalberto I. Soltanto l'abate Ugo di Novalesa, uno dei figli di Carlo Magno, ebbe un parziale potere su Torino, quando, nel 906, dall'Abbazia di Novalesa, fece traslare le reliquie di San Valerico presso la Chiesa di Sant'Andrea (il futuro Santuario della Consolata), per difenderle dai trafugamenti dei saraceni, da l\u00ec a poco in arrivo.\nLa Marca di Torino (940-1091).\nNel 940, Ugo di Provenza gi\u00e0 cinto come re d'Italia, invest\u00ec Arduino il Glabro del titolo di conte di Torino. Quando, pochi anni dopo, Berengario II strapp\u00f2 il trono al suddetto Ugo, continu\u00f2, di fatto, a riconoscere Arduino il Glabro a capo della Marca di Torino, una realt\u00e0 feudale appena costituita che riuniva, oltre alla cittadina, numerosi comitati franchi quali, ad esempio, Asti, Alba, Albentimillio (Ventimiglia) e Albenga. Tuttavia, il nuovo feudo non riusc\u00ec a porsi al riparo dalle numerose incursioni saracene e/o ungare; secondo un cronista ungherese, nel 954, sia Torino sia Susa furono saccheggiate da quest'ultimi. Di contro, le scorrerie saracene provenienti dal Piemonte meridionale e orientale (ad esempio, Frassineto, la Costa Azzurra e Novalesa), spinsero molti a trovar rifugio sia a Torino sia a Breme. Per esempio, i marchesi arduinici trovarono rifugio fortificandosi nella Porta Fibellona. Dopo Arduino il Glabro, succedette il marchese Mangifredo che, intorno al 1000, trasmise il titolo a suo figlio Olderico Manfredi II. Quest'ultimo, nel 1035 mor\u00ec lasciando solamente tre figlie, la maggiore delle quali, Adelaide di Susa, divenne, di fatto, l'erede di tutta la Marca torinese. Tuttavia, quando quest'ultima mor\u00ec nel 1091, la Marca perse la capacit\u00e0 di coesione geopolitica, sfaldandosi rapidamente; il potere quindi, ritorn\u00f2 nuovamente in mano alla Diocesi del vescovo Guiberto.\nI Savoia (XI secolo).\nPoco dopo la morte di suo padre, Adelaide di Susa spos\u00f2 Ermanno di Svevia, figliastro dell'imperatore Corrado II il Salico, ma questi mor\u00ec nel 1038. Si rispos\u00f2 nel 1042 con Enrico del Monferrato, ma anche questi mor\u00ec nel 1045. Nuovo consorte fu quindi Oddone conte di Savoia-Aosta e Moriana, a sua volta figlio cadetto del primo conte di Moriana, Umberto I Biancamano, di origini burgunde, divenuto conte anche della regione della Savoia francese nel 1034, e considerato il capostipite di Casa Savoia. Da Adelaide e Oddone nacque Amedeo II, che a sua volta gener\u00f2 Umberto II, detto poi \"il Rinforzato\". Amedeo II mor\u00ec relativamente giovane, e, sul finire del X secolo, il territorio torinese fu minacciato sia dalle pretese ereditarie di Federico di Montb\u00e9liard e dei conti di Albon, sia dagli Aleramici di Bonifacio del Vasto e dal controllo di Enrico IV del Sacro Romano Impero. Quando Umberto II prese pieno titolo sul territorio, riusc\u00ec a difenderlo e a passare il dominio al figlio Amedeo III di Savoia, detto il \"Crociato\" che, nel 1125 ottenne il riconoscimento di Marchese, tuttavia insediandosi soltanto nel 1131.\nBasso Medioevo.\nNel 1148, Amedeo III di Savoia mor\u00ec a Nicosia durante la Seconda Crociata, quando suo figlio Umberto III (detto poi il Beato) era ancora bambino. Fu quindi il vescovo Carlo I a reggere temporaneamente il potere in citt\u00e0, con riconoscimento imperiale da parte di Federico Barbarossa nel 1159, e riconfermato da Enrico VI di Svevia nel 1196, in quale, tra l'altro, soggiorn\u00f2 per breve tempo in Torino. La citt\u00e0 mantenne pressoch\u00e9 lo schema originale del castrum, tuttavia nuove e strette vie ruppero la geometrica regolarit\u00e0 del quadrilatero. Sorsero nuove chiese e conventi, ma senza particolari aumenti di popolazione. Sul finire del XII secolo, si accentu\u00f2 lo scontro con le allora potenti Signor\u00ece di Asti, di Chieri e Testona, in particolare negli scontri tra guelfi, Impero e sabaudi. Nel 1193, Torino ottenne dal vescovo il permesso di utilizzo delle fortificazioni, a difesa della citt\u00e0.\nNel 1218, i contrari alle riforme clericali si schierarono con Federico II di Svevia, mentre Tommaso I di Savoia assecond\u00f2 il Vescovo Giacomo di Carisio, che per\u00f2 dovette cedere la Signoria di Chieri. A difesa del potere temporale quindi, Papa Gregorio IX, dopo la scomunica a Federico II di Svevia, dovette inviare gli Angioini a difesa del Piemonte. Nel 1248, Federico II dovette cedere in feudo a Tommaso II (figlio di Tommaso I di Savoia) la contea torinese, ma la cosa non piacque ai podest\u00e0 guelfi di Asti, che mal sopportavano il controllo sabaudo, e presero quindi in ostaggio l'abate di Susa. Dunque, Tommaso II offr\u00ec loro battaglia al castello di Montebruno, frazione di Garzigliana di Pinerolo il 23 novembre 1255, dove per\u00f2 capitol\u00f2. Dovette quindi ritirarsi in citt\u00e0, ma qui fu fatto prigioniero, e Torino divenne temporaneamente astigiana, almeno fino al 1269, quando fu scacciato l'ultimo podest\u00e0, Pietro di Braida. Poi, per circa sei anni, la citt\u00e0 pass\u00f2 a Carlo I d'Angi\u00f2, che aveva gi\u00e0 sottratto agli astigiani Alba e Savigliano. Gli Angioini furono successivamente sconfitti dall'esercito del Marchese Guglielmo VII del Monferrato nel 1276. Quest'ultimo, tuttavia, ebbe dominio breve, poich\u00e9 sconfitto da Tommaso III di Savoia, detto \"il Tommasino\", nel 1280. Torino ritorn\u00f2 quindi a essere sabauda col suo successore, Filippo I di Savoia.\nIl ramo degli Acaja (XIV secolo).\nLa Quarta crociata ad Atene e Costantinopoli (1202-1204) diede alcuni poteri sovrani a molti nobili europei, tra i quali spicc\u00f2 il Principato d'Acaia (o Acaja, indicando come \"Acaia\" la regione storica dell'antica Grecia), poi ereditato da Isabella di Villehardouin, per volere del suocero Carlo II d'Angi\u00f2 di Napoli; questa rimase per\u00f2 vedova, e si rispos\u00f2 con Filippo I nel 1301, figlio di \"Tommasino\" di Savoia, dando cos\u00ec origine al ramo cadetto dei Savoia-Acaia. Tommaso III di Savoia si distinse per aver obbligato alla resa le mire espansionistiche di Guglielmo VII del Monferrato, quest'ultimo fatto prigioniero dalla truppe sabaude nel 1280, come ci racconta il Cibrario:\nAssunti i pieni poteri su Torino, il figlio Filippo I di Savoia-Acaia invece, si occup\u00f2 di rinforzare ulteriormente la Casaforte di Piazza Castello, nel periodo 1317-1320, mentre gran parte della potest\u00e0 del Principato fu sposata temporaneamente a Pinerolo. Alla morte di Filippo I di Savoia-Acaia nel settembre 1334, una congiura capeggiata da Azzone Visconti di Milano aliment\u00f2 le dispute per il dominio su Torino, amb\u00ecta - gi\u00e0 da anni - sia dal potente Marchesato di Saluzzo (Federico I) sia del Monferrato (Teodoro I), ma le incursioni furono brillantemente sventate dai militari. In questo periodo, la politica dei Savoia-Acaja fu tesa a ottenere l'infeudamento torinese direttamente dal Sacro Romano Impero. Nel 1359, Amedeo VI di Savoia, detto il Conte Verde, difese militarmente Torino e alcuni territori piemontesi, unendoli in un unico Principato, oltre che a distinguersi in varie campagne in varie parti d'Italia e in Oriente. Nel 1362 Torino venne restituita, dietro nuovi giuramenti di fedelt\u00e0, al figlio di Filippo, Giacomo di Savoia-Acaia, succeduto nel frattempo al padre, mentre il Conte Verde si preoccup\u00f2 di riformulare gli Statuti cittadini.. La pace di Torino del 1381 inoltre, ristabil\u00ec gli accordi politici tra la repubblica di Genova, di quella di Venezia, dei Visconti di Milano e del re d'Ungheria.\nNel 1418 Ludovico, ultimo discendente dei Savoia-Acaia, mor\u00ec senza eredi e Torino torn\u00f2 sotto dominio diretto di Amedeo VIII che, nel 1416, ottenne dall'imperatore Sigismondo la trasformazione del titolo comitale in Ducato.\nIl Ducato di Savoia (1418).\nNel periodo 1418-1424, Amedeo VIII di Savoia cominci\u00f2 ad appoggiare la riconquista degli Acaia di alcuni territori piemontesi sottratti dal Marchesato del Monferrato, tuttavia con una certa flemma, da cui il titolo di duca \"Pacifico\". L'accorpamento di tali territori, fecero di lui un fine stratega politico, soprattutto quando riport\u00f2 l'antico titolo dei Savoia al rango di \"Principi di Piemonte\", sebbene, geograficamente, a capo di un Ducato. L'opera di unificazione amministrativa termin\u00f2 con l'alternanza di un consiglio ducale, di fatto, con capitale francese a Chamb\u00e9ry in Savoia, pi\u00f9 un consiglio ducale \"cismontano\", con sede a Torino. Nel 1453, sotto il duca Ludovico \u00e8 da ricordare il Miracolo eucaristico di Torino, in seguito al quale venne eretta la cappella dell'attuale Basilica del Corpus Domini. Nel 1472 venne aperta in Torino la prima stamperia e, nel 1495, fu pubblicato il primo testo in volgare, \"Fior di vita\". L'edificio di rilievo di questo periodo rimane l'odierna facciata del Duomo, costruita nel 1491-1505, sulle rovine delle antiche chiese di San Salvatore, Santa Maria di Dompno e San Giovanni Battista. Nel 1472, mor\u00ec Amedeo IX, lasciando il Ducato a sua moglie, la Duchessa Iolanda, che dimor\u00f2 nel Castello di Moncalieri. Questa mor\u00ec per\u00f2 soltanto sei anni dopo, lasciando la reggenza al figlio Filiberto I, tuttavia ancora bambino. Questo contesto apr\u00ec una fase di forte instabilit\u00e0 politica e di varie lotte dinastiche, interrotte, anche se per breve tempo, nel 1496, dal duca Filippo di Bresse detto il \"senzaterra\".\nL'et\u00e0 moderna.\nIl XVI secolo torinese si apr\u00ec con la costruzione (1501) e l'inaugurazione (1505) del nuovo Duomo, voluto fortemente dal duca Filiberto II e dal vescovo Della Rovere. Nel 1510 e, successivamente, nel 1522, Torino fu poi colpita dalla peste, che impover\u00ec temporaneamente la citt\u00e0. A risollevare le sue sorti non bast\u00f2, nel 1515, l'elevazione della stessa a sede arcivescovile, in modo da non annetterla alla Diocesi del Marchesato di Saluzzo, all'epoca alleato dei francesi.\nL'occupazione francese del 1536-1562.\nL'imperialismo francese di Francesco I contro il potere di Carlo V, a capo del Sacro Romano Impero nel 1519, coinvolse anche la Savoia e Torino. Negli anni immediatamente successivi, i sabaudi dovettero subire le scorrerie dagli eserciti di entrambe le fazioni. L'allora duca Carlo II di Savoia tent\u00f2 di rafforzare la cinta difensiva, ancora d'epoca romana, con quattro nuovi bastioni agli angoli della citt\u00e0. Tuttavia, il 3 aprile 1536, i francesi riuscirono a entrare, e Carlo II dovette riparare a Vercelli. L'occupazione francese di Torino modific\u00f2 alcune sue strutture urbane; nel 1537, gli stessi terminarono i lavori dei bastioni, ma abbatterono completamente la porta romana Segusina, alcuni edifici di Borgo Po e di Borgo Dora e gli ultimi resti dell'anfiteatro romano. I bastioni della citt\u00e0 vennero ricordati nell'opera Gargantua e Pantagruel:\nAllo scopo di integrare Torino alla Francia, nel 1539 venne istituito, in sostituzione del consiglio ducale, un parlamento analogo a quello delle province francesi. Dopo alterne vicende, nel 1557, i francesi furono sconfitti nella battaglia di San Quintino (in Piccardia), dal duca Emanuele Filiberto di Savoia detto il \"Testa di Ferro\", figlio di Carlo II e comandante delle truppe imperiali. Con la pace di Cateau-Cambr\u00e9sis del 1559, i francesi dovettero restituire Torino, la Savoia e il Piemonte a quest'ultimo. Questi eventi furono poi immortalati nel Monumento a Emanuele Filiberto di Savoia in Piazza San Carlo.\nTorino capitale del Ducato di Savoia.\nNel 1561, ancora prima di rientrare in citt\u00e0, il Testa di Ferro trasfer\u00ec la capitale del Ducato da Chamb\u00e9ry a Torino, ordinando che tutti i documenti fossero tradotti in italiano. La sua trionfale entrata in citt\u00e0 avvenne il 7 febbraio 1563 e la sua prima preoccupazione fu quella di renderla maggiormente difendibile, pertanto, su disegni dell'architetto Paciotto e la guida del generale Nicolis di Robilant, la nuova fortificazione pentagonale (la Cittadella) fu posta sul lato sud-ovest delle antiche mura romane, ed eretta nel periodo 1564-1577.\nA difesa della citt\u00e0, il duca affianc\u00f2 anche numerose iniziative, destinate a rendere sontuosa la sua capitale. Fu progettata l'attuale pianta di Piazza Castello, rimaneggiando il Castello-Casaforte degli Acaja e progettando quello che sar\u00e0 il Palazzo Reale. Nei dintorni della citt\u00e0 vennero erette, o ammodernate, varie residenze di campagna destinati allo svago sabaudo, della sua corte e degli ospiti. Oltre ai lavori ai castelli di Miraflores, Lucento e Rivoli, Emanuele Filiberto fece anche acquistare la villa della famiglia Birago posta in riva al Po, trasformandola in un castelletto circondato da un parco (da questo avranno poi origine il Parco del Valentino e l'omonimo castello).\nNel 1568, fu sviluppata anche l'area e la palazzina di Regio Parco, tuttavia, con l'assedio del 1706 questa fu distrutta; sui resti sorse l'edificio dei Tabacchi, mentre gran parte del verde fu utilizzato nel 1820 per costruire il Cimitero Generale. Nel 1566 inoltre, rientrarono in citt\u00e0 anche le Facolt\u00e0 universitarie, spostate temporaneamente a Mondov\u00ec. Nel 1578 inoltre, vi fu lo spostamento della importante reliquia della Sacra Sindone da Chamb\u00e9ry a Torino, per favorire i pellegrinaggi del cardinale milanese Carlo Borromeo. L'abbattimento dei borghi fuori dalle mura da parte dei francesi, port\u00f2 a un successivo ampliamento della citt\u00e0 e della popolazione che, nel 1570 arriv\u00f2 a circa 30000 abitanti, causando anche dei problemi di sovraffollamento. Nel 1616 poi, il cardinale Maurizio di Savoia, figlio del duca, inizi\u00f2 i lavori di costruzione della collinare Villa della Regina. Il Duca Carlo Emanuele I invece, si occup\u00f2 della cultura, chiamando a corte letterati quali Torquato Tasso, Gabriello Chiabrera, Fulvio Testi, Giovan Battista Marino, Alessandro Tassoni. Nel 1577, soggiornarono brevemente a Torino anche i filosofi Giordano Bruno e Giovanni Botero.\nSolo nel 1620, Carlo Emanuele I realizz\u00f2 il primo ampliamento della citt\u00e0, che prevedeva lo sviluppo di una citt\u00e0 moderna (la cosiddetta \"Citt\u00e0 Nuova\"), territorialmente ampliata verso sud; il piano fu redatto dall'architetto militare Ercole Negro di Sanfront. Dai sapienti progetti di Carlo di Castellamonte, furono quindi realizzate la via Nuova (oggi via Roma), la Piazza Reale, adibita a mercato e botteghe artigiane (oggi Piazza San Carlo), fino alla nuova porta meridionale, ovvero la \"Porta Nuova\" (l'antico ingresso di Porta meridionale Marmorea di via Santa Teresa fu abbattuta nel XIV secolo), che doveva dare accesso al nascente borgo di San Salvario e la residenza sabauda estiva del Castello del Valentino.\nL'antica Porta occidentale della citt\u00e0 invece, la Segusina, gi\u00e0 abbattuta nel 1585, divenne semplicemente una piazzetta (attuale Piazza Savoia). Molte le costruzioni sacre progettate in questo periodo, ad esempio il Convento dei Cappuccini e l'Eremo dei Camaldolesi (quest'ultimo per soddisfare il voto fatto in occasione dell'epidemia del 1599).\nLa peste del 1630.\nTorino dovette subire due epidemie di peste, una nel 1599 e l'altra, ben pi\u00f9 severa, nel 1630, che decim\u00f2, di fatto, la popolazione. Nei giorni peggiori si raggiunsero, a detta dei cronisti dell'epoca, anche i 200 decessi al giorno. I moribondi furono ospitati nei lazzaretti di Borgo Dora e Madonna di Campagna, mentre la Corte si trasfer\u00ec a Cherasco, lasciando la citt\u00e0 in mano al sindaco Giovanni Francesco Bellezia, che si distinse per i soccorsi ai malati. La citt\u00e0 fu successivamente colpita dalla peste del 1656 ma in modo pi\u00f9 marginale, poich\u00e9 colp\u00ec prevalentemente il Regno di Napoli e arrivando a lambire territorialmente solo Genova.\nLa guerra civile del 1637-1640.\nNel 1637 mor\u00ec, a Vercelli, il duca Vittorio Amedeo I lasciando il Ducato al figlio Francesco Giacinto, che per\u00f2 era ancora bambino. Dunque, la reggenza fu assunta dalla Madama Cristina di Borbone-Francia, vedova del defunto e sorella del re di Francia, ma la carica fu contestata dai fratelli del duca, il cardinale Maurizio e il principe Tommaso Francesco di Savoia-Carignano. Questi, entrambi alleati della Spagna, temendo uno spostamento della politica nella sfera francese, chiesero la creazione di un consiglio di reggenza, proposta che la Madama Reale rifiut\u00f2. Il confronto divenne, in breve tempo, militare, e il 27 luglio 1639 i \"principisti\", appoggiati dagli spagnoli, conquistarono Torino, senza per\u00f2 riuscire a entrare nella cittadella, presidiata dalle truppe francesi. Dalla cittadella, partirono spari e bordate verso la citt\u00e0, che sub\u00ec danni abbastanza consistenti, mentre dai bastioni venne lanciato un cannoneggiamento sulla cittadella. A partire dal maggio 1640, un esercito francese assedi\u00f2 la citt\u00e0, ma fu minacciato, a sua volta, dall'esercito spagnolo. Questa situazione di \"doppio assedio\" viene citata nel romanzo di Victor Hugo \"Notre-Dame de Paris\":\nNel settembre del 1640, la situazione si risolse: i principisti lasciarono la citt\u00e0 e, nel 1642, si giunse a un accordo definitivo tra i contendenti, accordo che vide la reggente, Madama Reale, ben salda al potere, posizione che mantenne fino alla morte, anche dopo che il duca Carlo Emanuele II, successo al fratello morto in tenera et\u00e0, giunse alla maturit\u00e0.\nTorino barocca (XVII secolo).\nNonostante i danni della peste e della guerra civile, la popolazione torinese si riprese subito, aumentando da 36.649 abitanti del 1631 a 43.866 del 1702. Gli imponenti lavori di fortificazione e di costruzione di eleganti palazzi e residenze barocche, comportarono l'afflusso in citt\u00e0 di molta manodopera.\nTra gli edifici di maggior rilievo di questo periodo, il completamento del Palazzo Ducale (Reale), da parte di Amedeo di Castellamonte nel 1658, inizio dei lavori al parco dei Giardini Reali sul retro (1697), la Cappella della Sacra Sindone di Guarini del 1666, la nuova Real Chiesa di San Lorenzo (Guarini 1667-1680), Palazzo Carignano (Guarini 1680), il Palazzo Barolo (Baroncelli), il nuovo Palazzo di Citt\u00e0 (Lanfranchi), l'Arsenale (Amedeo di Castellamonte), la ricostruzione della manica tra il Palazzo Ducale e il Castello-Casaforte (poich\u00e9 fu parzialmente distrutta da un precedente incendio nel 1657).\nAnche fuori dalle mura della citt\u00e0 si vide l'edificazione, o il restauro, di imponenti ville e palazzi: nel 1660 fu completato, nella forma che mantiene tuttora, il Castello del Valentino e, nel 1661, Amedeo di Castellamonte inizi\u00f2 i lavori della Reggia di Venaria Reale. La forte espansione politica ed economica di Casa Savoia, port\u00f2 Carlo Emanuele II a far abbattere il primo ampliamento della citt\u00e0 nel 1671, e il 23 ottobre 1673 pos\u00f2 la prima pietra del secondo ampliamento. I nuovi confini cittadini prevedevano l'espansione verso est e verso sud, con la nuova sezione, detta Contrada di Po, e la via detta via di Po, quindi verso le attuali piazzetta Cavour, via Maria Vittoria, piazza Vittorio Veneto (all'epoca Piazza d'Armi) e una piazza principale della Contrada, titolata allo stesso duca Carlo Emanuele II (poi soprannominata, dai torinesi, \"Piazza Carlina\"). Tra il 1660 e il 1682 venne poi realizzata, per volere ducale, l'opera \"Theatrum Statuum Sabaudiae\", allo scopo di conservare e illustrare citt\u00e0, luoghi e monumenti dei Savoia e del Piemonte in genere (una preziosa copia colorata dell'opera \u00e8 conservata presso la Biblioteca Reale). All'interno del nuovo ampliamento, trovarono anche posto le vie San Filippo (l'attuale via Maria Vittoria), le Scuderie del principe di Carignano (attuale via Bogino), via d'Angennes (via Principe Amedeo) e via San Francesco da Paola, ovvero il ghetto ebraico, istituito a partire gi\u00e0 dal 1679.\nDa Ducato a Regno (XVIII secolo).\nAll'inizio del XVIII secolo, durante la guerra di successione spagnola, Torino venne pi\u00f9 volte minacciata dall'esercito francese. Nel 1705, l'assedio alla citt\u00e0 venne evitato per mancanza di rinforzi ma, l'anno successivo, la citt\u00e0 venne sottoposta a un lungo assedio, durato 117 giorni (14/5-7/9/1706). La cittadella resistette eroicamente, anche grazie alle gallerie di contromina e al sacrificio di uomini quali Pietro Micca, che ferm\u00f2 l'avanzata dei nemici nei cunicoli della Mezzaluna. Liberata infine dalle forze austro-piemontesi di Vittorio Amedeo II di Savoia e di suo cugino, il Principe Eugenio, dopo il trattato di Utrecht la citt\u00e0 divenne seconda citt\u00e0 del Regno di Sicilia, poi scambiato, in ottemperanza del trattato di Londra del 1718, col Regno di Sardegna.\nCome ringraziamento alla Madonna per la vittoria sui francesi, nel 1715 Vittorio Amedeo II fece costruire sulla collina la Basilica di Superga, progettata da Filippo Juvarra. La madre di Vittorio Amedeo II, Maria Giovanna Battista di Savoia-Nemours, vedova di Carlo Emanuele II, acquis\u00ec il titolo di \"Seconda Madama Reale\" e fu la seconda reggente ad alloggiare nel Palazzo Madama, la cui facciata fu disegnata, sempre da Juvarra, nel periodo 1716-1718.\nLa neonata capitale del Regno di Sardegna, ebbe un periodo di splendore per tutto il secolo, tuttavia continuamente minacciata dalle mire espansionistiche di Luigi XV di Francia. Nel 1717 comincia il terzo ampliamento (1717-1729). In citt\u00e0, venne completato il Palazzo Reale, evoluzione della precedente residenza dei duchi di Savoia; piazza Castello venne completata con imponenti palazzi creati per farne il palcoscenico della vita politica. Venne anche inaugurato, nel (1740), il Teatro Regio, realizzato da Benedetto Alfieri su un progetto originale di Carlo di Castellamonte. Nel 1752, su un'area gi\u00e0 destinata a spettacoli equestri e circensi venne realizzato il Teatro Carignano che, distrutto da un incendio nel 1786, venne ricostruito nella foggia che conserva tuttora. L'aumento della popolazione rese necessario l'innalzamento degli edifici, che raggiunsero anche i cinque-sei piani. L'organizzazione della citt\u00e0 fu divisa in quattro quartieri (Cittadella, Via Nuova-San Salvario, Porta Palazzo, Vanchiglia), a loro volta suddivisi in 60 cantoni e 119 isole. Nel 1752 furono terminati i Giardini Reali, mentre nel 1777 venne aperto il primo cimitero fuori dalle mura, quello di San Pietro in Vincoli, segnando cos\u00ec l'abbandono dell'usanza delle sepolture all'interno delle chiese.\nUn esercito di artisti lavor\u00f2 ai cantieri delle residenze sabaude fuori citt\u00e0, come la gi\u00e0 iniziata Reggia di Venaria Reale, quindi il Castello di Moncalieri, poi la Palazzina di caccia di Stupinigi. Oltre alle grandi residenze sabaude, il territorio intorno alla citt\u00e0, e soprattutto la collina, ospit\u00f2 quelle che erano dette \"vigne\", residenze estive delle famiglie pi\u00f9 abbienti, sia aristocratiche sia borghesi, e contemporaneamente luoghi di produzione di frutta e ortaggi destinati alle mense dei loro proprietari. Sempre all'esterno, si delinearono alcuni dei grandi viali alberati tipici della citt\u00e0, come quello che conduceva al castello di Rivoli (l'attuale corso Francia), quello che andava in direzione della Palazzina di Caccia di Stupinigi (l'attuale corso Unione Sovietica) e quello che conduceva al Castello del Valentino (l'attuale corso Marconi).\nI sovrani Vittorio Amedeo II, Carlo Emanuele III e Vittorio Amedeo III seppero far crescere la citt\u00e0, tuttavia le classi popolari restarono povere. Nel 1783, nacque ufficialmente l'Accademia delle Scienze, che diventer\u00e0 il centro culturale dei maggiori scienziati europei, tra cui i primi furono Joseph-Louis Lagrange e Giovanni Battista Beccaria. Altri personaggi di spicco di questo periodo, furono il tipografo Giambattista Bodoni, il drammaturgo Vittorio Alfieri, il politico e storico Carlo Botta. Proprio quest'ultimo, sar\u00e0 tra gli intellettuali che aderirono alla massoneria torinese, sulla pi\u00f9 ampia onda delle idee illuministe.\nTuttavia, il conservatorismo, dettato dalla monarchia assoluta, fecero del Regno piemontese uno stato s\u00ec potente, ma ancora arretrato a livello di industrializzazione. Ricorda Giovanni Andrea Pauletti, storico secentesco: \nFerveva, nondimeno, l'attivit\u00e0 intellettuale, anche se Casa Savoia, poco avvezza alle idee illuministe, cercava di arginare il sorgere di nuove dottrine, mediante delle leggi che vengono riportate dall'Alfieri:\nXIX secolo.\nL'occupazione napoleonica (1800-1814).\nL'8 dicembre 1798, dopo un conflitto durato alcuni anni, Carlo Emanuele IV di Savoia, alleato dell'impero asburgico, in contrapposizione alla Francia del Direttorio, fu sconfitto. Dunque, dovette lasciare Torino e ritirarsi in Sardegna (da cui il soprannome di \"Esiliato\"), dopo aver rinunciato ai suoi diritti su Piemonte e Savoia. In Piazza Castello fu innalzato l'albero francese della libert\u00e0, venne creata un'entit\u00e0 politica detta \"Repubblica Piemontese\", e si discusse se questa dovesse annettersi alla Cisalpina di Milano o dipendere direttamente da Parigi; un plebiscito, pilotato dal governo francese, la fece annettere alla Francia. Il consiglio decurionale comunale fu sciolto e sostituito da una municipalit\u00e0 francese, molte vie e piazze cambiarono nome, e venne introdotto l'uso dell'appellativo \"cittadino\":\nTuttavia, il 25 maggio 1799 le truppe russe del generale Suvorov si accordarono con i comandanti militari della Guardia Nazionale, che permisero l'ingresso in citt\u00e0 dalla Porta di Po, assediando quindi gli occupanti francesi, nel frattempo ritiratisi nella Cittadella. Il 22 giugno dello stesso anno, dopo quattro giorni di scontri, la guarnigione francese dovette cedere, e Torino fu temporaneamente liberata. Lo zar di Russia Paolo I volle il ritorno del Re Esiliato in citt\u00e0 ma, durante il viaggio ritorno, questi apprese che i russi avevano, nel frattempo, lasciato Torino in mano agli austriaci, e dovette quindi fermarsi vicino a Firenze.\nContestualmente, Napoleone Bonaparte ritornato dall'Egitto, rovesci\u00f2 il Direttorio francese, consolidando cos\u00ec il suo potere. Durante la Campagna d'Italia, il 22 giugno 1800 il Generale sconfisse gli austriaci a Marengo (vicino ad Alessandria), e il Piemonte quindi ritorn\u00f2 una provincia francese, con Torino capoluogo de \"le Depart\u00e8ment du Po\". Di fatto, il primo \"maire\" torinese fu istituito ufficialmente soltanto nel 1801 (Ignazio Laugier) e, in citt\u00e0, la lingua ufficiale divenne il francese, mentre molte vie ebbero nomi legati agli occupanti d'oltralpe come, ad esempio, \"Rue del l'Arcole\" (V. S. Francesco da Paola), \"Rue des Ma\u00e7ons\" (V. Corte d'Appello), la \"Cour Imp\u00e9riale\" (Palazzo Reale), o \"Place de la libert\u00e9\" (Piazza Carlina), quest'ultima corredata di ghigliottina.\nDurante l'occupazione francese, diverse opere d'arte presero la via della Francia a causa delle spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, delle 66 opere d'arte provenienti da Torino e inviate in Francia nel 1799, solo 46 fecero ritorno in Italia dopo il Congresso di Vienna. \nNapoleone conserv\u00f2 la Cittadella militare, ma fece abbattere le porte di accesso e alcuni bastioni militari della citt\u00e0, salvando soltanto \"San Giovanni\" e \"Santa Adelaide\" (il \"Giardino dei Ripari\", attuali aiuola Balbo, Maria Teresa e giardino Cavour). La popolazione della citt\u00e0 diminu\u00ec, a causa della mancanza di lavoro, spesso fornito dalla esiliata corte sabauda. Nel 1814 la citt\u00e0 contava 65.548 abitanti contro gli 80.752 del 1799.\nNapoleone mise a governo del Dipartimento suo cognato Camillo Borghese (che si insedi\u00f2 in Palazzo Chiablese), tuttavia visit\u00f2 di persona pi\u00f9 volte il capoluogo. Nel dicembre del 1807, firm\u00f2 il decreto per la costruzione, a sue spese, del nuovo ponte della Porta di Po, in sostituzione di quello di legno, e a cinque arcate. Come contributo, la municipalit\u00e0 utilizz\u00f2 i materiali ricavati dalla demolizione delle Porte e il lavoro di prigionieri di guerra spagnoli, e i cantieri furono diretti dagli ingegneri Mallet, La Ram\u00e9e Pertinchamp e Pellegrini.\nIl 27 aprile 1814, in seguito alle ripetute sconfitte subite da Napoleone, prima in Russia poi a Lipsia, Camillo Borghese dovette firmare la convenzione per lo sgombero dei presidi francesi dalla citt\u00e0. L'8 maggio dello stesso anno le truppe austriache sostituirono, di fatto, gli eserciti francesi, appena rientrati in patria. Il 20 maggio 1814, il nuovo Re Vittorio Emanuele I di Savoia rientr\u00f2 trionfalmente a Torino e, per ironia della sorte, attraversando il nuovo Ponte sul Po costruito dai francesi, che fu immediatamente battezzato a suo nome.\nLa Restaurazione (1814-1831).\nI decurioni della citt\u00e0 si dovettero rapidamente attrezzare per risollevare le economie della citt\u00e0, da poco liberata. Per tal motivo, la decisione di costruire una chiesa prospiciente al ponte, in ringraziamento del ritorno del Re, fu decisa il 30 agosto 1815 ma, di fatto, costruita molto a rilento, nel periodo 1818-1831, quindi inaugurata da Carlo Alberto col nome di Gran Madre di Dio; sul suo timpano si possono ancora leggere le parole: \nNel frattempo, i moti del 1820-1821 contro i regimi assolutisti toccarono anche Torino, che videro nel sindaco Prospero Balbo (padre di Cesare) il capo dei progressisti politici e in Guglielmo Borgarelli il capo dei reazionari; a questi si un\u00ec anche Santorre di Santa Rosa. Nel frattempo, la citt\u00e0 di Alessandria chiese la proclamazione della Costituzione di Cadice in tutto il Regno di Sardegna, che garantiva maggiori diritti liberali. Ai moti carbonari si un\u00ec anche Torino, e Vittorio Emanuele I dovette abdicare l'11 marzo 1821, in favore del fratello Carlo Felice, tuttavia fuori citt\u00e0, e quindi assunse temporaneamente la reggenza il Principe Carlo Alberto di Savoia-Carignano. Nel frattempo, i carbonari, senza nessun appoggio internazionale, dovettero cedere gi\u00e0 l'8 aprile dello stesso anno.\nRe Carlo Felice rientr\u00f2 in Torino nel 1822, cercando di attenuare eventuali sommosse politiche, attraverso una politica relativamente autoritaria, almeno fino alla sua morte, nel 1831. Si deve a lui la nascita della collezione di reperti egizi, che gli furono ceduti da Bernardino Drovetti nel 1824, all'epoca collezionista d'arte di reperti racimolati durante la Campagna napoleonica in Egitto, e che diventer\u00e0 il futuro Museo Egizio di Torino. Sullo spazio dell'abbattuto Bastione di Porta di Po, nel 1825 verr\u00e0 costruita, su progetto di Giuseppe Frizzi, l'attuale piazza Vittorio, e, a sud di essa, a partire dal 1822, l'elegante Borgo Nuovo, un sottoquartiere caratterizzato ancor oggi da abitazioni neoclassiche destinate alla nobilt\u00e0. Nel 1828, don Giuseppe Cottolengo fond\u00f2 in Via Palazzo di Citt\u00e0 l'ospizio caritatevole del \"Deposito de' poveri infermi del Corpus Domini\", poi trasferito nel 1832 nel quartiere Borgo Dora-Aurora (dove si trova tuttora), a causa del colera, e fu rinominato Piccola casa della Divina Provvidenza, oggi pi\u00f9 conosciuta dai torinesi come \"Ospedale Cottolengo\".\nFine della cinta difensiva e nascita delle cinta daziaria.\nDopo l\u2019abbattimento delle ultime mura difensive all'inizio del XIX secolo, lo storico perimetro di Torino non ebbe pi\u00f9 problemi a espandersi urbanisticamente, uno per tutte fu l'esempio della rapida urbanizzazione verso sud del gi\u00e0 citato Borgo Nuovo. Fu lo storico quarto ampliamento della citt\u00e0. Tuttavia, lo Statuto Albertino del 1853 prevedette nuove \"barriere\" alla citt\u00e0, questa volta daziarie, nelle zone di Nizza, Stupinigi, Orbassano, Crocetta, San Paolo, Foro boario, Francia, Martinetto, Lanzo, Milano, Abbadia di Stura, Regio Parco, Vanchiglia, Casale, Villa della Regina, Piacenza, Ponte isabella. La cosiddetta cinta daziaria fu ancora ampliata nel 1912, quindi definitivamente dismessa nel 1930.\nIl periodo Albertino (1831-1849).\nSalito ufficialmente al trono il gi\u00e0 collaudato principe Carlo Alberto, questi si interess\u00f2 delle esigenze dei carbonari del 1830-1831, conquistando cos\u00ec le simpatie del popolo. La citt\u00e0 visse un forte periodo di sviluppo e di ripresa economica. Il nuovo sovrano, pur muovendosi con grande attenzione, realizz\u00f2 numerose opere. Il ponte Mosca (dal nome del suo progettista), sulla Dora, e l'apertura, sui terreni del rovinato parco ducale, del Cimitero Generale. La citt\u00e0 crebbe soprattutto intorno ai viali alberati e i bastioni demoliti, nella zona degli attuali corsi San Maurizio e Regina Margherita, corso Palestro e Viale dei Platani (corso Vittorio Emanuele II). Nel 1837, nacque la prima \"societ\u00e0 di illuminazione a gaz\". Dopo secoli, il canalone fognario al centro di Via Dora Grossa (Via Garibaldi) fu finalmente coperto, e iniziarono i lavori della fogna sotterranea. Vennero anche derivati sette nuovi canali lungo la Dora, per fornire energia alle nascenti industrie, quindi lastricate vie importanti, quali Via Palazzo di Citt\u00e0 e i portici di Piazza Castello. A sostegno dell'antico splendore sabaudo, fu collocato in piazza San Carlo il monumento a Emanuele Filiberto di Savoia, opera di Carlo Marochetti.\nLa citt\u00e0 crebbe fino a 130.000 abitanti (1849), espandendosi verso Valdocco, Vanchiglia e Borgo San Donato. Malgrado la scarsa vitalit\u00e0 della citt\u00e0, ritenuta da molti stranieri di passaggio come \"noiosa\", Torino crebbe da 89.000 abitanti nel 1821 a 127.000 del 1831. Anche l'istruzione ricevette un incentivo: nel 1845 vennero fondate le prime scuole professionali. Nel 1844 la direzione dell'universit\u00e0 venne affidata a un laico, dopo decenni di controllo ecclesiastico. Gli insegnamenti che dopo il 1823 erano stati dispersi a Vercelli e a Novara vennero riportati in citt\u00e0 e vennero istituite nuove cattedre. Per il sistema di trasporti, il governo di Carlo Alberto approv\u00f2 la costruzione della linea ferroviaria Torino-Genova, che venne prima realizzata in prova nella tratta Torino-Moncalieri 27 marzo 1848, e poi continuata negli anni seguenti. Nel 1847 sorse, su stimolo di un giovane Camillo Cavour, la Banca di Torino la cui fusione, poco dopo, con quella di Genova, gett\u00f2 le basi per la creazione successiva della Banca Nazionale nel Regno d'Italia e infine, nel 1898, della Banca d'Italia. Sempre nel 1847, il chimico Ascanio Sobrero riuscir\u00e0, proprio qui a Torino, a inventare la nitroglicerina, dando cos\u00ec il via all'industria internazionale degli esplosivi. Nel 1848 infine, sulla falsariga delle costituzioni liberali europee, fu istituito il cosiddetto Statuto Albertino, un moderno sistema legislativo, di cui ancor oggi abbiamo alcune eredit\u00e0, una per tutte l'impianto bi-camerale; a Palazzo Carignano venne ospitata la prima Camera dei deputati, mentre Palazzo Madama, in Piazza Castello, divenne la sede del Senato Subalpino. Tuttavia, tutto questo rinnovamento politico accese numerosi dibattiti, che contribuirono ai gi\u00e0 forti attriti col sistema assoluto, ancora in vigore, ad esempio, per i vicinissimi monarchi asburgici. Le truppe militari di quest'ultimi infatti, stavano gi\u00e0 avanzando nel Piemonte orientale e, il 23 marzo 1849 vinsero la Battaglia della Bicocca (Novara) (Prima guerra di indipendenza). L'esercito franco-piemontese, sanguinosamente sconfitto, si distinse, comunque, nella figura di Ferdinando di Savoia duca di Genova, raffigurato nel monumento equestre di Piazza Solferino. Dopo questo evento, Carlo Alberto dovette ritirarsi in Portogallo, dove ivi mor\u00ec nel luglio dello stesso anno.\nTorino capitale d'Italia (1861-1864).\nIl nuovo Re, un giovane Vittorio Emanuele II di Savoia, riusc\u00ec a tenere temporaneamente a bada gli austriaci grazie alle manovre diplomatiche dell'armistizio di Vignale, mentre Torino si preparava l quel che diventer\u00e0 il Risorgimento italiano. Spiccano, in questo periodo, le virt\u00f9 politiche dei governi del Regi governi di Bettino Ricasoli, Massimo d'Azeglio e Urbano Rattazzi, ma soprattutto quello di Camillo Cavour, che si stava preparando per una nuova guerra d'indipendenza. L'esercito sabaudo, si era infatti gi\u00e0 distinto, a fianco dei francesi, in difesa dei luoghi santi, contro l'impero russo, nella guerra di Crimea (assedio di Sebastopoli, 1853 e battaglia della Cernaia, 1855). Per i regnanti sabaudi furono anni di attivissimo fermento politico e militare. L'approvazione, nel 1850, delle leggi Siccardi, che aboliva i privilegi ecclesiastici di stampo feudale, apr\u00ec un lungo contenzioso tra le gerarchie politiche torinesi. Nel frattempo, la citt\u00e0, in rapida espansione, costru\u00ec la nuova cinta daziaria e militare (1853), abbattendo definitivamente quella che fu l'antica struttura urbana del cinquecentesca, della quale non rimase che il mastio della Cittadella. Nel 1857, fu anche iniziato il Traforo del Frejus, collegando cos\u00ec pi\u00f9 facilmente la citt\u00e0 alla Francia, all'epoca alleata con i piemontesi contro il nemico comune austriaco. Quest'ultimo fu poi definitivamente sconfitto nel 1859, con le epiche battaglie di Magenta, Palestro, Solferino e San Martino, e tuttavia a caro prezzo: in cambio del necessario ausilio militare dei francesi, la figlia del Re, la Principessa Clotilde, fu costretta a sposare Gerolamo Bonaparte (cugino di Napoleone III), mentre Cavour dovette cedere la Contea di Nizza e la Savoia a Napoleone III, attraverso il Trattato di Torino (1860). Terminata quindi la seconda guerra di indipendenza e l'impresa dei Mille, il 18 febbraio 1861, Cavour riun\u00ec per la prima volta il Parlamento del neonato Regno d'Italia dentro Palazzo Carignano, con l'elevazione della citt\u00e0 a capitale e Vittorio Emanuele II proclamato Re d'Italia, cariche ufficialmente entrate in vigore entrambe il 17 marzo dello stesso anno. Il generale Garibaldi ottenne subito la carica di deputato, col suo primo discorso tenuto a Palazzo Carignano, il 18 aprile 1861.\nLa strage di Torino (1864).\nLa citt\u00e0, in rapida espansione, nel 1862 contava ben 204.713 abitanti fu tuttavia contestata pi\u00f9 volte nel suo ruolo di capitale. Una parte di politici, quali Gioacchino Pepoli e il presidente del Consiglio Marco Minghetti, ne volevano il trasferimento pi\u00f9 verso il centro Italia, sia per consentire un pi\u00f9 rapido liberalismo, sia per facilitare la futura presa di Roma. La scelta della nuova capitale ricadde su Firenze e, il 15 settembre 1864, Minghetti si accord\u00f2 con la Francia per il trasferimento ufficiale. A questa decisione, il 21-22 settembre 1864 il popolo torinese e il Regio Esercito insorsero, in quella che diventer\u00e0 la sanguinosa strage di Torino. Causa delle proteste, oltre ai motivi campanilistici, fu la perdita di un rilevante numero di posti di lavoro, legati alla presenza dei ministeri. Nonostante gli scontri e le proteste, la capitale fu trasferita da Torino a Firenze nel dicembre dello stesso anno. Fu in questo contesto che il filosofo Giuseppe Ferrari coni\u00f2 il termine di \"spiemontesizzazione\" dell'Italia. Alla perdita d'importanza politica, la citt\u00e0 reag\u00ec dando inizio a quello sviluppo industriale che l'avrebbe resa in seguito cos\u00ec rilevante per l'economia nazionale. In effetti, gi\u00e0 dal 1866 il nuovo sindaco Galvagno promosse la costruzione di nuovi canali e mulini per l'acqua e l'energia delle prime industrie.\nLa fine del XIX secolo.\nCol trasferimento della capitale a Firenze, la popolazione di Torino cal\u00f2 da 220.000 unit\u00e0 del 1864 a 193.000 abitanti del 1870. La citt\u00e0 quindi, indirizz\u00f2 il suo sviluppo verso l'industrializzazione: nacque la Scuola di Applicazione per ingegneri del 1860 e la Scuola Superiore del Museo Industriale del 1866 (si fonderanno insieme nel 1906 per dar vita al prestigioso Politecnico di Torino, con sede al castello del Valentino).La crescita della citt\u00e0 si concentr\u00f2 soprattutto sulle aree limitrofe della allora cinta difensiva; nell'area tra gli attuali corsi Inghilterra e Vittorio Emanuele II sorsero, tra il 1860 e il 1870, le carceri nuove (1862), il mattatoio civico (1866, poi demolito nel 1973) e il mercato del bestiame (1870). Sul finire del XIX secolo, l'industria torinese era basata soprattutto sul tessile, con numerosi opifici e lavorazione della seta, che poteva contare su circa 1000 telai, distribuiti tra una ventina di manifatture, la pi\u00f9 importante sita in Borgo Dora. Sempre nella zona ovest della citt\u00e0, sorsero dei birrifici, tra i quali \"Boringhieri\", \"Menabrea\", \"Kursaal-Durio\", \"Bosio-Caratsch\", \"Metzger\". \u00c8 anche l'epoca dei primi caff\u00e8- bistrot, ad esempio \"Fiorio\", \"Pepino\" e \"Platti\", ma anche dello sviluppo dolciario torinese, basato soprattutto sul cioccolato e sui cioccolatini, con la nascita della Caffarel (considerata la madre del Gianduiotto), la \"Moriondo e Gariglio\" (poi Talmone), la Silviano Venchi, la Baratti e Milano, etc (dal 2003, per ricordare questa tradizione, Torino ospita la fiera annuale chiamata CioccolaT\u00f2). Contemporaneamente a tutto ci\u00f2, iniziarono le prime vocazioni industriale della citt\u00e0, con la creazione delle Officine Savigliano, destinate alla produzione di materiale rotabile per le ferrovie, in forte di sviluppo. Nel 1880, inizi\u00f2 la produzione di cavi elettrici della CEAT, mentre nel 1898 venne fondata la FIAT. Fu un periodo di rapidissimo sviluppo anche economico, scientifico, culturale e artistico, che culmin\u00f2 nell'Esposizione generale del 1884, con le mostre delle prime invenzioni elettriche, e contesto in cui l'architetto D'Andrade si preoccup\u00f2 di restaurare alcune opere, e di far costruire il Borgo Medioevale sul Po. Nello stesso contesto, fu costruita anche l'innovativa linea a cremagliera (col primitivo sistema \"funicolare\", ovvero con l'ausilio di un cavo d'acciaio, questo fino al 1935) che portava da Sassi, fino su a Superga, con un dislivello di ben 415 metri, e ancor oggi esistente. Lo sviluppo della citt\u00e0 in questo periodo fu cos\u00ec alto, che non fu rallentato n\u00e9 dalla Grande depressione, n\u00e9 dalla relativa emigrazione di alcuni piemontesi nel continente americano (avvenuto nel periodo 1895-1914 circa). Anzi, furono concepite varie iniziative anche a livello artistico e architettonico. Nel 1889 vi fu l'inaugurazione della Mole Antonelliana (che fu utilizzata come Museo del Risorgimento) e, nel 1898, con la seconda Esposizione generale, in occasione del 50\u00ba anniversario dello Statuto Albertino.\nLa proibizione di edificare a scopo residenziale all'esterno della cinta daziaria del 1853, port\u00f2 alla formazione delle barriere operaie (barriera di Milano, barriera di Nizza), ossia dei quartieri a ridosso dei punti di transito del dazio (che verr\u00e0 abolita soltanto nel 1912). Anche la realt\u00e0 socio-politica di Torino mut\u00f2, seguendo le trasformazioni della citt\u00e0 stessa. La presenza di una nutrita componente operaia, fu il substrato per la formazione dei primi nuclei socialisti, che nel 1891 costituirono la Camera del Lavoro. In questi anni, studiarono a Torino sia un giovane Quintino Sella sia un giovane Giovanni Giolitti. Fino al 1903, soggiorn\u00f2 in citt\u00e0 lo scrittore Edmondo De Amicis che vide, probabilmente, l'inaugurazione di Via Pietro Micca (1897), la via che, per prima, ruppe l'ortogonia viaria del Quadrilatero romano del centro della citt\u00e0, in quanto qui vi prese casa l'anno dopo.\nXX secolo.\nL'evento culturale che apr\u00ec questo nuovo secolo torinese, fu senza dubbio l'Expo dell'Arte Decorativa moderna del 1902, che introdusse in citt\u00e0 l'innovativo stile artistico-architettonico chiamato liberty torinese. Nel 1911 poi, in occasione del 50\u00ba Anniversario dell'Unit\u00e0 d'Italia, fu organizzata l'Esposizione internazionale dell'industria e del lavoro. Come nell'esposizione del 1884, fu utilizzato il Parco del Valentino, i cui padiglioni, o almeno parte di essi, vennero poi adibiti a sedi universitarie per la facolt\u00e0 di medicina e per i corsi di laurea in chimica e fisica. Questo \u00e8 il motivo per cui gli edifici che ospitano parte della facolt\u00e0 di medicina, prospicienti corso Massimo d'Azeglio, sono sormontati da un minareto, essendo stati, in origine, eretti per ospitare i padiglioni del Medio Oriente.\nContestualmente a questo grande evento, venne realizzato anche lo Stadium, un'imponente opera polifunzionale per lo sport, di Carlo Ceppi (il doppio dell'attuale stadio comunale-olimpico Grande Torino), nel nuovo quartiere denominato Crocetta, in Corso Vinzaglio (oggi corso Duca degli Abruzzi). L'opera fu per\u00f2 abbattuta nel 1951 e, sulle sue rovine, fu costruito il complesso del Politecnico di Torino. Tra le industrie che si svilupparono in questo periodo, va ricordata anche quella cinematografica, che ebbe il maggior successo con le opere della Ambrosio Film e con la realizzazione a Torino del film Cabiria (1914), per la regia di Giovanni Pastrone, pellicola considerata il primo \"Colossal\" italiano, e proiettato, nello stesso anno, all'allora Teatro Vittorio Emanuele. Per questo motivo, nel secondo dopoguerra, cominci\u00f2 a formarsi l'idea di collocare il museo nazionale del cinema proprio qui a Torino. Nel 1916 poi, in pieno conflitto bellico, fu costruito lo stabilimento industriale automobilistico FIAT del Lingotto; la superficie utilizzata fu di 378.000\u00a0m\u00b2 e poteva accogliere 12.000 operai e 500 impiegati. Tuttavia, questi venne inaugurato alla presenza del re Vittorio Emanuele III di Savoia soltanto nel 1923 seguito, nello stesso anno, dalla visita di Benito Mussolini, che ne fece influenzare anche lo stile razionalista della facciata. I lavori di ampliamento dell'impianto industriale continuarono fino al 1930, e qui fu concentrata tutta la produzione, andando a sostituire le precedenti officine di corso Dante e di altre zone della citt\u00e0.\nOltre l'Nascita dell'industria cinematografica italiana di inizio secolo, Torino vanter\u00e0 anche il titolo di prima sede delle trasmissioni radio prima - televisive dopo - sul territorio nazionale; prima nel 1924, con la nascita dell'Unione Radiofonica Italiana (URI), quindi Ente Italiano per le Audizioni Radiofoniche (EIAR), poi Radio Audizioni Italiane (RAI) e, finalmente, nel 1954, Rai Radiotelevisione Italiana S.p.A.\nPrima guerra mondiale.\nDurante la grande guerra, l'atteggiamento della citt\u00e0 fu abbastanza tiepido e con una forte adesione, soprattutto da parte dei ceti popolari, alle idee non interventiste. In questi anni il Teatro Regio fu utilizzato come deposito militare, molte donne dovettero sostituire gli operai nelle fabbriche poich\u00e9 partiti per il fronte, mentre nel 1917 si ebbero scioperi e proteste per l'aumento dei prezzi, soprattutto del pane, che si svilupparono in vera e propria rivolta contro la guerra.\nIl primo dopoguerra.\nAll'inizio del Novecento, Torino vide grande fermento socio-politico. Nel 1914, qui si spos\u00f2 il filosofo Benedetto Croce, e vissero per alcuni anni dei giovani Palmiro Togliatti e Antonio Gramsci. Con la fine della guerra, si ebbe un acuirsi dei malcontenti sociali che, combinati con il successo della Rivoluzione russa e delle rivolte socialiste in Germania e Ungheria, contribu\u00ec a portare il paese nel cosiddetto \"Biennio Rosso\" (1919-1920), nel quale Torino fu una delle citt\u00e0 pi\u00f9 coinvolte. Gli scioperi a oltranza, nati inizialmente per ottenere aumenti salariali, sfociarono in vere e proprie occupazioni delle fabbriche, con gestione diretta della produzione da parte degli operai.\nIl periodo fascista.\nLe divisioni interne dei socialisti porteranno sia alla nascita del PCI, sia a delle posizioni pi\u00f9 autoritarie che porteranno direttamente alla salita al potere del fascismo. Anche a Torino questo passaggio non fu pacifico: nel dicembre 1922 vi fu un atto violento, passato alla storia come l'eccidio di Corso Spezia o Strage di Torino, e la cui data \u00e8 ricordata nel nome di piazza XVIII Dicembre. Dal 1923, la citt\u00e0 di Torino fu commissariata direttamente dal Governo Mussolini. In questo periodo, furono progettate varie opere in puro stile architettonico fascista razionalista come, ad esempio, lo Stadio Mussolini, oggi Stadio Olimpico Grande Torino (1931), il Palazzo della Moda (1938, poi rinominato Torino Esposizioni), la Torre Littoria di Piazza Castello (1933). Nel 1928, fu organizzata un'Expo dedicata al colonialismo eritreo. Via Roma invece, dal 1933 al 1937 fu completamente sventrata, al fine di crearvi nuovi monumentali portici, che ancora la sovrastano. Fu costruito anche un trenino lungo corso Francia, che da via Principi d'Acaja raggiungeva Rivoli, poi soppresso nel corso degli anni. Sempre in questo periodo, il senatore Giovanni Agnelli present\u00f2 direttamente al Duce il progetto dello stabilimento Fiat Mirafiori. Nonostante alcune perplessit\u00e0 del Duce (principalmente l'alta concentrazione di proletariato comunista in una sola fabbrica), i lavori di costruzione furono eseguiti nel biennio 1938-39. Rispetto al precedente impianto del Lingotto, furono eseguite anche complessi di attivit\u00e0 del dopo-lavoro. Inizialmente Agnelli avrebbe pensato l'impianto come sostituto del Lingotto ma l'imminente conflitto mondiale lo indusse ad affiancarlo al precedente.\nGli antifascisti degli anni trenta.\nNel 1931 il regime impose ai professori universitari il Giuramento di fedelt\u00e0 al fascismo; vi si opposero soltanto in dodici, di cui molti dell'Universit\u00e0 di Torino, tra cui Lionello Venturi, Mario Carrara e Francesco Ruffini. A questi ultimi due, dopo la caduta del regime, la citt\u00e0 dedicher\u00e0 due importanti parchi cittadini: il Parco Carrara (La Pellerina) e il Parco Ruffini. Nell'ambito culturale fu forte l'influenza antifascista di due grandi personalit\u00e0: Piero Gobetti e Antonio Gramsci, il primo attivo nelle riviste \"Energie Nove\", \"Il Baretti\", \"La Rivoluzione liberale\", il secondo giornalista e direttore de \"L'Ordine Nuovo\", la cui sede storica era in via XX Settembre, 19. Entrambi saranno perseguitati. Gobetti sar\u00e0 costretto a riparare in Francia, dove morir\u00e0 in seguito alle lesioni di un'aggressione squadrista, mentre Gramsci sar\u00e0 arrestato e morir\u00e0 in prigione, dove scriver\u00e0 peraltro i famosi \"Quaderni del carcere\". Nel 1938, furono approvate le leggi razziali fasciste e iniziarono cos\u00ec le persecuzioni nei confronti dei cittadini torinesi ebraici. L'apice delle persecuzioni avvenne con l'occupazione tedesca, quando le deportazioni nei campi di sterminio crebbero notevolmente. Dopo questo avvenimento fu istituito il \"\"Ghetto nuovo\" nell'area adiacente alla Sinagoga Quello precedente, il \"Ghetto vecchio\", si situava nei pressi di piazza Carlo Emanuele II, detta anche \"piazza Carlina\", ma la sua funzione cess\u00f2 con l'emanazione dello Statuto Albertino nel 1848.. Il 15 maggio 1939, all'inaugurazione di Mirafiori alla presenza di Mussolini, l'atteggiamento festoso dei torinesi nascondeva in realt\u00e0 paura e ostilit\u00e0, sia a causa del rincaro dei prezzi dovuto al regime autarchico, sia per l'arrivo dei venti di guerra.\nSeconda guerra mondiale.\nA causa della sua industrializzazione, con l'entrata in guerra nel secondo conflitto mondiale, il capoluogo piemontese fu la prima citt\u00e0 ad essere bombardata (12 giugno 1940) e quella pi\u00f9 pesantemente danneggiata dalle incursioni aeree alleate, che procurarono ingentissime perdite e sfollamenti della popolazione verso le campagne circostanti. Alcune fonti stimano che nell'agosto 1943 pi\u00f9 della met\u00e0 della popolazione torinese, all'epoca composta da circa 600.000 abitanti, avesse abbandonata la citt\u00e0.. Il pi\u00f9 tremendo bombardamento fu quello del 13 luglio 1943: in tale occasione, 295 aerei britannici scaricarono sulla zona della FIAT Lingotto 762 tonnellate di bombe, causando 792 morti e 914 feriti. 1.500 abitazioni rimasero danneggiate, e 431 furono rase al suolo.. La gestione dei rifugi sotterranei non fu peraltro ottimale, almeno fino al 1942, quando fu abbandonata l'inutile strategia delle trincee. In ogni caso, al dicembre 1944, sommando la capienza di tutti i rifugi solo il 15% della popolazione cittadina poteva disporre di un riparo antiaereo. Al termine della guerra si conteranno, in totale, 2.069 vittime dei bombardamenti alleati.\nGli scioperi del marzo '43.\nCon il proseguire della guerra e con lo scemare del consenso popolare verso il regime, la produzione viene scossa da scioperi di protesta. Dal 1943, per\u00f2, il fenomeno di dissenso al regime viene fatto manifesto mediante scioperi a oltranza, che si susseguirono fino al 1945, col risultato di paralizzare, molte volte, l'industria: il primo di essi si verific\u00f2 l'8 marzo del '43, quando incrociarono le braccia sette stabilimenti, seguiti, nei giorni tra il 9 e l'11 del mese, da un'altra ventina di industrie. Oltre al dissenso, gli scioperanti erano motivati dalla sempre pi\u00f9 evidente penuria di alimentari e dai disastrosi risultati delle campagne d'Africa e di Russia: conseguenza delle manifestazioni di protesta torinesi fu che anche altre citt\u00e0 industriali del Nord, come Milano, registrarono fenomeni di sciopero.\nResistenza e Liberazione.\n1943.\nCon l'avanzata degli Alleati, Torino fu nuovamente vittima dei bombardamenti, il 3, l'8, il 13 e il 17 agosto 1943. Intanto gli operai tornarono a scioperare a luglio e ad agosto, ma in entrambi i casi il generale Enrico Adami Rossi diede ordine di sparare sui manifestanti, provocando delle vittime.\nIl 25 luglio, dopo lo sbarco alleato in Sicilia, Mussolini fu costretto alle dimissioni dal Gran consiglio del fascismo e venne fatto arrestare dal re. A seguito di ci\u00f2 in citt\u00e0 si ebbero delle prime manifestazioni di protesta popolare che portarono all'incendio della Casa Littoria di via Carlo Alberto, l'attuale Palazzo Campana, e della sede del gruppo rionale fascista di Borgo San Paolo. Dopo poche settimane l'Italia si arrese agli Alleati diramando il proclama Badoglio (8 settembre), l'esercito tedesco invase cos\u00ec il centro-nord Italia, occupando le aree intorno a Torino dopo numerosi e cruenti scontri tra le divisioni hitleriane e le prime formazioni partigiane. La citt\u00e0 venne presa nel pomeriggio del 10 settembre; i nazisti, guidati dal tenente colonnello Hugo Kraas, insediarono il loro comando generale nel Palazzo degli Alti Comandi Militari di corso Oporto (l'attuale corso Matteotti). Nel frattempo, liberato Mussolini, i tedeschi lo misero a capo della RSI, i territori ancora sotto il controllo dell'Asse in Italia.\nDal 12 settembre venne imposto il coprifuoco alle otto di sera, il 14 venne emanata una disposizione che obbligava gli operai a riprendere il loro lavoro, il 18 fu intimato ai militari sbandati di presentarsi al comando tedesco, il 22 iniziarono i primi arresti. Finirono prigionieri anche Bruno Villabruna, il podest\u00e0, e altri funzionari, nominati dal governo Badoglio e accusati di favorire i soldati alla diserzione. Tuttavia alcuni di essi si erano gi\u00e0 riforniti di armi nelle caserme cittadine e avevano intrapreso la lotta partigiana sulle montagne; altri invece decisero di rimanere in citt\u00e0, come Alessandro Brusasco, prima vittima partigiana nella capitale sabauda, che, dopo aver effettuato un agguato ai tedeschi in stanza a Porta Nuova, si suicid\u00f2, dopo esser stato individuato, per non consegnarsi vivo. Il 17 novembre si verific\u00f2 un nuovo sciopero generale che costrinse i tedeschi a far aumentare le paghe del 30% e a inviare in citt\u00e0, con pieni poteri, il 30 dello stesso mese, il generale delle SS Zimmermann.\nProprio durante l'occupazione tedesca si raggiunse l'apice della violenza nella repressione. I luoghi simbolo delle torture divennero tristemente famosi. La SiPo-SD, polizia politica delle SS, guidata dal famigerato capitano Alois Schmidt, si insedi\u00f2 nella \"Pensione Nazionale\", nell'attuale piazza C.L.N., dove le SS effettueranno gli interrogatori e le torture oltre che nei vari bracci del \"Carcere Le Nuove\". La caserma \"La Marmora\" di via Asti ospit\u00f2 invece il quartier generale dell'Ufficio Politico Investigativo (UPI) dei repubblichini; diverr\u00e0 tristemente celebre per le torture e le sevizie inflitte ai sospettati di connivenza con la Resistenza, cos\u00ec come i sotterranei della Casa Littoria, nel frattempo riaperta, adibiti anch'essi a prigione per gli interrogatori e le torture.\nContemporaneamente, gli oppositori organizzarono la Resistenza contro l'occupazione tedesca. I maggiori partiti (clandestini) antifascisti crearono, a livello nazionale, il Comitato di Liberazione Nazionale composto da esponenti di diverse culture: comunisti (PCI), socialisti (PSIUP), democristiani (DC), azionisti (PdA), liberali (PLI) e demolaburisti (PDL). Ogni partito disponeva peraltro sul controllo di proprie formazioni partigiane che venivano coordinate dal CLN stesso e da altri organi come il Comitato Militare Regionale Piemontese (CMRP), composto sia da politici sia da militari.\nIn ambito cittadino furono particolarmente attivi i Gruppi di Azione Patriottica (GAP), facenti parte delle Brigate Garibaldi. Questi furono organizzati da Giovanni Pesce e Ilio Barontini, ambedue veterani nella guerra civile spagnola, sul modello della Resistenza francese. I GAP erano composti da piccoli nuclei (fino a 6 gappisti) che agivano in clandestinit\u00e0 totale e avevano il compito di effettuare azioni di sabotaggio o agguati nei confronti delle truppe nazifasciste. Ai GAP furono affiancate le SAP, composte da gruppi pi\u00f9 numerosi ma operanti soprattutto in campagna e sui monti.\n1944.\nNel 1944 la situazione precipit\u00f2 ulteriormente. Il comando tedesco, in collaborazione con le autorit\u00e0 fasciste, fece predisporre la partenza, dalla stazione di Porta Nuova, di diversi treni carichi di ebrei e oppositori politici, arrestati durante uno sciopero generale, diretti verso i campi di concentramento nazisti, in particolare quelli di Mauthausen e Ravensbr\u00fcck. Uno dei deportati torinesi pi\u00f9 noti \u00e8 stato Primo Levi (catturato in Valle d'Aosta mentre operava in una banda partigiana giellista), internato dapprima nel campo di Fossoli e in seguito in quello di Auschwitz, che descrisse nel suo celebre romanzo \"Se questo \u00e8 un uomo\".\nNel frattempo, dopo essere riusciti a uccidere il gerarca Aldo Morej, amico personale di Mussolini, i GAP eliminano un altro esponente fascista, nonch\u00e9 direttore della Gazzetta del Popolo, Ather Capelli. A questa azione segue immediatamente una rappresaglia con l'uccisione di 5 prigionieri. Le continue azioni allertarono il segretario torinese del Partito Fascista, Giuseppe Solaro, tanto da fargli mandare un messaggio a Mussolini in cui chiedeva rinforzi perch\u00e9 convinto che in citt\u00e0 fossero presenti pi\u00f9 di 5000 gappisti.\nIl 31 marzo venne arrestata buona parte del CMRP mentre era in corso una riunione clandestina nella sacrestia del Duomo. Nella stessa azione furono rastrellate un'altra quarantina di persone che si trovavano nelle vie limitrofe. I prigionieri furono trasferiti al carcere \u201cLe Nuove\u201d, interrogati e successivamente processati. Il processo ebbe risalto nazionale tanto che lo stesso Mussolini si accert\u00f2 che fosse stato rapido e severo, dimostrando cos\u00ec all'alleato tedesco l'affidabilit\u00e0 e l'efficienza delle organizzazioni fasciste. A emanare la sentenza vi furono l'allora ministro dell'interno Buffarini, il commissario straordinario Zerbino e il federale Solaro. Il 5 aprile i prigionieri condannati a morte, 8 tra cui il generale Perotti, furono trasferiti al poligono del Martinetto e l\u00ec fucilati. Questo luogo venne pi\u00f9 volte usato dai nazifascisti per eseguire le fucilazioni.\nIl 2 aprile, a seguito dell'uccisione di un caporale tedesco, il comando nazista ordin\u00f2 come atto di rappresaglia l'uccisione di 27 detenuti. Questi furono portati al Pian del Lot, nella collina torinese, e l\u00ec mitragliati a gruppi di quattro sul ciglio di una fossa comune. I loro corpi furono coperti dalla terra quando alcuni di essi erano ancora in vita, secondo la testimonianza di Giovanni Borca, uno dei prigionieri che ebbe il compito di ricoprire la fossa, riscoperta poi a guerra conclusa.\nUna delle azioni pi\u00f9 eclatanti dei GAP fu l'attacco alla stazione radio EIAR sulla Stura che disturbava le comunicazioni di Radio Londra, la celebre stazione con cui gli Alleati comunicavano messaggi in codice alle forze partigiane. Questo assalto ebbe per\u00f2 pesanti conseguenze; i quattro gappisti, comandati da Pesce, dopo aver distrutto la stazione e graziato i militi di guardia, finirono accerchiati dalle Brigate Nere. Due di essi, Bravin e Valentino, vennero feriti e catturati, mentre Pesce riusc\u00ec a portare in salvo il quarto gappista, Dante Di Nanni, nella base di via San Bernardino, a Torino. Siccome quest'ultimo era gravemente ferito, Pesce si allontan\u00f2 per organizzare il trasporto per l'intervento medico, ma al suo rientro trov\u00f2 la casa circondata dalle truppe nazifasciste. Di Nanni oppose una strenua resistenza eliminando diversi soldati e mettendo fuori uso un'autoblindata e un carro armato, lanciando bombe a mano e cariche esplosive dalla sua finestra, ma, quando fin\u00ec le munizioni dopo tre ore di assedio, si trascin\u00f2 fino alla ringhiera del balcone e, dopo aver salutato la folla che si era raccolta, si gett\u00f2 nel vuoto per non consegnarsi vivo.\nI due catturati subirono invece una dura sorte. Dopo essere stati presi, vennero ripetutamente seviziati e torturati per poi essere impiccati, il 22 luglio in posti diversi. Quel giorno Valentino verr\u00e0 impiccato insieme ad altri tre partigiani, tra cui Ignazio Vian, comandante di una formazione partigiana a Boves. Le modalit\u00e0 dell'esecuzione furono particolarmente cruente; diverse centinaia di persone, nei pressi di Porta Susa, furono rastrellate e costrette ad assistere all'impiccagione in corso Vinzaglio angolo via Cernaia. I corpi furono lasciati sul posto come monito. Questo avvenimento segn\u00f2 profondamente la citt\u00e0 al punto che, a guerra finita, la cattura di Solaro fu seguita dall'esecuzione di quest'ultimo nello stesso posto, sempre per impiccagione.\nL'11 giugno 1944, a seguito dei continui bombardamenti, i vertici nazisti ordinano alla FIAT, il trasferimento coatto dei macchinari (nonch\u00e9 di alcuni operai), ritenuti indispensabili, presso l'Alto Adige, allora annesso al Reich nazista. La situazione si far\u00e0 molto delicata quando gli operai verranno a conoscenza del piano e bloccheranno i settori coinvolti. Lo stallo si risolse il 22 quando un \u201cprovvidenziale\u201d bombardamento distrusse l'\"Officina 17\", obbligando i tedeschi a rinunciare al loro piano. Il 20 novembre, il dirigente FIAT Valletta comunic\u00f2 l'avvenuto accordo con i tedeschi per una grande commessa sulla costruzione di mezzi militari. Questa era accompagnata da un ulteriore aumento dell'orario lavorativo settimanale di 8 ore. La risposta dei lavoratori fu nettamente contraria, arrivando a bloccare la produzione. La protesta fu seguita dalla decisione dei vertici di imporre la serrata di Mirafiori per otto giorni. Le autorit\u00e0 nazifasciste procedettero quindi all'arresto di 1350 lavoratori, tra operai e impiegati, nei soli stabilimenti Lingotto e Mirafiori.\nNelle zone fuori dalla citt\u00e0 operavano, come detto, diverse formazioni partigiane che usavano i monti come luogo di copertura da cui far partire gli attacchi a valle. Una di queste formazioni, la 17\u00aa Brigata Garibaldi, intensific\u00f2 i propri attacchi nelle zone di Rivoli e Grugliasco, causando preoccupazione nei vertici nazifascisti. Venne cos\u00ec organizzata una spedizione militare dalla citt\u00e0 verso il Colle del Lis, dove si svolse una cruenta battaglia. Questa termin\u00f2 con la cattura di alcuni partigiani, 26, che vennero torturati e trucidati sul posto (\"eccidio del Colle del Lys\"), il 2 luglio.\n1945.\nIl 13 marzo 1945, membri delle Brigate Nere sterminano un'intera famiglia. Gaspare Arduino, operaio FIAT nonch\u00e9 organizzatore di alcune squadre SAP venne prelevato nella notte e giustiziato mentre le figlie Vera e Libera, anch'esse impegnate nella Resistenza, saranno uccise nei pressi della Pellerina. Mor\u00ec anche un loro vicino di casa, Pierino Montarolo, ma si salvarono altre due persone, rimaste solamente ferite.\nUn importante centro clandestino della Resistenza fu la conceria Fiorio di via san Donato. Qui passarono alcuni finanziamenti degli alleati al CLN e operarono due missioni: la \"Stella\" del capitano Giuliani, appoggiata dagli inglesi, e la missione statunitense guidata dal cecoslovacco Panek. Nel marzo del '45 ospit\u00f2 alcune riunioni tra il CLN e Aldobrando Medici Tornaquinci, il sottosegretario alle Terre occupate, paracadutato nelle Langhe dal governo di Roma e giunto poi nel capoluogo piemontese per pianificare le fasi insurrezionali e gli assetti istituzionali del dopo liberazione..\nIn questo clima si arriv\u00f2 all'aprile del '45. Il 18, il CLN proclam\u00f2 lo sciopero generale, ma i lavoratori non poterono uscire dagli stabilimenti in quanto presidiati esternamente dai carri armati. Il 25 ci fu il definitivo ordine di insurrezione generale e gli stabilimenti vennero occupati dai lavoratori per essere protetti da eventuali rappresaglie. I tedeschi spararono oltre 60 colpi sullo stabilimento Mirafiori, causando diverse vittime, ma a sua volta un panzer venne colpito da un cannoncino situato nello stabilimento; a quel punto i tedeschi evitarono di proseguire l'attacco, temendo che gli occupanti avessero numerose armi e munizioni per difenderlo. Situazioni simili si verificarono negli altri stabilimenti e nei punti strategici precedentemente occupati dagli insorti.\nIl 25, come detto, il CLN rende operativo il piano \"E27\" (\"Emergenza 27\") con il quale si comunicava alle formazioni partigiane della III, IV e VIII zona di marciare su Torino, contemporaneamente all'insurrezione cittadina organizzata dai GAP e dalle SAP per la difesa dei punti strategici. Sono i reparti partigiani dell'VIII zona (il Monferrato) i primi ad appropriarsi dei quartieri periferici dell'oltre Po. Il 27 giungono anche le formazioni delle valli alpine, che erano state trattenute dalla confusione creata dal colonnello inglese Stevens, il quale intendeva ritardare l'attacco: \u00e8 di questa data l'espugnazione della caserma fascista di via Asti e la costrizione imposta all'esercito tedesco di asserragliarsi presso il palazzo degli Alti Comandi di Corso Matteotti..\nA questo punto iniziarono le trattative della resa, con i fascisti disposti a concedere il passaggio dei poteri e i tedeschi pronti a trattare per la ritirata. In questa situazione ebbe notevole importanza il ruolo di mediatore del cardinale Maurilio Fossati e del clero torinese. I tedeschi ricevettero per\u00f2 il rifiuto di farla attraversare alla 5. e alla 34. Divisione, in avvicinamento al capoluogo piemontese, nonostante la minaccia nazista di trasformare Torino in una \u201cseconda Varsavia\u201d. Nella notte tra il 27 e il 28 aprile i tedeschi in citt\u00e0, ormai intrappolati, optarono per una rapida ritirata forzando i blocchi a Chivasso, sancendo cos\u00ec la definitiva liberazione di Torino, fatti salvi gli ultimi cecchini fascisti, appostati in alcuni edifici, che tentarono un'ultima quanto disperata resistenza.\nIl clima di euforia fu tragicamente interrotto quando, il 30 aprile 1945, giunsero i tedeschi in ritirata dalla Liguria, la 34. Infanteriedivision del generale Hans Schlemmer, i quali aggirarono il blocco cittadino passando tra Grugliasco e Collegno. Qui i nazisti si macchiarono di un grave crimine ai danni della popolazione locale compiendo un eccidio che causer\u00e0 la morte di sessantotto persone. La XXXIV Divisione non riusc\u00ec per\u00f2 a fuggire, accerchiata dalle forze partigiane dovette arrendersi agli alleati, nel frattempo giunti a Torino.\nDifatti, un contingente brasiliano facente parte della V Armata entrer\u00e0 in citt\u00e0 il 3 maggio, preceduto da una piccola avanguardia (30 aprile). L'incarico di questore sar\u00e0 affidato a Giorgio Agosti, gi\u00e0 commissario politico regionale delle formazioni di \"Giustizia e Libert\u00e0\" insieme a Duccio Galimberti e Dante Livio Bianco.\nDurante la Resistenza \u00e8 da segnalare inoltre la presenza di oltre 700 partigiani sovietici in Piemonte. Questi, costretti ad arruolarsi negli Ost-Bataillon della Wehrmacht durante l'avanzata tedesca verso est, finirono a combattere anche in Italia, dove in molti disertarono. \u00c8 stata riscontrata una nutrita presenza in Val di Susa nonch\u00e9 a Torino, dove 86 caduti sovietici trovano tuttora riposo nel Cimitero Monumentale.\nIl 29 maggio 1959, la \"l'Invitta capitale di una regione guerriera\", come venne definita Torino in tale occasione, ricevette la Medaglia d'oro al valor militare per l'ingente numero di morti e per le lotte partigiane qui accaduti. Viene qui riportato un frammento della motivazione:\nIl tributo pagato da Torino fu infatti altissimo: 11 impiccati, 271 fucilati, 12.000 arrestati, 20.000 deportati, 132 caduti e 611 feriti in fatti d'arme.\nTorino nella Repubblica.\nNonostante Torino fosse storicamente la terra d'origine dei Savoia, allo spoglio delle schede del referendum del 2 giugno 1946 nella circoscrizione torinese (che comprendeva anche il Piemonte settentrionale), la Repubblica ottenne quasi il 60% degli elettori (803.191 voti per la repubblica contro i 537.693 per la monarchia), a fronte di una media nazionale del 55%. I monarchi, esiliati dal paese, lasciarono comunque la Sacra Sindone, ancora di loro propriet\u00e0, nel capoluogo piemontese; il Sacro lino, secondo il testamento di Umberto II di Savoia, verr\u00e0 poi ufficialmente donato a Papa Giovanni Paolo II nel 1983, il quale decider\u00e0 di lasciarla sempre a Torino.\nIl boom economico.\nLa rinascita della citt\u00e0, sia a livello industriale sia economico, fu quasi immediata. Dal 1950 circa, la citt\u00e0 verr\u00e0 quasi sempre identificata con la fabbrica di automobili e coi suoi proprietari, la famiglia Agnelli. L'incipiente produzione di massa di automobili per tutta l'Italia e oltre, soprattutto i modelli popolari della Fiat 500 e della Fiat 600, richiameranno un flusso migratorio interno di lavoratori, provenienti da tutta l'Italia meridionale e dal Triveneto, nel ventennio 1950-1970. Oltre Torino, tale flusso interesser\u00e0 anche le vicine citt\u00e0 di Genova e Milano, anch'esse in rapida espansione economica, in quello che verr\u00e0 chiamato il triangolo industriale. La seconda met\u00e0 degli anni cinquanta vide inoltre un rapido sviluppo edilizio. Nel 1955, al Parco Michelotti in riva al Po, fu anche inaugurato un giardino zoologico. Nel 1961, in pieno boom economico, per celebrare i cent'anni dell'unit\u00e0 del paese, fu allestita una grande vetrina denominata \"Italia '61\" (o Expo '61), nella zona Nizza Millefonti. Furono costruite opere quali il Palazzo a Vela, Palazzo del Lavoro (chiamato anche Palazzo Nervi, o B.I.T.), una monorotaia sopraelevata collegata con il Parco del Valentino, a sua volta collegata con la collina di Cavoretto mediante un'ovovia sospesa, una ruota panoramica, un teatro \"Circarama\" e una scuola per giovani imprenditori. Tra i visitatori, si ricordano anche nomi illustri, quali il presidente Gronchi (che la inaugur\u00f2 insieme ad Agnelli), e la regina Elisabetta II del Regno Unito.\nI problemi operai.\nNel luglio 1962, il rinnovo del contratto dei metallurgici che la UIL e il SIDA, quest'ultimo controllato dalla dirigenza FIAT, non fu condiviso da CGIL e CISL, e questo port\u00f2 alle prime manifestazioni dei militanti della CGIL e del PCI in piazza Statuto, ov'era la sede della UIL. Dopo i lanci di sassi, polizia e carabinieri intervennero, con oltre mille fermi e di un centinaio di feriti, dei quali una settantina tra i poliziotti. Ne segu\u00ec un procedimento giudiziario che si concluse con la condanna di 31 dei 36 imputati, 3 assoluzioni e 2 perdoni giudiziali per minore et\u00e0. Seguirono anni di sostanziale tranquillit\u00e0, favoriti dal crescente benessere economico e dalle trattative tra FIAT e il governo sovietico che sfociarono nel protocollo di collaborazione, siglato nel 1965, per la costruzione della Lada-Vaz a Togliatti.\nGli anni di piombo.\nCome per il resto d'Italia, il periodo di rivoluzione sociale, culturale e occupazionale torinese inizia con i primi collettivi studenteschi, che anticiparono di poco il pi\u00f9 noto movimento di protesta del 1968, attraverso l'occupazione della sede universitaria di Palazzo Campana nel novembre 1967 (scena che si vede anche nel film \"La meglio giovent\u00f9\", di Marco Tullio Giordana del 2003). Sull'onda della contestazione giovanile, si affianc\u00f2 il disagio della mancanza di diritti lavorativi della classe operaia che, in quel periodo popolava l'ampio settore siderurgico-industriale della citt\u00e0, via via sempre pi\u00f9 organizzato in vari movimenti operai e aggregazioni in sindacati (ad esempio, il Sindacato dei Consigli, la Lega Mirafiori, quindi la FIM, la FIOM, la CGIL.\nNel 1969, l'industria FIAT assunse altri 15.000 operai, ma ci\u00f2 non serv\u00ec a placare la tensione sociale, sfociata in vari scontri il 3 luglio dello stesso anno, successivamente sedati grazie all'intervento del cardinal Pellegrino (che difese la causa operaia, sostenendo lo sciopero del 1973 e introduendo la \"pastorale del lavoro\"). Quell'anno, Torino vide numerose proteste, che sfociarono nel pi\u00f9 noto \"autunno caldo\". Le lotte sindacali, talvolta molto aspre, portarono a importanti conquiste, come l'introduzione della pensione sociale (1969) e lo Statuto dei lavoratori (1970). Tuttavia, nel periodo 1972-1980 Torino, citt\u00e0 operaia, dovette subire le violenze della lotta armata, specialmente delle Brigate Rosse, durante i cosiddetti \"anni di piombo\". Numerose furono le vittime del terrorismo di quel periodo, solo per citarne alcuni: il giornalista Carlo Casalegno, l'avvocato Fulvio Croce, il sindacalista (attivo tra Torino e Genova) Guido Rossa, il maresciallo di Pubblica Sicurezza Rosario Berardi, i poliziotti penitenziari Giuseppe Lorusso e Lorenzo Cotugno, il poliziotto Giuseppe Ciotta, il carabiniere Benito Atzei, il dirigente Carlo Ghiglieno (da questo verr\u00e0 tratta la fiction RAI \"Gli anni spezzati: l'ingegnere)\"), e molti altri.\nNonostante il calo delle violenze del precedente decennio, la crisi occupazionale dell'industria FIAT e del relativo indotto torinese, prosegu\u00ec anche nei primi anni ottanta, dove la direzione di Gianni Agnelli e di Cesare Romiti si dovette scontrare anche con le classi borghesi dei lavoratori, che sfoci\u00f2 nella protesta collettiva chiamata storicamente la \"marcia dei 40.000\" (14 ottobre 1980). Da l\u00ec a poco, verr\u00e0 chiuso il vecchio stabilimento FIAT Lingotto (tenendo aperto solo quello di Mirafiori), seguito dalla chiusura delle Officine Savigliano (Savigliano SNOS), le Ferriere Piemontesi (divenute Teksid) e la Michelin. Queste aree saranno poi riconvertite in edifici residenziali e commerciali.\nLa seconda met\u00e0 degli anni settanta della citt\u00e0 vide anche qualche spazio di sviluppo: L'allora giunta del sindaco Novelli diede un rapido slancio edilizio-urbanistico e integrazione di servizi (sanitari, educativi, sportivi) verso le periferie della citt\u00e0, che nel frattempo aveva raggiunto il culmine della sua popolazione (quasi 1.200.000 abitanti nel 1971). Le zone di espansione urbana furono poi ricordate col nome degli stessi complessi scolastici d'infanzia e scuole primarie statali ivi sorte, ovvero una sigla \"E\" (Espansione), seguita da un numero incrementale; ricordiamone alcune: E9 (Via Passo Buole), E10 (via Romita), E11 (Via Rubino), E13 (Str. Castello di Mirafiori), con stessa identica architettura, denominata \"treni di Bacco\" (dal nome dell'arch. Bacco), con dei moduli squadrati a parete bianca. Quindi E14 (Via Reiss Romoli, 45), E15 (C.so Cincinnato,121), E16 (V. Anglesio,17), E18 (V. Passoni,9).\nAnni recenti.\nNonostante i problemi socio-economici, l'industria torinese, sulla scia dell'economia nazionale, vide una breve ripresa, sebbene di proporzioni pi\u00f9 ridotte, a partire dai primi anni ottanta fino a buona parte degli anni novanta. La citt\u00e0 comunque, dovette fare i conti anche con il flusso di immigrazione straniera, principalmente costituita da cinesi e marocchini prima, rumeni, albanesi e africani dopo. Mentre gran parte della produzione industriale FIAT veniva man mano spostata all'estero, all'inizio degli anni duemila la crisi economica torinese si fece di nuovo risentire e, a questa, si aggiunse anche la recessione economica mondiale, iniziata nel 2008 circa. Colpita dal grave Incidente della ThyssenKrupp il 6 dicembre 2007, che provoc\u00f2 la morte di sette operai, Torino dovette reinventarsi economicamente, rivalutando anche i settori economici secondario e terziario. \nLa produzione industriale degli stabilimenti di Mirafiori infatti, venne drasticamente ridotta e, nel 2014, la FIAT, tradizionalmente torinese, verr\u00e0 inglobata in Fiat Chrysler Automobiles. Torino tent\u00f2 quindi di indirizzarsi maggiormente sulla cultura e sul turismo in genere, ad esempio con la riqualificazione del Museo Egizio, del Polo Museale Reale, della decentrata Reggia di Venaria Reale, ma anche attraverso la promozione di numerosi eventi fieristici annuali o biennali, \"in primis\" il Salone internazionale del libro e il Salone internazionale del gusto. Nel 2006, Torino ospit\u00f2 i XX Giochi olimpici invernali e i IX Giochi paralimpici invernali, eventi che diedero un piccolo impulso di rinascita della citt\u00e0. Sempre in occasione delle Olimpiadi invernali, venne inaugurata la prima linea della metropolitana sotterranea. Alcune opere viarie, come il nuovo passante ferroviario e i lavori per la nuova stazione ferroviaria di Torino Porta Susa, verranno completate, insieme ad altre grandi opere di riqualificazione, al fine di rendere la citt\u00e0 sempre pi\u00f9 al passo coi tempi. Nel 2016 Torino \u00e8 considerata al quinto posto tra le \"smart city\" italiane.\nVoci correlate.\nStoria cardo e decumano Torino"}
{"id": "294481", "revid": "16758", "url": "https://it.wikipedia.org/wiki?curid=294481", "title": "Magdalena Wallin-Forsberg", "text": ""}
{"id": "294486", "revid": "1833487", "url": "https://it.wikipedia.org/wiki?curid=294486", "title": "Bassacutena (Tempio Pausania)", "text": "Bassacutena \u00e8 una frazione comunale di Tempio Pausania, situata nella Sardegna nord-orientale, regione storico-geografica conosciuta col nome di Gallura.\nGeografia fisica.\nSituato a 27,01 chilometri da Tempio Pausania, il centro di Bassacutena sorge nel cuore della bassa Gallura, si innalza a 73 metri s.l.m., conta 409 abitanti residenti e dista 12\u00a0km dal vicino agglomerato di Arzachena. \u00c8 attraversata dall'omonimo rio. Di architettura sostanzialmente rurale \u00e8 circondato da boschi di querce e ulivi e formazioni granitiche di notevole bellezza. Dal paese si pu\u00f2 ammirare la collina 'Lu Naracu' per il fatto che su di essa sono presenti le rovine di un antico nuraghe.\nIsole amministrative.\nLa frazione di Bassacutena, con quella di San Pasquale, sono isole amministrative del Comune di Tempio Pausania, aventi una superficie totale di 43,12\u00a0km\u00b2.\nStoria.\nLa nascita di Bassacutena \u00e8 legata principalmente ad un curioso avvenimento, il cui protagonista fu Giuseppe Garibaldi. L'Eroe dei Due Mondi era solito frequentare questi luoghi fin dal 1849 in quanto legato dall'amicizia alla famiglia di Pietro Pilosu, proprietario di uno stazzo nei pressi dell'odierno paese.\nGaribaldi, all'epoca senatore nella decima legislatura, fece approvare una modifica del tracciato della strada Tempio Pausania-Palau in modo che una diramazione di questa passasse per la propriet\u00e0 dell'amico, favorendo cos\u00ec la nascita dell'agglomerato urbano che conosciamo oggi.\nIn realt\u00e0, sia il nome Bassacutena che l'abitato stesso hanno origine ben prima di Garibaldi e si possono riferire ai taglialegna toscani che venivano in queste zone della Sardegna per i loro commerci di legname. Il nome Bassacutena deriva dal fatto che la zona \u00e8 situata in basso, mentre la cutina \u00e8 una pietra che si trova nei pressi dei fiumi che la circondano. Solo in seguito il paese conobbe un maggiore sviluppo, grazie alla strada Tempio-Palau che la attraversava.\nIl 7 dicembre 1965 avvenne l'atterraggio di tre disertori della Legione straniera nelle periferie di Bassacutena. Essi pur di sottrarsi al duro addestramento e alla tirannia dei loro superiori arrivarono a rubare un velivolo in Corsica, ad Ajaccio, e si diressero verso la Sardegna in un tentativo di fuga. Atterrando rovinosamente e felicemente in territorio gallurese furono portati nelle cliniche ospedaliere di Tempio Pausania. Infine lasciarono l'ospedale per essere consegnati ai Consolati dei Paesi corrispondenti che provvidero al loro rimpatrio."}
{"id": "294496", "revid": "22828", "url": "https://it.wikipedia.org/wiki?curid=294496", "title": "Circuiti in serie parallelo", "text": ""}
{"id": "294505", "revid": "712828", "url": "https://it.wikipedia.org/wiki?curid=294505", "title": "Puffola Pigmea", "text": ""}
{"id": "294508", "revid": "599013", "url": "https://it.wikipedia.org/wiki?curid=294508", "title": "Dtm", "text": ""}
{"id": "294511", "revid": "712828", "url": "https://it.wikipedia.org/wiki?curid=294511", "title": "Metamorfomagus", "text": ""}
{"id": "294512", "revid": "183483", "url": "https://it.wikipedia.org/wiki?curid=294512", "title": "Linguaggio dei segni nicaraguense", "text": ""}
{"id": "294514", "revid": "287204", "url": "https://it.wikipedia.org/wiki?curid=294514", "title": "Claudio Merulo", "text": "Biografia.\nLa giovent\u00f9.\nNacque a Correggio, da Giovanna Govi ed Antonio Merlotti e fu battezzato l'8 aprile 1533, come appare dai registri battesimali della Collegiata di S. Quirino.\nCasa Merlotti era posta nel quartiere di Borgovecchio, con accesso sotto il portico lungo, a poca distanza dalla casa del pittore Antonio Allegri detto \"il Correggio\".\nLo stemma dei Merlotti, gi\u00e0 esistente sulla sepoltura della famiglia nella chiesa di S. Francesco, a Correggio, portava quattro monti, di cui uno, sovrapposto agli altri tre, recava sulla vetta un merlo. Lo stesso stemma si pu\u00f2 ancor oggi vedere nel monumento funerario del compositore nel Duomo di Parma.\nA Claudio, per bizzarria giovanile, piacque latinizzare il nome dell'uccello e farsi chiamare \"Merulus\", da cui deriv\u00f2, in italiano, il nome di Merulo, ch'egli port\u00f2 per tutta la vita. Nulla si sa della sua educazione musicale, anche se le fonti sono solite attribuire al prevosto correggese Girolamo Donati e al madrigalista Tuttovale Menon (Tugdual Menon) le responsabilit\u00e0 della formazione di base musicale del nostro. Il biografo correggese Ernesto Setti, in un suo manoscritto inedito conservato presso l'archivio storico della citt\u00e0 di Correggio, con un notevole sforzo di fantasia lo vuole addirittura allievo di Orazio Vecchi, il celebre autore di \"Amfiparnaso\", che fu Canonico ed indi Arcidiacono della Collegiata di S. Quirino, a Correggio, dal 1586 al 1591.\nIl periodo a Brescia.\nIl nome di Merulo appare la prima volta a Brescia nel 1556, quando viene nominato organista del Duomo Vecchio, ma da recenti scoperte si \u00e8 appreso che gi\u00e0 dall'anno precedente Claudio frequentava il salotto di casa Zantani a Venezia, punto di passaggio di molti artisti e di teatranti, da cui si evincono i suoi contatti con la nobilt\u00e0 veneziana precedenti la nomina bresciana.\nL'arrivo a Venezia.\nAncora prima di terminare il primo anno di lavoro a Brescia, nel luglio 1557, Merulo vince facilmente il concorso per il posto da secondo organista in San Marco a Venezia, una delle piazze organistiche pi\u00f9 prestigiose, al posto del defunto Girolamo Parabosco. Tre anni dopo uscir\u00e0 il primo madrigale pubblicato a stampa, in un'antologia.\nNel 1565 fonda insieme ad alcuni soci una tipografia musicale, che produrr\u00e0 una quarantina di titoli nell'arco di un quinquennio, con una fortissima attivit\u00e0 soprattutto nei primi due anni e mezzo. La prima opera personale a stampa di Merulo sar\u00e0 autostampata (i \"Madrigali\" a 5). Il 1\u00ba ottobre viene nominato primo organista al posto di Annibale Padovano, che aveva lasciato improvvisamente Venezia: al secondo organo salir\u00e0 Andrea Gabrieli, e i due formeranno per diciotto anni un duo organistico affiatato e celeberrimo, che attirer\u00e0 curiosi e addetti ai lavori.\nNel 1574 viene rappresentata a Venezia in presenza del re di Francia Enrico III, di passaggio nella Serenissima per prendere possesso della corona, una \"Tragedia\" di Cornelio Frangipane il Giovane, che secondo le fonti era in parte musicata da Merulo (ma la musica \u00e8 andata perduta). Il ruolo di Merulo all'interno della vita culturale veneziana \u00e8 dunque di primo piano, e non \u00e8 un caso se il suo nome appare fra gli ambasciatori al matrimonio di Francesco Medici con la veneziana Bianca Cappello. Quasi certa \u00e8 una sua presenza a Ferrara fra 1576 e 1580, dove entra in contatto con gli ambienti madrigalistici e culturali ariosteschi. Nel 1583 muore dopo anni di sofferenza la moglie, ma si risposa dopo qualche mese.\nLa corte parmense.\nNell'ottobre 1584 lascia l'incarico veneziano, e a dicembre appare il suo primo pagamento alla corte di Ottavio Farnese nel ducato di Parma. Per quanto i biografi ottocenteschi di Merulo abbiano ipotizzato un suo passaggio a Mantova dopo aver abbandonato Venezia, non ci sono prove che Merulo abbia lavorato per i Gonzaga, nonostante ai tempi del servizio veneziano sia intercorso un carteggio con il duca Guglielmo per una consulenza organologica.\nClaudio Merulo rimarr\u00e0 a Parma fino alla fine della vita, prendendo servizio sotto la corte di Ranuccio I Farnese come cembalista nel Duomo dal 1587 e nella chiesa di S. Maria della Steccata dal 5 aprile 1591 prende posto come organista: qui solleciter\u00e0 alcune sostanziali modifiche all'Organo Antegnati, per un'esecuzione pi\u00f9 appropriata della sua musica.\nOrgano \"Merulino\".\nSi attribuisce unanimemente a Merulo la costruzione di un piccolo organo positivo, ancora adesso perfettamente funzionante: probabilmente per\u00f2 si tratta di uno strumento in parte costruito da Merulo, anche se quella parte fu probabilmente la pi\u00f9' delicata e importante per la resa sonora dello strumento.\nNel 1904, trecento anni dalla morte di Merulo, fu acquistato dallo stato e dato in deposito al Conservatorio di Parma, tuttora conservato nella \"Sala Merulo\" e usato per sporadici concerti.\nGli ultimi Giorni.\nDurante il periodo parmigiano, Merulo viagger\u00e0 molto fra Venezia, Padova e Roma, dove stamper\u00e0 ulteriore musica fra cui le bellissime \"Toccate\" per tastiera. Dalle cronache dell'epoca apprendiamo che il 25 aprile del 1604 Merulo risultava gravemente infermo, preambolo alla sua fine giunta il 4 maggio successivo, all'et\u00e0 di 71 anni, per una probabile infezione viscerale.\nMusica.\nMerulo ha lavorato su svariati generi musicali, madrigali, canzonette, musica per tastiera e ha scritto inoltre musiche di scena, andate perdute e giunte a noi attraverso testimonianze indirette. \nGli studi pi\u00f9 recenti tendono a leggere nella sua figura quella di un umanista della musica, pienamente consapevole del suo ruolo nel momento storico e della responsabilit\u00e0 del singolo nel marcare con la propria esperienza la presenza nel mondo. \nPer quanto la sua figura sia legata soprattutto alla produzione organistica, non va sottovalutata la tanta musica profana e sacra per voce pubblicata in vita, soprattutto i madrigali, da cui si ricava un'attenzione all'espressivit\u00e0 psicologica, e le messe e i mottetti, con cui Merulo ha tentato di procurarsi un mercato in special modo fra le tantissime chiese veneziane che abbisognavano di testi specifici per le liturgie musicate. I suoi esperimenti per policoralit\u00e0, secondo l'uso veneziano e attenti agli effetti sonori ambientali, furono certamente esportati a Parma, per cui Merulo si pu\u00f2 ritenere il veicolo principale dell'uso della policoralit\u00e0 in Emilia a partire dal suo arrivo a Parma.\nCertamente per\u00f2 gran parte della sua fama appoggia sulla musica per tastiera. Noto fin dai suoi tempi per il rinnovamento della forma della Toccata, nella quale introdusse sezioni contrappuntate che per alcuni (ma scorrettamente) anticipano la Sonata classica, in realt\u00e0 Merulo ai suoi tempi era stimato per la \"gravitas\" delle sue composizioni, per la nobile postura allo strumento e la classe e la espressivit\u00e0 della sua musica, che ne hanno fatto anche il dedicatario e il modello del celebre trattato \"Il Transilvano\" di Girolamo Diruta.\nComposizioni.\nComposizioni per Organo.\nSono inoltre contenute in antologie a stampa numerose altre opere di Merulo, madrigali e mottetti non attestati nelle opere a stampa personali.\nAlcune altre composizioni strumentali e alcune vocali sono conservate in manoscritti non autografi (Verona, Torino)."}
{"id": "294515", "revid": "2149408", "url": "https://it.wikipedia.org/wiki?curid=294515", "title": "Markus Winkelhock", "text": "Carriera.\nHa esordito nella Formel K\u00f6nig nel 1998. Nel 1999 passa in Formula Renault e poi nella Formula 3 tedesca nel 2001. Nel 2003 Approda nella Formula 3 Euroseries per poi gareggiare nel DTM e nelle \"World Series by Renault\". Nella stagione 2006 \u00e8 collaudatore per la Midland in Formula 1.\nNella stagione 2007, dopo i primi gran premi trascorsi ancora da collaudatore nella scuderia ribattezzata Spyker F1, ha sostituito il licenziato Christijan Albers durante il Gran Premio d'Europa riuscendo a condurre la gara per qualche giro, grazie all'inaspettato acquazzone che ha colpito il circuito; successivamente \u00e8 stato costretto al ritiro per un cedimento tecnico. \u00c8 il dodicesimo pilota nella storia del mondiale di Formula 1 a riuscire a condurre la gara durante il suo gran premio di esordio, ed \u00e8 stato il primo a farlo partendo dall'ultima posizione della griglia. Inoltre, \u00e8 stato il primo pilota Spyker a raggiungere la prima posizione durante un gran premio. \u00c8 anche il primo pilota ad essere partito sia ultimo sia primo nel corso dello stesso gran premio, in quanto Winkelhock deteneva la prima posizione al momento dello stop, e part\u00ec dalla pole position in occasione della seconda partenza. Detiene il record di maggior numero di posizioni guadagnate nei primi 2 giri: ben 21.\nConducendo 5 giri (dal 2\u00ba al 7\u00ba) sui 13 percorsi prima del ritiro, Markus Winkelhock ha battuto un record che apparteneva a Michael Schumacher, ossia quello del miglior rapporto tra giri condotti e giri completati. Per Markus questo rapporto \u00e8 del 0,3846; per Schumacher invece \u00e8 del 0,3037, avendo condotto 5.111 giri sui 16.825 completati. Dopo questa parentesi, Winkelhock torna a gareggiare nel DTM."}
{"id": "294516", "revid": "697352", "url": "https://it.wikipedia.org/wiki?curid=294516", "title": "Eraclide", "text": "Persone.\nIl termine pu\u00f2 indicare anche un membro degli Eraclidi, i discendenti di Eracle"}
{"id": "294519", "revid": "1991", "url": "https://it.wikipedia.org/wiki?curid=294519", "title": "Orto Botanico di Padova", "text": ""}
{"id": "294527", "revid": "287204", "url": "https://it.wikipedia.org/wiki?curid=294527", "title": "Path\u00e8", "text": ""}
{"id": "294532", "revid": "438678", "url": "https://it.wikipedia.org/wiki?curid=294532", "title": "Il profumo del mosto selvatico", "text": "Il profumo del mosto selvatico (\"A Walk in the Clouds\") \u00e8 un film del 1995 diretto da Alfonso Arau.\nIl film \u00e8 un remake di \"Quattro passi fra le nuvole\" del 1942 di Alessandro Blasetti, soggetto di Cesare Zavattini e Piero Tellini.\nTrama.\nPaul Sutton torna dalla guerra, fiducioso di iniziare una nuova vita con la moglie conosciuta e sposata d'impeto il giorno prima di imbarcarsi. Ad attenderlo al molo non c'\u00e8 nessuno; arrivato a casa \u00e8 comunque felice di riabbracciare la moglie Betty, che per\u00f2 non sembra aver trepidato per lui: non ha letto che soltanto le prime delle numerosissime lettere che Paul le ha inviato, perch\u00e9 secondo lei troppo deprimenti. Paul riprende l'attivit\u00e0 di rappresentante di cioccolatini e, durante un viaggio in treno conosce una giovane di origine messicana, Victoria Aragon, figlia di un ricco viticoltore della Napa Valley, che possiede il vigneto modello \"Las Nubes\" (Le Nuvole).\nLa giovane, che frequenta l'universit\u00e0 in citt\u00e0, aspetta un figlio illegittimo dal suo professore che l'ha abbandonata e teme la reazione del padre, Alberto. Dopo una serie di contrattempi, Paul decide di accompagnarla a casa e fingere di essere suo marito, con l'accordo che il ruolo dovr\u00e0 durare solo per breve tempo, essendo deciso che gi\u00e0 il giorno dopo se ne sarebbe andato lasciando una lettera d'addio. Paul incontra subito l'aperta ostilit\u00e0 di Alberto, uomo all'antica, autoritario e geloso della figlia, irritato perch\u00e9 non hanno fatto le cose secondo le regole e la tradizione; insieme alla simpatia della madre Maria Jos\u00e9, del fratello minore Pedro e soprattutto del nonno, Don Pedro. Coinvolto dalla calda atmosfera familiare, Paul, orfano, ne rimane conquistato e anche per questo ritarda la sua partenza. Il rito della vendemmia poi, con il clima bacchico e solare della pigiatura dell'uva, fa perdere quasi la testa a Paul, che decide di resistere alla tentazione di sedurre Victoria, pur essendone attratto e ricambiato.\nPaul trova nella famiglia della giovane un rifugio dagli orrori della guerra che ancora lo traumatizzano. Il fatto che i due non dormano insieme insospettisce Alberto che, colpito dalle manifestazioni d'affetto per la figlia da parte del falso genero, decide di farli sposare con rito religioso. A questo punto Victoria \u00e8 costretta a confessare la verit\u00e0 al padre, mentre Paul a malincuore si allontana per tornare dalla moglie. La donna nel frattempo ha letto tutte le lettere di Paul e ha capito che lei e il marito sono troppo diversi; inoltre ha una relazione con un altro uomo. Propone a Paul l'annullamento del loro matrimonio. Libero, il giovane fa subito ritorno al vigneto, ma trova Alberto ubriaco che si scaglia contro di lui e, roteando una lampada a petrolio per colpirlo, la lancia accidentalmente nel vigneto, incendiandolo. Vani sono i tentativi per domare le fiamme; dall'incendio si salva solo la pianta madre del vigneto e Paul suggerisce che sia proprio quella pianta a far rivivere le coltivazioni. Alberto fa pace con la figlia e Paul pu\u00f2 sposarla accettando di essere un buon padre per il nascituro."}
{"id": "294534", "revid": "726373", "url": "https://it.wikipedia.org/wiki?curid=294534", "title": "Energy Hog", "text": "Energy Hog \u00e8 un personaggio di finzione creato nell'ottobre 2005 dal Dipartimento dell'Energia degli Stati Uniti d'America (United States Department of Energy) come mascotte della conservazione dell'energia e testimonial delle pubblicit\u00e0 realizzate per sensibilizzare l'opinione pubblica americana sulla tematica.\n\u00c8 un maiale antropomorfico con abiti da motociclista."}
{"id": "294535", "revid": "1543377", "url": "https://it.wikipedia.org/wiki?curid=294535", "title": "Torre Santa Susanna", "text": "Torre Santa Susanna (\"La Torri\" in dialetto brindisino) \u00e8 un comune italiano di abitanti della provincia di Brindisi in Puglia.\nGeografia fisica.\nIl comune \u00e8 situato al centro della penisola salentina, a un'altitudine di 70 metri sul livello del mare, ed \u00e8 equidistante dalla costa adriatica e da quella ionica.\nStoria.\nLe origini di Torre e l'appellativo \"Santa Susanna\" sono incerte.\nSecondo Girolamo Marciano (1571 - 1628), Annibale avrebbe posto uno dei suoi accampamenti presso il Casale di Crepacore allorch\u00e9 ebbe a combattere gli Oritani per far sua la citt\u00e0 di Oria e in prossimit\u00e0 di quelle zone ci sarebbe stata una cruenta battaglia, tant'\u00e8 che ancora oggi esiste una zona chiamata \"La Sconfitta\".\nIl prefetto di Roma, residente a Oria, per fortificare la citt\u00e0 in modo da non subire altri attacchi nemici, avrebbe fatto erigere due castelli con torri nei punti che ritenne pi\u00f9 strategici: uno dove sorge attualmente Torre Santa Susanna, l'altro a pochi chilometri a sud-est di Manduria e cio\u00e8 ad Avetrana, il cui nome \u00e8 dovuto ai \"Veterani Romani\" che presidiavano detti castelli. \nLa leggenda narra che un soldato romano fedele all'Imperatore e nello stesso tempo cristiano, che custodiva insieme ad altri veterani il castello e le torri sorti nella zona, avrebbe dipinto l'effigie di Santa Susanna su una parete di una torre. In seguito cominciarono a sorgere intorno al castello agglomerati di casupole a cui fu dato il nome di \"Turris Sanctae Susannae\".\nI Casali, ormai distrutti, erano piccoli agglomerati di casupole: Crepacore, San Giacomo, Galesano, Paradiso, Tubiano e Sorboli, i cui abitanti a causa di pestilenza e terremoti si riversarono in Torre Santa Susanna, essendo questo divenuto ormai un centro abitato pi\u00f9 grande, pi\u00f9 salubre e stabile poich\u00e9 sito su una zona rocciosa.\nNel 918 i Saraceni, piombati d'improvviso su Oria, misero a ferro e fuoco tutta la citt\u00e0 e, dopo aver ucciso donne e bambini, portarono via come schiavi i superstiti. fu raso al suolo, i pochissimi monaci sfuggiti, si raccolsero nel Galesano e fondarono l'Abbadia di S. Maria di Galaso (nome preso dalla contrada). L'Abbadia sorgeva a breve distanza dall'allora Casale di Galaso e si estendeva tra i comuni di Veglie, Torre ed Erchie. Anche in questo Casale, nei tempi antichi sono stati ritrovati molti reperti, il De Prezzo scrive di ritrovamenti di ciotole, monete d'oro, una scalinata, alcune colonne, lucerne e moltissime sepolture con all'interno \"lacrimarum\" (vasetti delle lacrime).\nMonumenti.\nPalazzo baronale (chiamato comunemente Castello).\nFu costruito nel XVI secolo e appartenne ai conti Filo della Torre. Il castello ha pianta quadrata irregolare con torri angolari rettangolari. Il portale \u00e8 in bugnato. L'interno \u00e8 decorato da chiostro e cappella gentilizia.\nChiesa matrice (Santa Maria e San Nicola).\nCostruita nel XIV secolo, fu intitolata a santa Maria Assunta e poi anche a san Nicola. L'esterno ha aspetto rinascimentale con rosone in chiave romanica e portale con elementi classici. L'interno \u00e8 a tre navate. In due nicchie laterali ci sono le statue di San Nicola e Santa Susanna. Ha copertura a capriate lignee sul soffitto.\nSantuario di Santa Maria di Galaso.\nLa chiesa originale era del XV secolo ma fu stravolta nel Settecento. Oggi il santuario si presenta su due livelli: quello a piano stradale costituisce lo spazio riservato all'ingresso; da questo piano, si scendono 13 gradini per arrivare al quello inferiore, che costituisce il vero e proprio Santuario. Di particolare interesse \u00e8 una tela della Madonna col Bambino di origine molto antica, legata alla leggenda di un pozzo romano miracoloso posto sotto l'attuale Santuario. La tela \u00e8 situata nel centro di un grande altare in stile barocco. Altro monumento interessante \u00e8 il presepe in pietra, situato sulla parete destra nei pressi dell'altare. Il santuario oggi ha aspetto neogotico.\nChiesa bizantina di San Pietro (o Santa Maria) di Crepacore.\nIn stile bizantino, \u00e8 una chiesa sconsacrata che si trova sulla strada provinciale per Mesagne, in localit\u00e0 Le torri. Fu costruita nell'VIII, secolo con aspetto di edificio fortificato. Si presume la costruzione su un castello degli antichi Messapi. La chiesa quadrata ha tre navate con una cupola centrale a tholos. Vi sono anche degli affreschi.\nSociet\u00e0.\nEtnie e minoranze straniere.\nAl 31 dicembre 2014 nel territorio comunale si registrava la presenza di 103 stranieri regolari (40 maschi e 63 femmine) pari circa all'1,0% della popolazione totale residente. La pi\u00f9 grande comunit\u00e0 \u00e8 di gran lunga quella rumena.\nSi riportano le nazionalit\u00e0 pi\u00f9 rappresentate:\nReligione.\nLa religione pi\u00f9 diffusa a Torre Santa Susanna \u00e8 il cattolicesimo: il comune fa parte della diocesi di Oria ed \u00e8 suddiviso nelle due parrocchie di Santa Maria e San Nicola (presso la chiesa matrice) e di Cristo Re. Importante anche la chiesa e il convento dei Carmelitani, che pur non essendo sede parrocchiale ha sempre ospitato una nutrita comunit\u00e0 cristiana.\nEconomia.\nL'economia di Torre Santa Susanna \u00e8 prevalentemente imperniata sull'agricoltura, con produzione di olio d'oliva, vino e formaggi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFeste e ricorrenze.\nFesta patronale di Santa Susanna l'11 agosto. Le strade si pavesano a festa con luminarie e bancarelle. Oltre ai riti religiosi si svolge anche la festa civile in due giorni con un concerto bandistico che si tiene dopo la conclusione della processione del simulacro della Santa nella serata dell'11 e l'esibizione di un cantante o gruppo musicale in quella del 10. Chiusura della festa all'una di notte del 12 con uno spettacolo di fuochi pirotecnici.\nFesta di Maria SS. di Galaso il 25 settembre. Solo riti religiosi con la processione della statua della Madonna.\nIl pulcino d'oro: gara canora per bambini nel mese di luglio.\nFiere e mercati.\nMercato settimanale il gioved\u00ec\nFiera di Santa Susanna: si svolge a cavallo del 2 maggio, giorno in cui si commemora un miracolo della Santa, organizzata dal comitato fiera di Santa Susanna.\nFiera Torrese: prima domenica di settembre, organizzata dall'associazione turistica Pro Loco.\nSport.\nA Torre ci sono diverse societ\u00e0 sportive che militano in campionati provinciali, regionali o nazionali:"}
{"id": "294539", "revid": "77654458", "url": "https://it.wikipedia.org/wiki?curid=294539", "title": "John Hawkwood", "text": ""}
{"id": "294544", "revid": "76963", "url": "https://it.wikipedia.org/wiki?curid=294544", "title": "Erasmus Darwin", "text": "Biografia.\nNel suo poema \"The Botanic Garden\", scritto tra il 1789-91 e incentrato sulla natura e l'industria, per descrivere il grande cotonificio Arkwight, chiam\u00f2 in causa naiadi e ninfe. Del 1794-96 \u00e8 il trattato \"Zoonomia\", che riscontr\u00f2 un enorme successo e venne tradotto in italiano, francese e tedesco.\nMor\u00ec nel 1802 e fu sepolto all'interno della chiesa di Tutti i Santi a Breadsall.\nFamiglia.\nDarwin si spos\u00f2 due volte ed ebbe quattordici figli da tre donne diverse.\nNel 1757 Darwin spos\u00f2 la diciassettenne Mary \"Polly\" Howard (1740-1770) e da lei ebbe cinque figli:\nDopo la morte della prima moglie, Darwin ebbe una relazione con la tata di suo figlio Robert, Mary Parker. Da tale relazione nacquero due figlie illegittime:\nNel 1780 Darwin spos\u00f2 Elizabeth Pole, vedova del colonnello Edward Pole.\nLa coppia ebbe sette figli:"}
{"id": "294547", "revid": "6199", "url": "https://it.wikipedia.org/wiki?curid=294547", "title": "Uricasi", "text": ""}
{"id": "294549", "revid": "599013", "url": "https://it.wikipedia.org/wiki?curid=294549", "title": "Nathalie Dechy", "text": "Biografia.\nNel 2005 ha centrato la semifinale agli Australian Open, dove ha perso in 3 set contro la n. 1 al mondo Lindsay Davenport.\nHa vinto un torneo in singolo, nella Gold Coast australiana nel 2003. Vanta anche 4 tornei di doppio, nel 2002 a Parigi in coppia con la statunitense Meilen Tu, agli US Open 2006 in coppia con Vera Zvonar\u00ebva a Roma nel 2007 in coppia con Mara Santangelo ed ancora agli US Open nel 2007 insieme a Dinara Safina. I suoi migliori piazzamenti sono n.11 in singolo e n.8 in doppio dopo la vittoria di Roma 2007. Vanta un titolo anche nel doppio misto, al Roland Garros nel 2007, in coppia con l'israeliano Andy Ram. Nel 2003 ha vinto con la squadra francese la Fed Cup, al fianco di giocatrici come Am\u00e9lie Mauresmo e Mary Pierce.\nNella vittoria del titolo di doppio femminile degli US Open 2006, dopo aver battuto in semifinale Francesca Schiavone, che giocava in coppia con la ceca Kv\u011bta Peschke, in finale ha battuto in coppia con la Zvonareva (con cui aveva giocato in doppio anche al Roland Garros) un'altra russa, Dinara Safina (sorella di Marat Safin), e la slovena Katarina Srebotnik col punteggio di 7-6 7-5. A Roma nel 2007, in coppia con la Santangelo (con cui giocava insieme per la prima volta), ha battuto in finale la coppia italiana composta da Tathiana Garbin e Roberta Vinci col punteggio di 6-4 6-1. La Garbin e la Vinci avevano perso anche la settimana prima a Berlino contro la coppia numero uno al mondo composta dalla statunitense Lisa Raymond e dall'australiana Samantha Stosur. Al doppio misto del Roland Garros 2007 ha battuto insieme a Andy Ram, come testa di serie n.8, il serbo Nenad Zimonji\u0107 ed ancora una volta Katarina Srebotnik, col punteggio di 7-5 6-3. La Dechy \u00e8 stata, in quest'occasione, la prima francese a vincere il torneo parigino dopo 3 anni (l'ultima era stata Tatiana Golovin nel doppio misto del 2004 insieme a Richard Gasquet).\nA settembre 2007 ha difeso il titolo di doppio femminile agli US Open, in coppia con Dinara Safina, che aveva battuto nella finale nel 2006. La giocatrice della Guadalupa e la sorella di Marat Safin, teste di serie n.7, hanno battuto 6-4 6-2 le n.5 del tabellone, la coppia di Taiwan formata da Yung-Jan Chan e Chuang Chia-jung.\nDecide di ritirarsi dall'attivit\u00e0 sportiva dopo il torneo di Wimbledon del 2009."}
{"id": "294550", "revid": "14214", "url": "https://it.wikipedia.org/wiki?curid=294550", "title": "Aeroporto civile Tommaso Dal Molin", "text": ""}
{"id": "294552", "revid": "14214", "url": "https://it.wikipedia.org/wiki?curid=294552", "title": "Almerico Da Schio", "text": ""}
{"id": "294556", "revid": "1833487", "url": "https://it.wikipedia.org/wiki?curid=294556", "title": "Emo", "text": "Il termine emo (o emo-core) si riferisce ad un genere musicale inizialmente compreso all'interno del punk rock, di cui \u00e8 considerato un sottogenere. Si differenzia principalmente dal post-hardcore per la presenza di una maggiore melodia, orientate verso l'indie rock e il pop punk e per la voce dei cantanti che sembra quasi un pianto o un urlo.\nDi fondamentale importanza per la genesi dello stile furono gli H\u00fcsker D\u00fc con il loro album \"Zen Arcade\", pubblicato nel 1984 e i Naked Raygun con \"Throb Throb\" nel 1985. Questi lavori, sebbene siano comunque per la gran parte etichettabili come hardcore punk, si diversificarono dal sound hardcore pi\u00f9 grezzo e violento visto sino ad allora, e contenevano una maggiore attenzione sia ai testi che alla tecnica musicale, influenzando moltissimo la scena musicale di Washington D.C., tanto che fu proprio in questa zona che venne usato per la prima volta il termine \"emo\" per definire band in sostanza sempre hardcore ma con sonorit\u00e0 pi\u00f9 melodiche e ricche. I nomi pi\u00f9 significativi sono Rites of Spring, Embrace (il gruppo di Ian MacKaye precedentemente leader dei Minor Threat; successivamente fonder\u00e0 insieme al cantante dei Rites of Spring i Fugazi, band anch'essa di grande importanza per l'emo sul finire degli anni ottanta), One Last Wish, Gray Matter, Fire Party e leggermente dopo Moss Icon e i The Hated. La prima ondata emo inizi\u00f2 a scemare con lo scioglimento nei primi anni novanta di molte delle band citate.\nA met\u00e0 anni novanta, il termine \"emo\" inizi\u00f2 ad essere usato per indicare la scena musicale indie influenzata appunto dai Fugazi con sonorit\u00e0 quindi marcatamente pop punk e indie rock. Gruppi come Sunny Day Real Estate e Texas Is the Reason interpretarono il lato pi\u00f9 emo dell'indie rock, un lato pi\u00f9 melodico e meno caotico del suo predecessore. La scena \"indie-emo\" sopravvisse fino alla fine degli anni novanta, quando molte band appartenenti ad essa si sciolsero o indirizzarono la propria musica verso territori pi\u00f9 mainstream.\nCome fecero le ultime band indie-emo, anche le nuove leve strizzarono l'occhio al mainstream, creando uno stile musicale che ha introdotto il termine \"emo\" nella cultura popolare. Se in passato il termine \"emo\" era usato per descrivere una grande variet\u00e0 di band, ai giorni nostri il termine ha assunto un significato ancora pi\u00f9 ampio, non necessariamente indicativo di un preciso genere musicale.\nStoria.\nLa prima ondata: l'emotional hardcore (1985-1994).\nNel 1985, a Washington D.C., Ian MacKaye e Guy Picciotto, veterani della scena hardcore locale, decisero di prendere la distanza dalla crescente \"violenza musicale\" dei gruppi componenti il loro contesto musicale. Decisero di portare la propria musica su un livello pi\u00f9 personale, abbracciando la sperimentazione e dando vita a due distinti gruppi: gli Embrace di MacKaye e i Rites of Spring di Picciotto. Il nuovo sound era il risultato di un crescente spirito di sperimentazione ed innovazione musicale e l'estate del 1985 viene tuttora ricordata nella scena musicale con il nome di \"Revolution Summer\". Questa prima ondata di gruppi definiti con il termine \"emo\" viene considerata appartenente alla corrente chiamata emotional hardcore.\nIn breve tempo, il neonato stile influenz\u00f2 molti gruppi (in particolare Moss Icon, Nation of Ulysses, Dag Nasty, Shudder to Think, Fire Party, Marginal Man e Gray Matter, molte delle quali incisero i propri dischi per l'etichetta indipendente di Ian MacKaye, la Dischord Records). L'ondata iniziale del DC emo termin\u00f2 nel tardo 1994 con lo scioglimento degli Hoover.\nL'origine del termine \"emo\" \u00e8 ancora incerta, tuttavia i membri dei Rites of Spring lo utilizzarono nel 1985 in una intervista al \"Flipside Magazine\", riferendo che numerosi fan avevano iniziato ad utilizzare tale termine per descrivere la loro musica.\nAnche altre scene svilupparono un sound simile a quello di Washington D.C.. Nei primi anni novanta a San Diego, la Gravity Records realizz\u00f2 diversi dischi hardcore emo. Le band pi\u00f9 significative di quella scena furono Heroin, Indian Summer, Angel Hair, Antioch Arrow e Mohinder.\nContemporaneamente, anche a New York e nel New Jersey, band come Native Nod, Merel, 1.6 Band, Rye Coalition e Quicksand stavano percorrendo la stessa direzione. Molte di queste band si \"riunirono\" ideologicamente nella scena dei club ABC No Rio e CBGB. Molte di queste forme di musica emo, in particolare la scena di San Diego, iniziarono ad evolvere verso territori pi\u00f9 caotici ed aggressivi, dando origine allo screamo.\nIn gran parte, il lato pi\u00f9 hardcore dell'emo inizi\u00f2 a dissolversi con lo scioglimento di molte delle band citate. Nonostante ci\u00f2, tuttora alcune band come Circle Takes the Square, Hot Cross, City of Caterpillar, Funeral Diner e A Day in Black and White continuano a riflettere lo stile emo originario.\nNel frattempo, dallo scioglimento degli Embrace e dei Rites of Spring nascevano i Fugazi che sebbene non si siano mai definiti emo, hanno esercitato una grossa influenza sulla seconda ondata emo. La band post-hardcore di MacKaye e Picciotto \u00e8 infatti citata come ispiratrice di molti gruppi di grande importanza nella \"seconda ondata\" emo, come Sunny Day Real Estate, Braid e Jimmy Eat World.\nPrime influenze emo.\nIn California, in particolare nella Bay Area, band come Jawbreaker e Samiam cominciarono a miscelare l'influenza della scena di Washington D.C. con il pop punk.\nNell'album \"Bivouac\" dei Jawbreaker, il cantante Blake Schwarzenbach evolse il tradizionale timbro vocale hardcore verso direzioni pi\u00f9 melodiche.\nAnche nei primi anni novanta questa tendenza continu\u00f2 a manifestarsi con band come i Lifetime. La loro musica infatti \u00e8 spesso classificata come emo oppure melodic hardcore punk. In risposta alla svolta verso il metal che alcune band hardcore come The Exploited o Charged GBH stavano prendendo, i Lifetime decisero inizialmente di addolcire e rallentare il proprio suono, salvo successivamente evolvere nuovamente verso una musica pi\u00f9 veloce ed aggressiva.\nSeconda ondata (1994-2000).\nRipercorrendo la crescente popolarit\u00e0 dei Fugazi nuovi gruppi stavano emergendo, miscelando influenze proprio della band di MacKaye e Picciotto con il post-punk di Mission of Burma e H\u00fcsker D\u00fc.\nIl momento chiave fu la realizzazione dell'album \"Diary\" dei Sunny Day Real Estate nel 1994 uscito per la Sub Pop. Il supporto della etichetta consent\u00ec al gruppo di partecipare al \"The Jon Stewart Show\". L'album ottenne un grande interesse nazionale.\nMolte persone, soprattutto grazie all'esposizione ottenuta dal gruppo sulla nascente Internet, cominciarono ad identificare i Sunny Day Real Estate con il termine \"emo\", ancor pi\u00f9 di quanto fatto con i Fugazi. Cominci\u00f2 a diffondersi anche il termine \"emocore\". Successivamente per\u00f2 venne riconosciuta una distinzione nella scena tra l'\"emocore\" dei primi periodi e questo nuovo \"indie emo\" con evidenti influenze grunge vista la provenienza della band da Seattle.\nNegli anni a seguire cominciarono a mettersi in luce per il crescente successo dell'emo diverse localit\u00e0. La pi\u00f9 significativa fu nel Midwest a met\u00e0 degli anni novanta. Da citare band come Boy's Life, Christie Front Drive e Cap'n Jazz. Queste band andarono a formare la scena detta \"midwest emo\" che qualche anno pi\u00f9 tardi avrebbe influenzato gruppi di fama internazionale come Braid, Elliott e The Get Up Kids.\nAnche l'area di Phoenix (Arizona) divenne importante per l'emo. Ispirati dai Fugazi e soprattutto da Sunny Day Real Estate e dal \"midwest emo\" di Christie Front Drive e Boy's Life, i Jimmy Eat World iniziarono ad influenzare la propria musica con elementi emo, realizzando nel 1996 l'album \"Static Prevails\". L'album fu il primo realizzato per una major discografica, in particolare la Capitol Records con cui i Jimmy Eat World avevano firmato un contratto nel 1995.\nAltre band che seguirono il modello \"indie emo\" furono i newyorkesi Texas Is the Reason, i Rainer Maria da Madison (WI), i californiani Knapsack, i Mineral di Austin, i Piebald e Jejune di Boston. Con la diffusione dell'\"indie emo\", alcuni album che poco avevano a che fare con il genere fondato anni prima da Rites of Spring ed Embrace furono etichettati con il termine \"emo\". Un esempio \u00e8 \"Pinkerton\" degli Weezer, uscito nel 1996 e considerato l'album emo pi\u00f9 importante e influente della fine degli anni novanta.\nCon il crescente aumento di popolarit\u00e0 delle band su scala nazionale ed internazionale, emersero anche numerose etichette discografiche indipendenti come la Jade Tree Records, la Saddle Creek e la Big Wheel Recreation. La californiana Crank Records realizz\u00f2 nel 1997 \"(Don't Forget to) Breathe\", considerata una delle pi\u00f9 rilevanti compilation emo degli anni novanta. Questa raccolta includeva brani di The Promise Ring (una delle band emo pi\u00f9 famose degli anni novanta), Mineral, Knapsack ed altre importanti band. Nel 1998 la Deep Elm Records realizz\u00f2 la prima di una serie di compilation intitolate \"Emo Diares\", contenente brani di Jimmy Eat World, Samiam e Jejune. Nel 1999 l'etichetta K-Tel realizz\u00f2 \"\" che includeva tra gli altri, brani di Texas Is the Reason, Mineral, The Promise Ring, Knapsack, Braid, At the Drive-In e Jawbox.\nAlla fine degli anni novanta la scena emo divenne di rilevanza nazionale e le major cominciarono ad interessarsi alla popolarit\u00e0 del genere. Alla fine della decade, la parola \"emo\" divenne molto utilizzata nell'ambito mainstream. Nell'estate del 1998, il magazine Teen People pubblic\u00f2 in un proprio numero un articolo che dichiarava l'emo il nuovo \"hype\" musicale ed individuava nei The Promise Ring la band trainante della scena. La natura indipendente dell'emo fece in modo che molte band appartenenti al genere modificassero il proprio stile per sfuggire alle attenzioni delle major discografiche. Negli anni a seguire infatti i Sunny Day Real Estate con l'album \"The Rising Tide\" si indirizzarono verso il rock progressivo, i Jejune verso l'alternative rock, i The Get Up Kids e i The Promise Ring modificarono il loro sound verso il pop punk in ascesa grazie a band come Green Day e Blink-182.\nMentre l'\"indie emo\" cessava completamente di esistere alla fine del decennio, alcune band come Thursday e Sparta continuarono a seguire il modello originario \"emo-core\" dei Fugazi.\nTerza ondata (2000-2010): l'emo-pop.\nAll'inizio del 2000 la scena emo sotterranea era quasi completamente scomparsa. Ad ogni modo il termine \"emo\" continuava a circolare, soprattutto perch\u00e9 i mezzi di comunicazione continuavano ad utilizzarlo per identificare le poche rimanenti emo band degli anni novanta come i Jimmy Eat World.\nProprio i Jimmy Eat World, alla fine degli anni novanta si mossero in una direzione pi\u00f9 mainstream. Nel 2001 realizzarono l'album \"Bleed American\" con cui modificarono le influenze emo degli esordi. Nonostante questi cambiamenti il pubblico continu\u00f2 ad identificare la band con il termine \"emo\". Anche i nuovi gruppi stilisticamente vicini ai Jimmy Eat World furono inclusi nel genere.\nIl 2003 vide il successo di Chris Carrabba dei Dashboard Confessional. Proprio questa band d\u00e0 il via alla vera e propria terza ondata dell'emo, ponendo le basi stilistiche per tutti i gruppi che attualmente godono di grande successo.\nCon il successo di Dashboard Confessional e Jimmy Eat World le major discografiche si lanciarono alla ricerca di gruppi dal suono simile, un po' come era successo nei primi anni novanta con il genere grunge.\nL'emo nel ventunesimo secolo.\nPi\u00f9 che in passato, l'emo \u00e8 arrivato a comprendere una moltitudine di band, molte delle quali hanno poco in comune col genere, o quantomeno con la sua prima ondata. Il termine ha assunto un significato cos\u00ec ampio che \u00e8 diventato difficile descrivere cosa effettivamente intenda. Si tende quindi a definire emo anche gruppi e stili musicali che sono influenzati solo in parte da questo genere, nella sua versione pi\u00f9 recente e melodica, e che quindi si distacca dall'emo originale. Il \"sound\" che viene definito emo presenta decise influenze pop punk ed anche alternative rock. Il termine \"emo\" \u00e8 associato a gruppi come Blessthefall, Thirty Seconds to Mars, A Static Lullaby, Alkaline Trio, Billy Talent, Brand New, Coheed and Cambria, Fall Out Boy, From Autumn to Ashes, Funeral for a Friend, Matchbook Romance, My Chemical Romance, Panic! at the Disco, Paramore, Silverstein, Something Corporate, The All-American Rejects, Taking Back Sunday, The Starting Line, Tokio Hotel e Yellowcard. I fan di alcune di queste band hanno subito preso le distanze da questo termine associato alla musica dei loro beniamini, fornendo lunghe spiegazioni dei motivi per cui tali band non possano essere definite emo. (La repulsione di alcune band all'essere associate all'emo non \u00e8 diversa dal tentativo di allontanarsi dall'emo di varie indie band a fine anni novanta.)\nIn alcuni casi le nuove band emo stanno solo proponendo alla loro maniera l'emo di alcuni anni prima.\nNel frattempo \u00e8 cresciuto in popolarit\u00e0 e successo anche lo screamo, sottogenere associato all'emo nato come detto a met\u00e0 anni novanta, grazie a gruppi molto recenti come Alesana, Funeral for a Friend, Taking Back Sunday, Thrice e Finch.\nCome risultato di un continuo cambiamento dell'emo negli anni, una seria scissione \u00e8 venuta a delinearsi tra i sostenitori di determinati periodi dell'emo. Chi \u00e8 fortemente legato all'hardcore delle origini difficilmente ha apprezzato la svolta indie rock della seconda ondata. Allo stesso tempo \u00e8 improbabile che i fan di quest'ultima condividano la svolta pop punk e melodica delle band molto note.\nSebbene la terza ondata comprenda quasi esclusivamente influenze e artisti pop punk, alcune band statunitensi quali i Breaking Benjamin hanno la caratteristica di incrociare l'emocore con generi alternative metal, post grunge e addirittura nu metal, ad esempio nel loro album \"Phobia\" (2006). Proprio dopo questo album i Breaking Benjamin cominciarono ad essere in parte annoverati tra le band esponenti della terza ondata di emotional hardcore, seppure solo come influenza. Altre band successivamente tesero a rivalutare l'emo con un'influenza alternative metal.\nAnni 2010: declino e rinnovamento.\nA partire dagli ultimi anni dall'inizio del 2000, l'emo ha iniziato a sfaldarsi. Molte delle band che hanno rappresentato questo genere musicale si sono allontanate dalle loro radici emo per avvicinarsi ad uno stile pi\u00f9 pop punk; si possono citare ad esempio l'album \"\" dei My Chemical Romance, i quali si sarebbero sciolti poco tempo dopo; anche i Fall Out Boy e Paramore hanno seguito lo stesso schema (vedi \"Paramore (album)\" e \"Save Rock and Roll\"), cos\u00ec come i Panic! at the Disco con l'album \"Too Weird to Live, Too Rare to Die!\", dai toni fortemente synth pop.\nGli Alexisonfire, The Academy Is... e Thursday, insieme ai My Chemical Romance, si sono divisi completamente. La disfatta di tutte queste band e la trasformazione \"commerciale\" delle precedenti ha portato alcuni siti internet a chiedersi cosa fosse successo alla musica emo.\nAttualmente l'emocore \u00e8 riuscito a tornare parzialmente alla ribalta grazie a gruppi musicali dal successo piuttosto recente come A Day to Remember, Alesana, The Almost, Before Their Eyes, Escape the Fate, Eyes Set to Kill, From First to Last, Funeral for a Friend, Further Seems Forever, Saves the Day, Senses Fail, Silverstein, Snow White's Poison Bite, The Get Up Kids, Taking Back Sunday, The Red Jumpsuit Apparatus, The Used e, prima che si sciogliessero, gli Underoath.\nDagli anni 2020 l'emo \u00e8 tornata nel mainstream in concomitanza con il \"revival\" del pop punk e contaminandosi con altri generi, come l'hip hop e l'emo rap; in Italia il maggiore rappresentante di questa nuova ondata \u00e8 il trio La Sad, formato da The\u00f8, Plant e Fiks, che contamina l'emo con la trap.\nAbbigliamento.\nSia i ragazzi che le ragazze emo usano spesso jeans stretti ed aderenti, hanno una lunga frangia asimmetrica in testa e gli occhi truccati di nero. Sono frequenti t-shirt aderenti raffiguranti le band preferite, cintura con le borchie colorate con tonalit\u00e0 accese, scarpe da skater o in generale scarpe nere, Converse o Vans..\nL'abbigliamento emo trae le sue radici dalla scena hardcore punk/post-hardcore e straight edge americana degli anni ottanta (proprio dove l'emo in origine era nato), i cui interpreti seguivano l'abbigliamento skater di quel periodo da cui si differenziava perch\u00e9 si basava su indumenti tendenzialmente stretti ed aderenti, tatuaggi, magliette corte e capelli corti o rasati, e anzi non vi era traccia della caratteristica frangia.\nLo stile emo si \u00e8 quindi distinto dall'originale sia nella musica che nel look, in quanto, sebbene presenti diversi elementi in comune, ha pi\u00f9 affinit\u00e0 con la scena pop punk e melodic hardcore americana riconducibile agli anni novanta-duemila. La moda dei \"nuovi\" emo ha comunque condizionato le tendenze generali, in quanto questi indumenti sono largamente utilizzati e reperibili nei negozi.\nFenomeno attuale e subcultura.\nL'emo \u00e8 diventato anche un fenomeno di tendenza fra i giovani, in particolare fra gli adolescenti, il cui elemento fondamentale \u00e8 il look, gi\u00e0 descritto in precedenza, ma che pu\u00f2 prendere le caratteristiche di una vera e propria subcultura.\nIl fenomeno \u00e8 diventato talmente diffuso che anche i media pi\u00f9 \"mainstream\" hanno cominciato a parlarne in maniera diffusa."}
{"id": "294568", "revid": "842", "url": "https://it.wikipedia.org/wiki?curid=294568", "title": "IChat Rendezvous", "text": ""}
{"id": "294574", "revid": "580", "url": "https://it.wikipedia.org/wiki?curid=294574", "title": "Battaglia di Castagnaro", "text": "La battaglia di Castagnaro \u00e8 stata combattuta l'11 marzo 1387 tra l'esercito degli Scaligeri, signori di Verona, e quello dei Carraresi, signori di Padova. Ebbe luogo presso Castagnaro, odierna cittadina in provincia di Verona. Fu una delle pi\u00f9 grandi battaglie dell'epoca dei capitani di ventura ed \u00e8 considerata la pi\u00f9 grande vittoria di John Hawkwood, il condottiero inglese conosciuto in Italia come Giovanni Acuto, che era al comando delle truppe padovane.\nAntefatti.\nLa nomina a patriarca di Aquileia del cardinale francese Filippo II di Alen\u00e7on, nel 1381, aggrav\u00f2 il dissidio tra Udine e Cividale, che si contendevano la supremazia sul patriarcato. Quando Filippo si schier\u00f2 con Cividale, vi fu la furiosa reazione degli udinesi che lo costrinsero a fuggire dallo Stato Patriarcale. Il signore di Padova Francesco I da Carrara, che da tempo aveva l'ambizione di espandere ad est i propri domini, prese le parti del patriarca esiliato, gi\u00e0 suo alleato nella guerra di Chioggia, sed\u00f2 la rivolta udinese nel febbraio 1385 e reinsedi\u00f2 al potere il cardinale francese.\nIn quegli anni erano frequenti le guerre tra padovani e veneziani; questi ultimi, non potendo permettere l'espansione in Friuli del tradizionale nemico, tra il marzo ed il maggio del 1385 si allearono con gli udinesi e con gli Scaligeri di Verona, che ambivano ad espandere il proprio territorio conquistando Padova. I Carraresi avevano perso il supporto del Regno d'Ungheria, in preda a lotte interne per la successione, e risposero alleandosi in funzione anti-veronese con i Visconti, signori di Milano. Con il conflitto che aveva nel 1385 assunto grandi proporzioni, i padovani presero l'iniziativa e quello stesso anno tentarono invano di conquistare importanti comuni friulani. Dopo un periodo di stallo, l'anno successivo la guerra fu ripresa dagli Scaligeri, il cui attacco fu arginato dai padovani alle porte della citt\u00e0 in zona Brentelle. L'incertezza iniziale di questa battaglia si risolse in favore dei Carraresi, le cui truppe costrinsero i veronesi alla ritirata.\nLa battaglia.\nLa vittoria delle Brentelle mise in evidenza le debolezze degli Scaligeri, e l'anno seguente furono i padovani ad attaccare la signoria veronese. La battaglia si svolse nella zona della cittadina di Castagnaro, 52km a sud-est di Verona. Le truppe di Verona erano condotte dai capitani di ventura Giovanni Ordelaffi di Forl\u00ec e Ostasio da Polenta di Ravenna, mentre i padovani erano comandati dal condottiero inglese Giovanni Acuto e da Francesco Novello da Carrara, figlio del signore di Padova Francesco I da Carrara.\nLa battaglia \u00e8 passata alla storia per la strategia adottata da Giovanni Acuto, che finse la ritirata e attir\u00f2 i veronesi su un terreno acquitrinoso, ritenuto pi\u00f9 propizio. Fece smontare i cavalieri e li fece schierare compatti su un'area asciutta, ai lati dispose i balestrieri, gli arcieri inglesi e i cannoni. I veronesi avanzarono e persero tempo a riempire di sterpaglia un canale che li separava dai nemici. Quando ripresero la marcia, gli arcieri di Padova iniziarono il tiro incrociato mentre i soldati disposti al centro fermarono l'avanzata veronese. Dopo che le frecce ebbero ucciso molti uomini, Acuto si rese conto del panico che si stava diffondendo tra le file avversarie e ordin\u00f2 l'attacco ai propri cavalieri appiedati, i quali si aprirono un varco e costrinsero i veronesi a disunirsi. Ormai padroni del campo, i padovani uccisero o catturarono la maggior parte dei soldati nemici.\nConseguenze.\nLa sconfitta di Castagnaro segn\u00f2 la fine della lunga egemonia degli Scaligeri, che dopo qualche mese sarebbero stati cacciati da Verona dalle truppe viscontee. Il signore di Verona Antonio della Scala trov\u00f2 rifugio presso il suocero Guido III da Polenta, signore di Ravenna, mentre il resto della famiglia si sparse in Italia e in Germania. Il grande successo ottenuto si rivel\u00f2 una vittoria di Pirro per i Carraresi, che concordarono la spartizione dei territori scaligeri con Gian Galeazzo Visconti. Quest'ultimo non mantenne le promesse e dopo la cacciata degli Scaligeri, oltre a conquistare Verona, tenne per s\u00e9 anche Vicenza, che a quel tempo faceva parte della signoria veronese e che era stata promessa a Francesco I da Carrara.\nCon le finanze ridotte allo stremo dalle molte guerre sostenute, nel 1387 la signoria padovana perse l'alleato Filippo d'Alen\u00e7on, richiamato in Francia, e fu definitivamente isolata dopo che i tradizionali alleati fiorentini si dichiararono neutrali sulle vicende venete. Nel 1388, i Visconti strinsero alleanza con i veneziani con l'obiettivo di cacciare i Carraresi e spartirsi i loro domini. Francesco I si vide costretto a rinunciare alla signoria in favore del figlio Francesco Novello, che dopo qualche mese si arrese ai milanesi. Francesco I fu tradotto nella fortezza di Monza, dove mor\u00ec nel 1393, e Francesco Novello fu in grado di riprendersi la signoria nel 1390 con l'aiuto della lega guelfa antiviscontea. Sconfitto nel 1405 nella guerra di Padova dai veneziani, che posero cos\u00ec fine alla signoria e ne annessero i territori, venne portato in catene ai Piombi, le carceri della Serenissima dove mor\u00ec nel gennaio successivo."}
{"id": "294581", "revid": "339392", "url": "https://it.wikipedia.org/wiki?curid=294581", "title": "Variabile casuale Uniforme discreta", "text": ""}
{"id": "294584", "revid": "5", "url": "https://it.wikipedia.org/wiki?curid=294584", "title": "Condizione dei seni", "text": ""}
{"id": "294585", "revid": "104265", "url": "https://it.wikipedia.org/wiki?curid=294585", "title": "Deutsche Tourenwagen Masters", "text": "Il Deutsche Tourenwagen Masters o DTM (Campionato Tedesco Turismo) \u00e8 una serie automobilistica per vetture turismo organizzata in Germania ma con gare disputate in tutta Europa. Attualmente organizzato dalla ITR, dal 1984 al 1996 era chiamato Deutsche Tourenwagen Meisterschaft, con la stessa sigla.\nStoria.\nIl campionato nasce originariamente nel 1984 con il regolamento per le vetture Gruppo A emanato dalla FIA, che poi viene via via modificato per permettere modelli \"evoluzione\". In questa prima parte della sua storia, il campionato vede avvicendarsi, oltre a case tedesche come Audi, BMW, Mercedes-Benz e Opel, anche marche straniere come Alfa Romeo (gi\u00e0 con la 75), Rover e Volvo, oltre a Ford con la Sierra Cosworth che tanti successi stava riscuotendo nel BTCC.\nNella stagione 1993 le regole Gruppo A vennero abbandonate in favore di un regolamento (\"Gruppo D1\") con motore da 2500\u00a0cm\u00b3, vasto uso dell'elettronica e telai tubolari con carrozzerie in fibra di carbonio. Le case partecipanti erano Alfa Romeo, Mercedes-Benz e Opel, dopo l'abbandono di Audi e BMW.\nDal DTM all'ITCC.\nNel 1995 il DTM, che gi\u00e0 negli anni precedenti aveva iniziato a inserire alcune sporadiche gare al di fuori dei confini nazionali (in Belgio, Cecoslovacchia, Gran Bretagna e Italia), allarg\u00f2 ulteriormente i suoi orizzonti: l'ente organizzatore ITR affianc\u00f2 al tradizionale campionato tedesco, che mantenne la sua vocazione nazionale con tappe tutte in Germania, la nuova International Touring Car Series (ITCS), questa dal dichiarato carattere internazionale poich\u00e9, pur vedendo in pista gli stessi team e piloti del DTM, aveva come palcoscenico alcuni tra i maggiori circuiti d'Europa. La stagione 1995 venne quindi corsa sotto la comune denominazione di \"DTM &amp; ITCS\": nonostante due classifiche finali separate per le due serie, cosa che comport\u00f2 un po' di confusione tra i tifosi, la nuova formula confer\u00ec al DTM ulteriore visibilit\u00e0 al di fuori della Germania.\nPreso atto del positivo riscontro presso un pubblico che, orfano del mondiale \"endurance\", cercava un campionato di alto livello che non fosse la Formula 1, per il 1996 DTM e ITCS si fusero nel nuovo International Touring Car Championship (ITCC), con l'intento di dare vita a un vero e proprio mondiale turismo, stavolta sotto l'approvazione tecnica della Federazione Internazionale dell'Automobile.\nPer ottenere ci\u00f2, tuttavia, l'ITR dovette cedere alla FIA l'organizzazione commerciale del neonato ITCC, cosa che comport\u00f2 la modifica dei precedenti equilibri economici dell'era DTM: una larga parte degli introiti fin\u00ec infatti alla Federazione invece che ai \"team\", che gi\u00e0 dovevano fronteggiare l'aumento dei costi derivati da una serie divenuta pi\u00f9 competitiva, oltrech\u00e9 da nuove trasferte extraeuropee \u2014 rivelatesi ininfluenti ai fini commerciali delle case \u2014 in Brasile e in Giappone. Anche gli spettatori, sia negli autodromi sia davanti alla televisione, rimasero delusi dal cambiamento: arrivarono \"paddock\" blindati in stile F1 \u2014 al posto della precedente, vasta opportunit\u00e0 di poter avvicinare piloti e scuderie \u2014, i prezzi dei biglietti salirono alle stelle, mentre la similare \"escalation\" dei diritti televisivi fece s\u00ec che solo in Finlandia, Germania e Italia il nuovo campionato venisse trasmesso.\nIn questo scenario, Alfa Romeo e Opel si ritirarono al termine della stagione 1996, lasciando sola la Mercedes-Benz, e di conseguenza l'ITCC venne cancellato dopo un'unica edizione disputata.\nL'idea di un ritorno del DTM.\nAll'Essen Motor Show del 1998, la Opel dest\u00f2 l'interesse del pubblico mostrando nel suo stand una macchina da turismo DTM basata sulla Opel Astra Coup\u00e9. Con questo prototipo la Opel mostr\u00f2 la sua idea per il futuro delle gare per vetture turismo in Germania, ponendo di fatto le basi per un rinnovato interesse in tali competizioni. A quel punto partirono tutta una serie di negoziati riservati tra le Case potenzialmente interessate alla rinascita del campionato, le cui regole sarebbero state specifiche, non legate alle vigenti norme FIA per le vetture turismo. Opel pose l'accento sul contenimento dei costi, mentre Mercedes ribad\u00ec la necessit\u00e0 della trazione posteriore. Audi insistette ancora una volta sulla trazione integrale, per poi decidere di dedicarsi alla 24 Ore di Le Mans con la sua R8 Sport, mentre BMW e Alfa Romeo si impegnarono nell'esistente campionato tedesco Super Tourenwagen Cup (STW), che usava la normativa tecnica \"FIA Supertouring\". Nel 1999, in occasione del 100\u00ba anniversario della Casa, il direttore della Opel Motorsport, Volker Strycek mostr\u00f2 al pubblico della 24 ore del N\u00fcrburgring sulla Nordschleife uno studio basato su un coup\u00e9 Astra, spinta da un motore V8 e concepita per il \"DTM degli anni 2000\".\nAnche la Mercedes-Benz si dichiar\u00f2 interessata all'idea e con BMW, cercarono un insieme di regole che recepissero quanto di meglio del vecchio DTM e nel STW, con vetture visivamente accattivanti come le vecchie vetture DTM, ma senza superare i costi del vetture STW. Sorsero poi problemi sulla tipologia delle unit\u00e0 motrici e di quanto esse dovessero corrispondere alle loro controparti stradali. Si procedette ad una scelta tra architetture V6 e V8 con quest'ultima ad essere preferita. Per quanto riguarda la trazione, si opt\u00f2 per quella posteriore, sebbene la maggior parte dei produttori potenzialmente interessati realizzasse delle berline a trazione anteriore in quel segmento di mercato. Tale scelta fu dovuta agli svantaggi progettuali dei veicoli a trazione anteriore (come la difficolt\u00e0 a scaricare a terra la potenza del motore), e agli elevati costi della trazione integrale malgrado alcuni produttori sostenessero le quattro ruote motrici, che avevano per\u00f2 creato vantaggi impropri nel DTM e nel STW.\nLa scelta della sola trazione posteriore, scoraggi\u00f2 qualche costruttore, ma permise una sostanziale parit\u00e0 di partenza tra i partecipanti.\nDa \"Meisterschaft\" a \"Masters\".\nIl DTM torn\u00f2 nel 2000 organizzato dalla ITR, con una formula simile a quella tenuta sino al 1995 con gare in Germania affiancate da altre su circuiti europei, ma con una particolare attenzione ai costi per evitare il ripetersi del disastro del Campionato Internazionale Turismo. Il nome venne cambiato da Campionato (\"Meisterschaft\") a \"Masters\", in quanto le norme FIA sull'uso della denominazione \"Campionato\" avrebbero permesso agli organizzatori la disputa di una sola gara al di fuori della Germania, limitando i piani di espansione verso i Paesi vicini come l'Austria o il Belgio.\nL'Alfa Romeo, che stava conquistando vittorie nel Campionato Europeo Turismo, non ritorn\u00f2 nella serie cos\u00ec come la BMW e la Audi. \nInizialmente, a differenza della serie precedente che utilizzava principalmente modelli berlina, furono ammessi esclusivamente vetture con carrozzeria coup\u00e9 e 2 porte, come la Mercedes CLK e la Opel Astra. I tentativi della scuderia Zakspeed di utilizzare una vettura simile alla Volvo C70 non furono approvati mentre il team ABT pot\u00e9 iscrivere le Audi TT anche se le sue misure non rientravano nei regolamenti. \nDopo tre anni si convenne dell'errore di questa restrizione regolamentare e nel 2004, con l'entrata nel campionato della Audi con una propria squadra ufficiale, i produttori accettarono il ritorno alle berline, le cui versioni da corsa, secondo i regolamenti, avevano in comune con le rispettive vetture di produzione di serie solo l'aspetto esteriore, quello dell'Audi A4, dell'Opel Vectra GTS e della Mercedes-Benz Classe C. Tecnicamente, le automobili del DTM sono dei prototipi dotati di una carrozzeria da vettura turismo, ossia delle \"silhouette\". La scelta ha permesso di rendere obbligatori per tutti i produttori, molte parti in comune, per mantenere i costi ridotti. Si usano tra le altre parti, cambi, freni e pneumatici realizzati dagli stessi fornitori, permettendo di risparmiare sui costi di sviluppo per le case costruttrici.\nFuturo del DTM.\nIl campionato ha subito una defezione importante con la decisione della Opel di abbandonare la serie alla fine del 2005 a causa dei tagli al bilancio della casa madre General Motors. Una partecipazione della MG Rover \u00e8 stata poi progettata ma cancellata con il fallimento dell'azienda nell'aprile 2005. Audi e Mercedes hanno coperto con vetture extra i campionati 2006, 2007 e 2008, utilizzando le versioni meno recenti dei loro modelli, anche se gli accordi con le reti televisive prevedono la partecipazione di tre diversi costruttori. Nel 2011 il DTM cambia fornitore di pneumatici passando dalla Dunlop alla coreana Hankook. Nel 2012 \u00e8 avvenuto l'arrivo della BMW, la quale si \u00e8 aggiudicata all'ultima gara il titolo piloti con Bruno Spengler e il titolo costruttori. Il 26 luglio 2017, Mercedes annuncia l'abbandono della classe dalla stagione 2019, lasciando Audi e BMW nella prospettiva di essere gli unici costruttori in competizione, ma tale vuoto \u00e8 colmato col debutto, per la prima volta dopo il ritiro dell'Alfa Romeo, di una casa non tedesca, l'Aston Martin. Le vetture sono state affidate alla squadra svizzera R-Motorsport in collaborazione con HWA, ma dopo una stagione ben al di sotto delle aspettative sia dal punto di vista tecnico sia dal punto di vista dei risultati a gennaio 2020 Aston Martin annuncia il ritiro dal campionato, lasciando quindi la griglia del DTM spartita tra i due costruttori rimanenti, Audi e BMW. Ad aprile 2020 anche la casa di Ingolstadt annuncia il proprio disimpegno dal campionato tedesco, costringendo gli organizzatori del DTM a un ripensamento dei regolamenti tecnici in merito alle vetture da schierare, optando per la formula GT3 Plus e garantendo quindi la sopravvivenza del campionato per la stagione 2021, che vede schierati una moltitudine di costruttori storici come Audi, BMW e Mercedes e il debutto di marchi iconici come Ferrari e Lamborghini, iscritti al campionato, e McLaren e Porsche, che hanno partecipato ad alcuni week-end di gara senza prendere parte integralmente alla stagione. A partire dalla stagione 2022 nasce inoltre il DTM Electric, una categoria di supporto al DTM che sfrutta una vettura sviluppata da Sch\u00e4ffler e MAHLE Motorsport.\nVetture.\nLe vetture utilizzate nel DTM fino al 2020 utilizzavano motori 2.0 4 cilindri turbo, introdotti dalla stagione 2019, con potenze che si aggirano intorno ai 600\u00a0CV. Anche se le vetture gareggiano con il nome di vetture stradali, si tratta a tutti gli effetti di prototipi le cui parti esterne ed accessori (come i fanali) copiano l'aspetto delle vetture della casa produttrice, ricadendo di fatto tra le vetture silhouette. In questo la serie \u00e8 molto simile all'americana NASCAR. Diversi piloti hanno sottolineato come il comportamento delle vetture sia pi\u00f9 simile a quello delle monoposto che alle vetture stradali.\nPer livellare le prestazioni e limitare i costi diverse parti meccaniche comuni vengono preparate da fornitori specializzati come le trasmissioni Hewland e X-trac, i freni e gli pneumatici Hankook. Le configurazioni aerodinamiche sono testate nella galleria del vento prima dell'inizio della stagione, portate a un livello comune e poi non pi\u00f9 modificate durante la stagione.\nDal 2021 il campionato vede una grande rivoluzione per quanto riguarda le vetture, ora non pi\u00f9 dei prototipi vestiti da auto di serie ma delle GT3 gommate Michelin, e vede l\u2019ingresso dei marchi italiani Ferrari e Lamborghini. La gara inaugurale di questa nuova era, disputata all\u2019Autodromo di Monza \u00e8 stata vinta da Liam Lawson su Ferrari.\nPiloti.\nI piloti che partecipano al DTM appartengono a diverse generazioni, in particolare si ritrovano ex-piloti di Formula 1 (come il due volte Campione del Mondo Mika H\u00e4kkinen) insieme a giovani piloti emergenti e a professionisti delle vetture sport e turismo.\nIl campione DTM del 2005 Gary Paffett, vincitore con la Mercedes, ha ottenuto per la stagione 2006 il ruolo di collaudatore con la McLaren a motore Mercedes in F1 prima di ritornare nel campionato turismo, mentre l'olandese Christijan Albers ha ottenuto un 2\u00ba e un 3\u00ba posto negli anni 2003 e 2004 e nei seguenti 3 anni \u00e8 stato pilota di Formula 1. Anche il campione DTM del 2010 Paul di Resta in seguito alla vittoria con la Mercedes, ha ottenuto per la stagione 2011 un posto fisso in Formula 1 nella scuderia Force India.\nCircuiti.\nLa maggior parte delle corse si svolge in Germania, e parte all'estero in circuiti rinomati. In passato, vista la carenza di autodromi in patria, sono state spesso organizzate gare su circuiti cittadini o ricavati da sedimi aeroportuali. Tra i primi il Norisring di Norimberga, l'AVUS di Berlino e l\"Alemannenring\" di Singen. Tra i secondi vi sono Wunstorf e Diepholz. Come detto, l'uso della parola Masters ha consentito agli organizzatori di prevedere pi\u00f9 tappe per stagione fuori dalla Germania: per esempio in Italia, in passato gli autodromi di Adria, del Mugello, e il Misano World Circuit hanno ospitato il DTM, mentre il previsto debutto sul Autodromo Nazionale di Monza \u00e8 stato posticipato al 2021 a causa della pandemia di COVID-19, e proprio il tracciato brianzolo ha ospitato la prima gara del nuovo corso GT3. Sempre nella stagione 2021 il DTM ha fatto tappa in altre tre piste all'infuori della Germania quali Zolder in Belgio, Assen nei Paesi Bassi e il Red Bull Ring situato a Spielberg, in Austria, portando dunque a cinque i paesi che hanno ospitato un week-end di gara nella medesima stagione."}
{"id": "294587", "revid": "2528", "url": "https://it.wikipedia.org/wiki?curid=294587", "title": "DTM (automobilismo)", "text": ""}
{"id": "294588", "revid": "1442080", "url": "https://it.wikipedia.org/wiki?curid=294588", "title": "Arecaceae", "text": "Le palme (Arecaceae ) sono una famiglia di piante monocotiledoni appartenenti all'ordine Arecales. Tale famiglia comprende 182 generi con circa 2.500 specie, diffuse per la maggior parte nei climi tropicale e subtropicale.\nSono una delle poche famiglie di monocotiledoni a portamento arboreo, pur essendo sprovviste d'accrescimento secondario, ossia carenti di tessuti meristematici secondari di tipo cambio o fellogeno. Il legno delle Arecaceae deriva da una modificazione di un tessuto primario, il parenchima.\nLa famiglia ha una lunga storia documentata da una moltitudine di resti fossili risalenti al Cretacico, circa 80 milioni di anni fa.\nDescrizione.\nI fusti, legnosi, indivisi o dicotomi, possono essere alti alcune decine di metri.\nLe foglie, coriacee, sempreverdi, persistenti, palmate o pennate, formano un ciuffo apicale alla sommit\u00e0 del fusto.\nI fiori sono unisessuati (per aborto della corrispettiva parte), ma ciascun individuo ne porta di maschili e di femminili; possiedono 6 tepali, piccoli e sepaloidi, cui si aggiungono o gli stami, in numero di 3, 6 o 9, o un gineceo, formato da 3 carpelli, liberi o riuniti in un unico ovario supero. Tale ovario possiede tre logge, ciascuna delle quali porta un solo ovulo. I fiori sono riuniti in un'infiorescenza, detta spadice, a spiga o a pannocchia; lo spadice, nei giovani individui, \u00e8 circondato da una grande brattea, detta spata, con funzione protettiva.\nIl frutto, a seconda dei generi, \u00e8 una bacca (per esempio, il dattero), o una drupa (per esempio, la noce di cocco, il frutto di \"Cocos nucifera\").\nBiologia.\nSi riproducono generalmente per impollinazione entomofila.\nDistribuzione e habitat.\nSi tratta in massima parte di piante tropicali e subtropicali; soltanto poche specie si sono adattate a climi pi\u00f9 freddi.\nLa maggior parte delle specie sono native di Africa, Asia e Australia, alcune delle Americhe e due dell'Europa meridionale: la palma nana (\"Chamaerops humilis\"), tipica della macchia mediterranea, diffusa in quasi tutta la Francia meridionale, in gran parte del Portogallo e della Spagna, in Italia e a Malta, e il dattero di Creta (\"Phoenix theophrasti\"), nativa di Creta e della Turchia meridionale.\nTra le specie adattatesi ai climi pi\u00f9 freddi, merita una menzione il genere \"Trachycarpus\", nativo dell'Asia orientale.\nTassonomia.\nLa famiglia delle Arecaceae comprende 182 generi divisi in 5 sottofamiglie e 28 trib\u00f9, per complessive circa 2.500 specie.\nAvversit\u00e0.\nUno dei pi\u00f9 temibili parassiti di queste piante \u00e8 il punteruolo rosso della palma (\"Rhynchophorus ferrugineus\"), un coleottero curculionide originario dell'Asia, recentemente propagatosi in Medio Oriente e successivamente a tutto il bacino del Mediterraneo, rivelatosi resistente a tutti i mezzi di controllo convenzionali.\nColpisce parecchie specie di Arecaceae tra cui le pi\u00f9 diffuse palme ornamentali del Mediterraneo, ma anche specie di interesse economico quali la palma da cocco e la palma da olio.\nUsi.\nArtigianato.\nLe foglie di alcune specie (p.es. \"Phoenix\" spp, \"Chamaerops\" spp.) sono spesso utilizzate in artigianato per intrecciare oggetti di uso domestico (copricapi, ceste e stuoie).\nGastronomia.\nI frutti di alcune specie di questa famiglia (\"Phoenix dactylifera\", \"Cocos nucifera\") sono usati nell'alimentazione umana.\nAlcune specie sono utilizzate, soprattutto in Asia, per la produzione del vino di palma e dell'olio di palma.\nRiferimenti nella cultura.\nNella cultura mediterranea le palme sono un simbolo trionfale, riprodotto in numerose opere pittoriche e architettoniche, nei motivi decorativi di ceramiche e monete; occupano un posto importante nella liturgia cristiana nei rituali che precedono la Pasqua (Domenica delle palme)."}
{"id": "294589", "revid": "119073147", "url": "https://it.wikipedia.org/wiki?curid=294589", "title": "Omissione (diritto)", "text": "L'omissione, in diritto penale, indica il mancato svolgimento di un determinato compito o il mancato adempimento di un obbligo giuridico.\nCaratteristiche ed elementi costitutivi.\nConsiste tipicamente nella mancata esecuzione di un'azione prescritta o nel mancato impedimento di un evento che si aveva l'obbligo giuridico di impedire.\nTipologia.\nI reati omissivi si dividono in:\nGli elementi costitutivi del reato omissivo improprio sono:\nTale ultima fattispecie criminosa non \u00e8 oggetto di tipizzazione da parte del legislatore e nasce dal combinato disposto tra l'art. 40 cpv (la cosiddetta \"clausola di equivalenza\", in quanto assimila il mancato impedimento di un reato alla commissione del reato) e le norme che si riferiscono ad un reato commissivo.\nPresupposti.\nIl nesso di causalit\u00e0 richiesto per integrare un reato omissivo improprio prevede che il soggetto abbia l'obbligo giuridico di attivarsi. \nL'obbligo giuridico pu\u00f2 trovare la sua fonte secondo la teoria del trifoglio: nella legge, nel contratto e nella precedente azione pericolosa.\nIl soggetto deve quindi rivestire una \"posizione di garanzia\" nei confronti del bene protetto, che consiste in un vincolo di tutela tra soggetto garante e un bene giuridico determinato dall'incapacit\u00e0 del titolare di proteggerlo. Gli obblighi giuridici hanno quindi un carattere eccezionale perch\u00e9 incombono solo su alcuni soggetti e non su tutti, tranne alcuni casi eccezionali, come l'omissione di soccorso."}
{"id": "294590", "revid": "82000", "url": "https://it.wikipedia.org/wiki?curid=294590", "title": "Finito", "text": "Il termine finito (dal latino \"finitus\", cio\u00e8 limitato) pu\u00f2 riferirsi a:"}
{"id": "294593", "revid": "438678", "url": "https://it.wikipedia.org/wiki?curid=294593", "title": "Proporzionalit\u00e0 quadratica", "text": "Si ha una proporzionalit\u00e0 quadratica tra due grandezze x e y quando la grandezza variabile y \u00e8 direttamente proporzionale al quadrato di una grandezza x, ovvero se le due grandezze sono collegate da una relazione funzionale della forma:\nIn termini elementari si pu\u00f2 dire che \nIl grafico cartesiano che dall'andamento di una variabile dipendente y direttamente proporzionale al quadrato di una variabile dipendente x \u00e8 la met\u00e0 di una parabola con la concavit\u00e0 volta verso l'alto.\nIn geometria si trovano moltissimi esempi di questa relazione tra grandezze. L'area di un quadrato cresce proporzionalmente al quadrato del suo lato. L'area di un cerchio \u00e8 proporzionale al quadrato del suo raggio. L'area di un poligono regolare cresce come il quadrato di un suo lato o del suo apotema. La superficie di un cubo o anche di un poliedro regolare cresce come il quadrato del suo lato. La superficie di una sfera \u00e8 proporzionale al quadrato del suo raggio.\nAltri esempi si trovano in fisica. Lo spazio percorso da un grave sottoposto ad una forza gravitazionale risulta proporzionale al quadrato del tempo di caduta e al rapporto tra la lunghezza e il periodo del pendolo\nA fenomeni retti da una legge di proporzionalit\u00e0 quadratica si associano fenomeni retti da una legge di proporzionalit\u00e0 inversa del quadrato. Ad esempio al fatto che la superficie di una sfera sia proporzionale al quadrato del suo raggio si collegano, per il teorema del flusso, il fatto che la forza di attrazione gravitazionale tra due corpi di date masse sia inversamente proporzionale al quadrato della reciproca distanza e il fatto che tra due corpi elettricamente carichi si eserciti una forza attrattiva o repulsiva proporzionale al quadrato della reciproca distanza. In questi due casi si parla di forza coulombiana.\nDegli esempi sono :\nl'area e il lato di un cubo quindi l'area raddoppia e il perimetro quadruplica.\nProporzionalit\u00e0 quadratica inversa.\nUna grandezza formula_2 \u00e8 inversamente proporzionale al quadrato di una grandezza formula_3 se il loro prodotto \u00e8 costante. \nformula base: formula_4\nformule inverse: formula_5 e formula_6\nUna relazione di proporzionalit\u00e0 quadratica inversa si rappresenta con un'iperbole. \nEsempi di proporzionalit\u00e0 quadratica inversa sono la forza di gravit\u00e0 e la forza elettrostatica. Queste ultime sono inversamente proporzionali al quadrato della distanza fra i corpi."}
{"id": "294594", "revid": "1381093", "url": "https://it.wikipedia.org/wiki?curid=294594", "title": "Dallara", "text": "La Dallara Automobili \u00e8 un'azienda italiana costruttrice di automobili da competizione, fondata nel 1972 a Varano de' Melegari, in provincia di Parma, dall'ingegner Gian Paolo Dallara.\nLe competenze distintive della Dallara sono tre: la progettazione e produzione, utilizzando materiali compositi in fibra di carbonio, l'aerodinamica (galleria del vento e CFD) e la dinamica del veicolo (simulazioni e testing).\nLa Dallara \u00e8 oggi presente in tutti i campionati F3, \u00e8 il fornitore unico di vetture ai campionati IndyCar, Indy Lights, F2, F3, World Series by Renault, Super Formula e Formula E, realizza vetture per campionati addestrativi (Formulini) e partecipa alla categoria Grand-Am.\nIn Formula 1 ha gareggiato dalla stagione 1988 a quella del 1992, quale fornitrice dei telai della Scuderia Italia. Piloti che hanno gareggiato in Formula 1 con quest'auto sono, tra gli altri, Andrea De Cesaris, Pierluigi Martini, Emanuele Pirro, Gianni Morbidelli, Alex Caffi e JJ Lehto. Nel 2010 ha fornito il telaio alla HRT, mentre dal 2016 fornisce il telaio alla Haas.\nNegli ultimi anni l'attivit\u00e0 ingegneristica si \u00e8 ampliata notevolmente (oggi rappresenta il 40% del fatturato totale), sia per quanto riguarda le vetture da competizione, che per le vetture stradali ad alte prestazioni.\nIl continuo investimento della Dallara nelle tecnologie d'avanguardia ha raggiunto la massima espressione nella costruzione del primo simulatore di guida professionale di tipo F1 (ce ne sono 3 in tutto il mondo) disponibile in commercio.\nNel 2012 l'azienda ha aperto un centro d'ingegneria ad Indianapolis, dove produce ed assembla le IndyCar del futuro; nello stesso edificio \u00e8 presente un centro di intrattenimento, dove si pu\u00f2 imparare come nasce una vettura da competizione.\nNel 2018 \u00e8 stata inaugurata nelle vicinanze dell'azienda la Dallara Academy, struttura polifunzionale per l'esposizione delle vetture progettate e realizzate dall'azienda e con laboratori didattici per lo studio dell'aerodinamica. \nMonoposto.\nFormula 3.\nNel 1978 fu prodotta la prima Dallara di Formula 3, la sua primissima auto F3 \u00e8 stata costruita per Walter Wolf Racing nel 1978, successivamente rinominata \"Emiliani 380\" (a causa dello sponsor principale) venne poi comprata da Ferdinando Ravarotto e grazie al pilota Guido Pardini il prototipo vide trionfare il Campionato Italiano 1980 di F3. \nOra la 380 fa parte della collezione privata di un pilota.\nConsiderando tutti i campionati del globo, Dallara detiene almeno il 90% del mercato&lt;ref name=\"Autosprint, n. 8/2008\"&gt;Autosprint, n. 8/2008&lt;/ref&gt; e spessissimo \u00e8 monopolista di fatto dei principali campionati europei. I tentativi, nel corso degli anni, di costruttori come Lola, Dome, SLC, Mygale di sottrarre quote di mercato all'azienda parmense sono stati generalmente fallimentari e hanno prodotto una clientela di nicchia.\nIndyCar.\nAlla fine degli anni novanta, Dallara ha progettato la sua prima vettura per la Indy Racing League, secondo il ristretto regolamento della serie, ottenendo immediatamente riscontri positivi e numerosi successi. Negli anni ha vinto una quantit\u00e0 crescente di gare, arrivando ad aggiudicarsi quasi tutti i campionati disputati (gli ultimi in regime di quasi-monomarca di fatto, causa la minor competitivit\u00e0 del concorrente Panoz)\nNel 2004, la Dallara ha fornito i telai per le monoposto (equipaggiate con motore Chevrolet) del team Pennzoil. Nello stesso anno, la squadra XM Radio (che aveva in dotazione motori Honda e aveva come pilota Bryan Herta) \u00e8 stata fornita degli stessi telai.\nCon la fusione tra IndyCar e Champ Car, avvenuta improvvisamente alla fine di febbraio 2008, Dallara si ritrova una mole di lavoro imprevisto, dovendo produrre e fornire alle nuove squadre almeno sedici nuovi telai.\nNel 2013, sul circuito di Barber, dopo 16 anni nel campionato Indy, la Dallara raggiunge la vittoria numero 200 nel campionato IndyCar Series.\nGP2.\nPer il triennio 2005-2007, con due rinnovi per i successivi trienni 2008-2010 e 2011-2013, la Dallara si \u00e8 aggiudicata la fornitura delle monoposto per il monomarca ad alto livello GP2. Dopo un iniziale periodo in cui le vetture hanno dimostrato inevitabili problemi di giovent\u00f9, il prodotto ha ricevuto un altissimo gradimento dai team (oltre che dai promoter del campionato, dalla FIA e dal partner motoristico Renault) per la grande affidabilit\u00e0 e competitivit\u00e0 dell'auto. Fin dall'inizio ha riscosso il parere favorevole del pubblico che si \u00e8 appassionato alle gare, nelle quali la semplicit\u00e0 quasi spartana della monoposto e la grande potenza pretendono l'abilit\u00e0 del pilota per avere buone prestazioni, generando uno spettacolo sempre avvincente.\nSuper Formula.\nNel 2014 la Dallara inizia a fornire le monoposto per il campionato giapponese Super Formula, dal 2014 al 2018 ha utilizzato il modello Dallara SF14. Nel 2019 viene sostituito dalla nuova Dallara SF19 che ancora oggi \u00e8 in uso nel campionato.\nWorld Series by Renault.\nNegli stessi trienni, Renault (stavolta in prima persona) ha affidato a Dallara la progettazione e realizzazione dei telai per il proprio monomarca, concorrente di GP2, World Series by Renault, il cui obiettivo \u00e8 consentire ai piloti di guidare un'auto da centinaia di cavalli a un prezzo \"abbordabile\" (si dice 800\u00a0000 euro per il 2008, ma Dallara stima un venti per cento in meno).\nMonomarca ADAC Volkswagen.\nNel 2008 la nuova formula tedesca ADAC Volkswagen, per giovani kartisti che vogliono passare alle formule, \u00e8 un monomarca Dallara. Equipaggiata del motore Volkswagen 1600 FSi che sviluppa 145 CV, la vettura utilizzata \u00e8 versione Plus di quella che Dallara denomina commercialmente \"Formulino\". Esso \u00e8 un progetto modulare nato con l'idea di realizzare una vettura robusta, duratura, estremamente sicura ed economica, in grado di chiudere il vuoto tra il go-kart e la Formula 3.\nIl progetto \"Formulino\" si sviluppa su 3 livelli (Base, Plus e Pro), con prestazioni crescenti (la Base \u00e8 priva di ali, la Pro \u00e8 veloce quasi quanto una Formula 3) ed \u00e8 conforme alle specifiche FIA F3 per i crash test, perci\u00f2 la vettura \u00e8 sicura quanto una Formula 3 e ne conserva lo schema generale delle sospensioni. La vettura \u00e8 dotata di telaio in fibra di carbonio, cambio Hewland FTR ed pu\u00f2 essere equipaggiata con motori con fino 260 cavalli e 280 N\u00b7m di coppia.\nGP3.\nLa GP3 Series \u00e8 una formula monomarca a cui Dallara fornisce tutte le vetture. La serie \u00e8 stata creata a fine 2009 e la prima stagione ha avuto inizio nel 2010\nL'obiettivo della nuova serie \u00e8 di dare ai giovani piloti una possibilit\u00e0 di sviluppo delle loro capacit\u00e0 di guida e prepararli per il successivo passo: la GP2.\nLa GP3 \u00e8 stata progettata per mantenere intatti i valori e la filosofia della GP2. Sin dalla sua nascita la GP2 ha infatti puntato su cinque valori cardine: performance, controllo dei costi, divertimento, sicurezza e preparazione. Questi valori rimangono i principi guida anche della GP3.\nLa GP3 fa uso di un motore Mecachrome, capace di erogare 400\u00a0CV e ha un cambio longitudinale sequenziale Hewland a 6 rapporti.\nLe gomme sono fornite dalla Pirelli. La vettura attuale, che ha esordito nel 2016, \u00e8 denominata GP3/16, e rappresenta la terza generazione di vetture della categoria.\nFormula 1.\nLa Dallara ha partecipato al campionato mondiale di Formula 1 come costruttore per la Scuderia Italia dal al , ottenendo come miglior risultato in gara due 3\u00b0 posti al Gran Premio del Canada 1989 con Andrea De Cesaris e al Gran Premio di San Marino 1991 con JJ Lehto; negli stessi anni ottiene anche i suoi migliori piazzamenti in classifica costruttori, ottenendo l'ottavo posto.&lt;br&gt;\nLa casa automobilistica italiana torna brevemente in Formula 1 nel collaborando con la HRT alla costruzione della Hispania F111; tale esperienza si conclude negativamente prima della fine del campionato, senza che la vettura abbia mai ottenuto punti nel corso della stagione. &lt;br&gt;\nDal Dallara ha avviato una collaborazione con la Ferrari e la Haas, fornendo i telai per le vetture del team statunitense.\nProgetti abortiti.\nNel 1999 la Dallara realizz\u00f2, per conto della Honda, 6 telai della vettura laboratorio che i giapponesi usarono per valutare il loro rientro in Formula 1. Tale vettura, denominata Honda RA099, fu progettata e sviluppata a partire dal 1998 da Harvey Postlethwaite, che in passato aveva gi\u00e0 lavorato per Ferrari e Tyrrell, e fu sottoposta a lunghe sessioni di test sia a Suzuka che a Jerez dal pilota olandese Jos Verstappen, che ottenne tempi da met\u00e0 schieramento, nonostante questo progetto contasse su risorse inferiori a quelle dei team impegnati nel campionato di F1. L'improvvisa morte di Harvey Postlethwaite a causa di un infarto proprio durante una sessione di test a Jerez pose fine al progetto e la Honda RA099 fu messa in un museo, mentre la Honda decise di sostenere il team BAR coi propri motori. Dei 6 telai costruiti, solo 4 furono effettivamente impiegati in pista.\nVerso la met\u00e0 del 2004 si prospetta una collaborazione tra la Midland, societ\u00e0 di Alex Shnaider, e la Dallara per la progettazione e la costruzione di una vettura di Formula Uno per il Campionato 2006. Il nome interno del progetto \u00e8 F106. Per far fronte a questo nuovo lavoro alcuni tecnici con precedenti esperienze in Formula Uno raggiungono la Dallara; tra questi figurano Gary Anderson (Chief Designer), Claudio Gianini (progettazione strutturale), Ian Thomson (materiali compositi) e Dan Fallows (aerodinamica). Tuttavia a pochi mesi dall'inizio del progetto Shnaider decide di acquistare il team Jordan, riducendo la partnership con Dallara alla sola consulenza per lo sviluppo di alcuni dettagli della monoposto.\nVetture sport e prototipi.\nCan Am.\nNel 1977, finanziato da Walter Wolf, fondatore della Walter Wolf Racing, partendo dalla base di una Talon di Formula 5000 realizz\u00f2 la Wolf-Dallara WD1, con la quale disput\u00f2 alcune gare Gilles Villeneuve.\nGruppo 5.\nLe vetture Lancia Beta Montecarlo Turbo furono la prima collaborazione tra il costruttore e la casa Torinese. Con queste la Lancia si aggiudic\u00f2 due mondiali marche all'inizio degli anni ottanta.\nGruppo 6.\nSegu\u00ec la Lancia LC1, vettura sport classe 2000, dotata sempre del motore della Montecarlo turbo di 1.4 litri, con la quale, la Lancia in attesa del Gruppo C, partecip\u00f2 al mondiale, cercando di aggiudicarsi almeno il mondiale piloti.\nGruppo C, IMSA e LMP.\nAnche il telaio della Lancia LC2 per il gruppo C (1983-86) e il telaio e l'aerodinamica della Ferrari 333 SP e lo studio aerodinamico della Toyota GT-One, furono opera di Dallara.\nDallara ha progettato per il 2001 un prototipo senza tetto per il programma Oreca-Chrysler, poi vincitore della 24 ore di Daytona nel 2002 con l'equipaggio Baldi-Lienhard-Papis-Theys.\nI plurivittoriosi sport-prototipi che Audi schiera nelle gare endurance da 10 anni a questa parte, quali R8, R10 e R15; dispongono di telai monoscocca in fibra di carbonio realizzati dalla Dallara.\nDal 2017 produce la Dallara P217, omologata per la classe LMP2.\nLa Cadillac DPi-V.R, prototipo di categoria DPi \u00e8 basato sul telaio della Dallara P217.\nGran Turismo.\nNel 2003 e 2004 Maserati ha affidato la progettazione della MC12, la GT con cui rientra nelle corse dopo un lunghissimo periodo, alla Dallara. Il risultato \u00e8 una vettura prettamente racing, che \u00e8 poi stata adattata in versione stradale per produrne il numero di esemplari necessari all'omologazione. L'auto si \u00e8 poi rivelata estremamente competitiva, tanto da vincere alla seconda gara, molti dei successivi titoli FIA-GT e classiche come la 24 ore di Spa.\nRally.\nAlla Dallara, la Lancia affid\u00f2 la costruzione dei telai della 037 nel 1982.\nGrand-Am.\nPer il 2008 Dallara ha acquistato la licenza della Doran per partecipare alla Grand-Am con un proprio Daytona Prototype. Visto il regolamento estremamente restrittivo, non \u00e8 ancora nota la competitivit\u00e0 del prototipo, la cui consegna ai team americani deve essere ancora effettuata. Il debutto in gara \u00e8 previsto a Miami per il 29 marzo 2008. Al proposito, Gian Paolo Dallara ha detto: \"Stavamo per dimenticare il senso della competizione, la necessit\u00e0 di reinventarsi tutti i giorni, di inseguire i piccoli miglioramenti. Nella Grand-Am ci confronteremo in ogni secondo con altri costruttori gi\u00e0 esperti della serie, avremo senz'altro dei momenti in cui penseremo di aver fatto una scelta sbagliata perch\u00e9 vivremo preoccupazioni e probabilmente sconfitte, ma ritengo che per noi sia strategico soffrire per vincere e crescere come azienda\".\nLa prima vittoria.\nLa tenacia della Dallara \u00e8 stata premiata sabato 23 agosto 2008 dalla vittoria conseguita da Max Angelelli e Michael Valiante al volante della vettura messa in pista dalla SunTrust Racing per la 12\u00aa gara del campionato \"Grand Am Rolex Series\", la \"Armed Forces 250\", disputatasi sull'Infineon Raceway di Sonoma, in California, un circuito di 4,05\u00a0km con 12 curve adagiato sul fianco di una collina nella valle dei vini Californiani.\nDopo essere partito dalla pole position, Valiante ha imposto il suo ritmo e ha ceduto la vettura ad Angelelli che, con l'assenso del team SunTrust, al 39\u00ba giro passa ad una strategia pi\u00f9 aggressiva, che gli permette di riprendere la testa al 45\u00ba giro ai danni Brad Frisselle (AIM Autosport n\u00ba61) ed aumentare il vantaggio sugli inseguitori. Tale vantaggio, arrivato a 38 secondi subito prima dell'ultimo cambio gomme e rifornimento di carburante, si riveler\u00e0 poi determinante per difendersi dagli attacchi di Alex Gurney (Gainsco Pontiac n\u00ba99 - detentore del titolo). Sotto la bandiera a scacchi il distacco si era ridotto a soli 3.646 secondi, dopo aver condotto ben 80 dei 102 giri.\nX-Bow e la collaborazione con la KTM.\nLa Dallara ha collaborato con la casa austriaca KTM, produttrice di motociclette, per la realizzazione di una vettura sportiva prodotta in serie: la KTM X-Bow (leggasi \"Crossbow\"), presentata in anteprima al Salone dell'automobile di Ginevra nella primavera del 2007 e in versione definitiva al Motorshow di Bologna a dicembre dello stesso anno.\nAlfa Romeo 4C.\nLa Dallara, ha inoltre collaborato con Alfa Romeo per la progettazione del telaio della \"4C\" lanciata nell'autunno 2013.\nDallara Stradale.\nNel novembre 2017 la Dallara ha presentato la Dallara Stradale, la prima vettura da strada e interamente Dallara.\nSimulatore.\nIl simulatore offre ad ingegneri, squadre e piloti la possibilit\u00e0 di provare e sviluppare tutto il setup vettura e i sistemi di analisi dati, di ottimizzare la tecnica di guida e di apprendere nuove piste.\nConsente ad un pilota di guidare esattamente la stessa monoscocca utilizzata in pista, con gli stessi comandi (pedali, freno, cruscotto) e lo stesso livello di sforzo volante e freno. Il casco \u00e8 obbligatorio, cos\u00ec come i guanti, le scarpe e la tuta da gara.\nL'avanzatissimo sistema di completa simulazione dei circuiti, ottenuto tramite scansioni laser ad alta fedelt\u00e0 combinato ad un sofisticato modello multi-body, permette di replicare il comportamento dell'auto reale con una precisione senza precedenti. Il pilota ha la possibilit\u00e0 di imparare non solo la velocit\u00e0 con cui deve percorrere una curva, ma come la stessa curva \u00e8 realmente; ruvidit\u00e0 del terreno, dossi e cordoli sono interamente modellati grazie alla tecnologia di elaborazione dei dati a scansione laser.\nSono disponibili tutte le vetture e le piste di tutte le categorie in cui \u00e8 presente la Dallara, dalla Formula 3 alla IndyCar, da Monte Carlo a Indianapolis.\n\u00c8 possibile modificare qualsiasi parametro nella configurazione vettura per soddisfare le esigenze del pilota e testare le modifiche in un ambiente controllato. Il modello termico dello pneumatico consente la preparazione di assetti sia per la qualificazione che per la gara, considerando l'usura degli pneumatici, le caratteristiche della pista e le condizioni meteorologiche. Tutte le modifiche possono essere imposte immediatamente tramite la interfaccia utente sviluppata in Dallara. Questa \u00e8 stata appositamente progettata per garantire facilit\u00e0 d'uso, sicurezza dei dati e velocit\u00e0 di esecuzione.\nIl simulatore consente di analizzare gli stessi canali dati di una vettura reale, con una precisione ancora maggiore vista l'assenza del rumore nel segnale e di errori in fase di taratura strumento. La fedelt\u00e0 del modello matematico \u00e8 stato validato scrupolosamente da piloti professionisti di varie categorie. Inoltre \u00e8 possibile accedere ad una serie di canali normalmente impossibili da avere su una macchina reale (per esempio le forze sugli pneumatici). Questo consente un'analisi pi\u00f9 approfondita e scrupolosa del comportamento del veicolo.\nEmergenza COVID-19.\nDurante l'emergenza Covid-19 gli ingegneri del gruppo hanno lavorato per trasformare una semplice maschera da snorkeling in una maschera C-pap a basso costo per aiutare i pazienti che non hanno bisogno di intubazione, usando l'open source."}
{"id": "294597", "revid": "767487", "url": "https://it.wikipedia.org/wiki?curid=294597", "title": "Thomas Wedgwood", "text": "Biografia.\nFiglio di Josiah Wedgwood, un famoso ceramista, frequent\u00f2 l'Universit\u00e0 di Edimburgo dal 1787 al 1789. In seguito lavor\u00f2 per due anni presso il laboratorio del padre, ma fu costretto ad interrompere a causa dei frequenti dolori alla testa.\nNel 1792 present\u00f2 alla Royal Society le sue osservazioni riguardo al colore emesso dai corpi scaldati a temperatura elevata. In particolare, si accorse che due corpi scaldati alla stessa temperatura emettono lo stesso colore, dapprima rosso fino a raggiungere il bianco alle pi\u00f9 alte temperature (temperatura di colore).\nInsieme a Sir Humphrey Davy si rese inoltre famoso per i suoi studi sulla possibilit\u00e0 di catturare immagini utilizzando il nitrato d'argento, che utilizz\u00f2 per trasferire su vetro e pelle immagini fotografiche di foglie e altri oggetti, presentando un articolo relativo al procedimento, sempre alla Royal Society, nel 1802. Non \u00e8 sicura la scoperta del sistema di fissaggio del risultato; le opere da lui realizzate furono visibili sicuramente almeno alla luce di una candela.\nThomas Wedgwood era lo zio materno del naturalista Charles Darwin: colui il quale formul\u00f2 la teoria dell'evoluzione.\nProcesso fotografico.\nVerso la fine del 1700 Thomas Wedgwood speriment\u00f2 l'utilizzo del nitrato d'argento, prima rivestendone l'interno di recipienti ceramici, poi immergendovi dei fogli di carta esposti poi alla luce dopo avervi deposto degli oggetti. Si accorse che dove la luce colpiva il foglio, la sostanza si anneriva, mentre rimaneva chiara nelle zone coperte dagli oggetti. Queste immagini, per\u00f2, non si stabilizzavano e perdevano rapidamente contrasto se mantenute alla luce naturale, mentre riposti all'oscuro potevano essere viste alla luce di una lampada (a olio) o di una candela. Utilizz\u00f2 anche il cuoio come materiale e sistem\u00f2 dei fogli sensibilizzati all'interno di una camera oscura senza per\u00f2 ottenere risultato alcuno.\nA causa della salute cagionevole non pot\u00e9 proseguire negli studi che nel 1802 l'amico Sir Humphry Davy descrisse con titolo \"Account of a Method of Copying Paintings upon Glass\" sul \" Journal of the Royal Institution of Great Britain\", annotando per\u00f2 che non era stato compreso il meccanismo per interrompere il processo di sensibilizzazione. La corrispondenza con James Watt, fa ritenere che nel 1790 - 1791 avvenne la prima impressione di un'immagine chimica su carta.\nIl 7 aprile 2008 da Sotheby's doveva tenersi un'asta di un foglio di carta attribuito a Thomas Wedgwood con impressa una foglia d'albero, ma l'asta \u00e8 stata rinviata. Fino ad allora si pensava che si trattasse di un \"disegno fotogenico\" di Talbot, ma una piccola W impressa in un angolo ha fatto ricredere lo storico della fotografia Larry Schaaf. Se ci\u00f2 verr\u00e0 confermato, occorrer\u00e0 anticipare la realizzazione della prima fotografia stabile di un ventennio."}
{"id": "294631", "revid": "819238", "url": "https://it.wikipedia.org/wiki?curid=294631", "title": "Freno a tamburo", "text": "Il freno a tamburo \u00e8 costituito da un cilindro rotante (detto tamburo) solidale col sistema da frenare e da uno o pi\u00f9 ceppi realizzati in materiale d'attrito atti ad esercitare una forza sul cilindro e che prendono il nome di ganasce.\nIl ceppo pu\u00f2 essere sia interno che esterno al rullo. Un esempio del tipo interno \u00e8 quello delle automobili, un esempio del tipo esterno \u00e8 quello dei carri.\nStoria.\nL'invenzione del freno a tamburo si fa risalire a Louis Renault nel 1902.\nComando e azionamento dei freni.\nIl comando dei freni pu\u00f2 essere:\nI freni possono essere azionati tramite vari sistemi:\nIl sistema di azionamento del freno pu\u00f2 essere:\nTamburo e piatto.\nIl freno a tamburo pu\u00f2 essere vincolato al telaio in vari modi:\nIl tamburo pu\u00f2 essere caratterizzato da alcune soluzioni per migliorarne il raffreddamento:\nCeppi.\nI ceppi possono essere disposti:\nInoltre il ceppo pu\u00f2 essere:\nIl materiale d'attrito pu\u00f2 essere:\nCalcolo del loro potere frenante.\nL'azione frenante \u00e8 calcolabile attraverso la forza di pressione esercitata perpendicolarmente alla superficie del rullo dal ceppo.\nIn particolare denominando Fn la forza normale esercitata sul cilindro si ha:\ndove: \"h\" rappresenta la distanza fra il centro di rotazione del ceppo e la sua estremit\u00e0\n\"S\" rappresenta la forza applicata all'estremit\u00e0 del ceppo\n\"b\" rappresenta la distanza fra il centro di rotazione del ceppo ed il punto nel quale \u00e8 applicata Fn\n\"f\" rappresenta il coefficiente di attrito e dipende dai materiali di realizzazione del ceppo e del cilindro\n\"a\" rappresenta la distanza fra il punto di rotazione del ceppo ed il punto di applicazione di Fn, proiettata sul piano perpendicolare a \"b\"\nAdesso \u00e8 banale ottenere Il momento resistente (Mr)\nCaratteristiche dinamiche.\nContrariamente a quello che si pensa, i freni a tamburo raggiungono livelli di decelerazione assai pi\u00f9 elevata rispetto a quella raggiungibile da un impianto con pinze e dischi. \nIn particolare, l'efficacia frenante di un freno a tamburo, a parit\u00e0 di forza di chiusura, diametro del disco e coefficiente di attrito pastiglia-disco, vale dalle tre alle quattro volte quella di un freno a disco, a seconda che i ceppi siano \"avvolgenti\" o \"svolgenti\". \nInoltre tali impianti frenanti una volta diseccitati non generano attrito, cosa che si ha negli impianti a disco, dove nei primi istanti del disinnesco le pastiglie rimangono leggermente premute sul disco, dato che le pompe frenanti non hanno la capacit\u00e0 di richiamare i pistoncini della pinza frenante alla loro sede, quindi un minimo di pressione rimane sulle pastiglie che rimangono premute sul disco, anche se per poco tempo. \nUtilizzo.\nL'uso di questo sistema sta via via scomparendo a causa delle enormi temperature che il complesso frenante raggiunge, portandolo facilmente a un fenomeno di \"dissolvenza\" o come viene chiamato pi\u00f9 frequentemente in inglese \"fade\" o \"fading\". Tale fenomeno porta a una diminuzione della forza frenante e pu\u00f2 arrivare anche a deformare l'impianto frenante. Non esistendo un adeguato sistema di raffreddamento del tamburo, i sistemi a disco risultano assai pi\u00f9 efficienti nelle condizioni di stress. \u00c8 questo il motivo per cui i freni a tamburo vengono montati in genere solo sulle ruote posteriori, cio\u00e8 quelle che lavorano meno in frenata, oltre a permettere un'integrazione pi\u00f9 semplice del freno a mano."}
{"id": "294640", "revid": "123649150", "url": "https://it.wikipedia.org/wiki?curid=294640", "title": "Acura", "text": "Acura \u00e8 il marchio premium usato dalla Honda per alcuni modelli di autovetture di classe superiore utilizzati soprattutto per il mercato nordamericano, fondata nel marzo 1986.\nStoria.\nViene considerata il primo tentativo da parte delle case automobilistiche giapponesi di entrare nel mercato americano delle auto di lusso e di quello delle auto sportive con un marchio autonomo, esempio seguito a breve da Toyota con il logo Lexus e da Nissan che propose l'Infiniti.\nPer primi vennero commercializzati con il nuovo marchio i modelli conosciuti nelle altre nazioni come Honda Legend e Integra, seguiti nel 1990 dalla NSX. Per appoggiare le vendite furono aperti nel territorio statunitense 60 nuovi concessionari destinati espressamente alle Acura.\nFu proprio con la sportiva NSX che il marchio incontr\u00f2 i primi successi sui mercati statunitense e canadese ma ben presto inizi\u00f2 un periodo di minori vendite, imputabili secondo i vari critici alla poca originalit\u00e0 del \"design\" come anche alle scelte commerciali non molto azzeccate in merito ai nomi delle autovetture: i modelli pi\u00f9 recenti persero un vero nome caratteristico in favore di sigle come nel caso dell'originaria \"Legend\" sostituita da una pi\u00f9 anonima \"RL\".\nNel 2002 anche la gamma Integra venne sostituita da una nuova serie di vetture con la denominazione di \"RSX\". Nel 2004 il marchio Acura venne introdotto anche sul mercato messicano e due anni dopo anche su quello cinese. Una delle ultime decisioni da parte del brand \u00e8 stata quella di introdurre a partire dal 2008 anche delle motorizzazioni diesel nella gamma.\nAcura nello sport.\nIl marchio Acura \u00e8 stato anche utilizzato nelle competizioni automobilistiche, inizialmente nelle gare di campionato IMSA e in quelle di durata come la 24 Ore di Daytona, mentre \u00e8 del 2006 l'annuncio di voler partecipare anche alla serie American Le Mans. Per le competizioni si \u00e8 appoggiata anche ad altri costruttori specializzati nella telaistica come ad esempio la Spice e la Lola, montando naturalmente propulsori di costruzione propria.\nL'esordio nella serie, avvenuto nel 2007 alla 12 Ore di Sebring pu\u00f2 essere in effetti definito soddisfacente con il raggiungimento del secondo e terzo posto alle spalle della Audi R10. Per le competizioni del 2008 si \u00e8 presentata con una nuova versione del suo modello di punta, affidata a quattro diversi team. Nel 2009 ha prodotto la sua prima LMP1, la Acura ARX-02. Dal 2010 la Honda ha annunciato che tutti i futuri prototipi sarebbero stati costruiti sotto il nome di HPD (Honda Performance Development), e l\u2019Acura non ha pi\u00f9 partecipato ufficialmente alle competizioni fino al 2017, quando \u00e8 rientrata nell\u2019IMSA producendo la sua versione GT3 della NSX e nel 2018 ha aderito ai regolamenti DPi producendo la ARX-05. L\u2019Acura ha anche annunciato che continuer\u00e0 il suo impegno nell\u2019IMSA, producendo una vettura LMDh dal 2023.\nDal 2017 al 2019 \u00e8 stato lo sponsor principale dei Columbus Crew, squadra militante in Major League Soccer.\nIn Formula 1, per il Gran Premio degli Stati Uniti d'America 2021 \u00e8 sponsor per Red Bull e AlphaTauri"}
{"id": "294643", "revid": "1315817", "url": "https://it.wikipedia.org/wiki?curid=294643", "title": "Similoro", "text": "Il similoro \u00e8 una lega metallica composta da rame, zinco e stagno.\nIl rapporto percentuale di questi tre metalli nella lega \u00e8 il seguente: 84% di rame, 9% di zinco e 7% di stagno.\nViene usato in sostituzione del ben pi\u00f9 pregiato e costoso oro. La lega, detta anche oro di Mannheim, viene resa molto sottile tramite un processo di battitura che la porta a uno spessore prossimo a .\nL'oro di Mannheim ha una buona resistenza alla corrosione ed \u00e8 facilmente lavorabile.\nIl suo utilizzo \u00e8 vasto e le applicazioni molteplici: storicamente \u00e8 applicato sul legno per ornare cornici, aste e mobili, ma anche sul ferro battuto, sulla ceramica e sul vetro.\nSempre pi\u00f9 spesso si ricorre al similoro per la decorazione di interni.\nNuovo sviluppo dell'impiego di questo materiale \u00e8 nel d\u00e9coupage, mentre oggi ha vasto impiego nell'industria chimica.\nUno dei suoi difetti maggiori \u00e8 la tendenza a ossidarsi, pertanto per alcuni utilizzi, quali ad esempio la doratura del legno o del Taglio oro libro, \u00e8 necessaria l'applicazione di una vernice o lacca coprente per proteggerlo dall'ossigeno contenuto nell'aria, e dagli effetti degli agenti atmosferici.\nHa invece alcuni pregi, come una vasta gamma di colorazioni proprio grazie alla capacit\u00e0 ossidante e diversi tipi di confezioni che permettono di adeguare il prodotto a molteplici impieghi."}
{"id": "294648", "revid": "67308", "url": "https://it.wikipedia.org/wiki?curid=294648", "title": "Mikael Pernfors", "text": "Carriera.\n\u00c8 stato il secondo giocatore a vincere due titoli NCAA di fila, nel 1984 e nel 1985. Ha vinto il suo primo torneo nel 1988 a Los Angeles battendo Andre Agassi. In totale ne ha vinti 3. Una delle sue partite pi\u00f9 famose fu la sfida con Jimmy Connors negli ottavi di finale a Wimbledon nel 1987: avanti 6-1 6-1 4-1, perse 18 dei 25 successivi game e fu sconfitto al quinto set per 1-6 1-6 7-5 6-4 6-2. Al quarto round degli Australian Open 1990 sfid\u00f2 John McEnroe e pass\u00f2 il turno per squalifica dell'avversario.\nNel 1986 arriv\u00f2 in finale al Roland Garros dopo aver eliminato Boris Becker nei quarti e Henri Leconte in semifinale. In finale s'arrese a Ivan Lendl in tre set. Il suo miglior ranking \u00e8 stato il n.10. \nNel 1986 ha disputato la Finale di Coppa Davis persa a Melbourne contro l'Australia. Nel secondo incontro, dopo la sconfitta di Edberg con Pat Cash, ha sconfitto Paul McNamee 6-3/6-1/6-3. Dopo la sconfitta del doppio svedese, ha incontrato Pat Cash nella partita che poteva dare il 2-2 alla Svezia e la potenziale vittoria, visto che Edberg era poi favorito nell'ultimo incontro. Dopo aver vinto i primi due set 6-2/6-4, sub\u00ec il recupero dell'australiano che, sostenuto dal pubblico scatenato, vinse gli ultimi tre set per 6-3/6-4/6-3.\nS'\u00e8 ritirato dopo non aver potuto giocare per infortunio la finale di Coppa Davis nel 1996 in cui la Svezia perse 3-2 contro la Francia, proprio a Malm\u00f6."}
{"id": "294652", "revid": "11684", "url": "https://it.wikipedia.org/wiki?curid=294652", "title": "Mos\u00f2rrofa", "text": ""}
{"id": "294653", "revid": "15756", "url": "https://it.wikipedia.org/wiki?curid=294653", "title": "Bentley", "text": "La Bentley \u00e8 una storica azienda automobilistica britannica di autovetture di prestigio fondata nel 1919 da Walter Owen Bentley a Cricklewood, nei dintorni di Londra, nonch\u00e9 uno dei principali fornitori della Casa Reale inglese e vincitrice della \"24 Ore di Le Mans\" nel 1924, 1927, 1928, 1929, 1930 e 2003.\nDopo un iniziale periodo di indipendenza e di successo, la Bentley fu successivamente acquistata dall'acerrima concorrente Rolls-Royce, che la rese suo malgrado una sorta di sottomarca dei propri prestigiosi modelli per quasi settant'anni.\nDal 1998 fa parte del Gruppo Volkswagen, le cui nuove strategie commerciali hanno determinato una rinascita del marchio, creando altres\u00ec una pi\u00f9 spiccata identit\u00e0 per la nuova gamma di vetture.\nStoria.\nLe origini.\nWalter Owen Bentley, noto semplicemente come \"W.O.\", dopo la laurea in ingegneria fece un lungo apprendistato presso varie officine meccaniche inglesi e, dopo aver gi\u00e0 fondato l'impresa di importazione di vetture francesi \"Bentley&amp;Bentley\" insieme al fratello, nell'ottobre del 1919 fond\u00f2 la Bentley Motors Ltd., con sede in un'officina situata in \"Street Mews\" a Londra.\nIl suo apprendistato presso le officine ferroviarie e l'illuminante esperienza pionieristica nella progettazione di motori aeronautici in alluminio durante il periodo bellico della Grande Guerra, lo spinsero a sperimentare e a realizzare analoghi motori automobilistici leggeri e performanti.\nDalla prima officina di \"Mews Street\" usc\u00ec il prototipo \"3 Litre\", che montava un motore in alluminio da tre litri a quattro cilindri, progettato dallo stesso W.O. e, nel gennaio 1920, la vettura completa comp\u00ec un iniziale collaudo lungo le strade dell'Inghilterra. Questo primo modello si guadagn\u00f2 presto una buona reputazione poich\u00e9 la linea era semplice e riconoscibile, con due soli sportelli, uno dal lato guidatore e l'altro dal lato passeggeri, i sedili anteriori erano separati e scorrevoli, il motore era piuttosto potente ma leggero poich\u00e9 realizzato in alluminio e, nel complesso la vettura si rivelava affidabile e robusta.\nIl trasferimento a Cricklewood, le competizioni sportive e i \"Bentley Boys\".\nLa collaudata robustezza dei primi modelli della \"3 Litre\" contribu\u00ec ad accrescere la fama di solidit\u00e0 delle vetture dalla \"flying B\", la cui produzione venne presto trasferita in un nuovo stabilimento a Cricklewood e dove, dal settembre 1921, vennero fabbricate e vendute le prime vetture a marchio Bentley a un prezzo di vendita abbastanza competitivo di 1.125 sterline.\nTuttavia, la passione per la velocit\u00e0 e le corse automobilistiche port\u00f2 presto W.O. a investire moltissime risorse per creare vetture dalle prestazioni sempre pi\u00f9 sportive e, nel 1922, venne deciso di partecipare per la prima volta alla celebre \"500 miglia di Indianapolis\" con un modello speciale di \"3 Litre\" pilotata da Douglas Hawkes che si classific\u00f2 al 13\u00ba posto, gareggiando a una media di 80 miglia orarie.\nNel 1923 la Bentley, con un nuovo team rinominato \"Bentley Boys\", partecip\u00f2 con la medesima \"3 Litre\" alla celebre \"24 Ore di Le Mans\", raggiungendo il quarto posto; tuttavia la vittoria non tard\u00f2 ad arrivare quando, nel 1924, lo stesso modello \"3 Litre\" fu pilotato da Woolf Barnato, erede del magnate sudafricano proprietario delle miniere di Kimberley, classificandosi al 1\u00ba posto.\nNel 1926 l'evoluzione della \"3 Litre\" port\u00f2 alla realizzazione della \"4\u00bd Litre\", dotata di un nuovo motore a quattro cilindri in linea da 4398 cm\u00b3 di cilindrata, 110 BHP per la versione stradale e 130\u00a0BHP per quella da competizione, che le fece raggiungere i 160\u00a0km/h, conquistando il primato assoluto di \u00abvettura pi\u00f9 veloce del mondo\u00bb. Questo modello ebbe anche un buon successo commerciale tanto da dimostrarsi degna erede della \"3 Litre\", di cui aveva in comune il telaio, le sospensioni a balestra semiellittica e i freni a tamburo sulle quattro ruote.\nEscludendo l'esperienza negativa del 1925, la Bentley torn\u00f2 a vincere la \"24 Ore di Le Mans\" nel 1927 e nel 1928 con una \"4\u00bd Litre\" pilotata da Woolf Barnato e Bernard Rubin.\nNel 1928 W.O. progett\u00f2 un innovativo motore in alluminio a sei cilindri e con sei velocit\u00e0, che consentiva alte prestazioni con consumi pi\u00f9 contenuti. Al tempo stesso la scuderia dei \"Bentley Boys\" capitanata da Woolf Barnato si mise all'opera per elaborare una versione sovralimentata della \"4\u00bd Litre\" denominata \"Blower\", che sul circuito di Brooklands batt\u00e9 il suo stesso primato, raggiungendo la velocit\u00e0 di ben 222.03\u00a0km/h. Bench\u00e9 la \"Blower\" non fosse ancora pronta per gareggiare, nello stesso anno e in quello seguente la Bentley vinse nuovamente la \"24 Ore di Le Mans\" con la \"6\u00bd Litre Speed Six\" dotata del nuovo motore a sei marce concepito da W.O., a tal punto da diventare uno dei marchi automobilistici sportivi pi\u00f9 celebri del tempo, il cui motto divenne: \"\u00abBuild a good car, a fast car, the best in class.\u00bb\"\nLe prime difficolt\u00e0.\nMalgrado gli iniziali successi, l'edizione della \"24 Ore di Le Mans\" del 1925 fu un fallimento e le risorse impiegate complessivamente per le competizioni sportive furono ingenti, pertanto l'azienda and\u00f2 incontro a una carenza di liquidit\u00e0. Tuttavia, poich\u00e9 i seguenti successi in ambito sportivo contribuirono alla fama del marchio, la soluzione ottimale fu l'acquisto di quasi tutte le quote della \"Bentley Motors Ltd.\" da parte di Barney Barnato, il padre del pilota Woolf, che invest\u00ec la considerevole somma di 100.000 sterline. Con il nuovo finanziatore la partecipazione di W.O. fu ridotta al 2% delle azioni ordinarie e al 4% di azioni privilegiate ma W.O. mantenne comunque un ruolo attivo nell'azienda, dedicandosi alacremente alla progettazione di motori e vetture di prestigio sempre pi\u00f9 elevato.\nLa crisi.\nNel febbraio del 1929, a causa della delicata situazione economica dell'azienda, Barnato si vide costretto a limitare la produzione degli altri modelli e finanzi\u00f2 la realizzazione della sola \"Blower\", progettata in gran segreto a partire dal 1928 da Henry Birkin, uno dei \"Bentley Boys\", a Welwyn Garden City, lontano dalle officine Bentley di Cricklewood dove operava W.O.\nLa Grande Depressione dell'ottobre del 1929, purtroppo, diede il colpo finale alla gi\u00e0 precaria situazione finanziaria della Bentley. Venne lanciata la lussuosissima \"8 Litre\", degna concorrente della Rolls-Royce \"Phantom\" tuttavia, dato il prezzo di vendita di oltre duemila sterline, se ne vendettero appena un centinaio di esemplari, pertanto nel luglio del 1931 Barney Barnato decise di ritirarsi dall'azienda che, senza pi\u00f9 il suo sostegno economico, venne messa in liquidazione.\nL'acquisto della Bentley da parte della Rolls-Royce e il lungo periodo di \"cattivit\u00e0\".\nA partire dagli anni trenta del Novecento il destino della Bentley mut\u00f2 inevitabilmente ed ebbe inizio un lungo periodo buio per l'azienda, che aveva accumulato perdite per 136.220 sterline, tanto da essere messa in liquidazione dal British Central Equitable Trust.\nNell'ottobre del 1931 la casa automobilistica britannica Napier si propose di rilevare la Bentley ma, inaspettatamente, il 20 novembre successivo pervenne una nuova richiesta d'acquisto anonima, un cui vincolo stabiliva la rivelazione dell'acquirente soltanto ad affare concluso. Fu cos\u00ec che, siglato l'accordo, si scopr\u00ec che ad acquistare la Bentley era stata la celebre azienda rivale Rolls-Royce Ltd.\nA seguito di questa operazione, i debiti della Bentley vennero appianati ma la produzione sub\u00ec un momentaneo arresto e gli storici stabilimenti di Cricklewood vennero chiusi. Il nuovo accordo prevedeva anche un contratto di consulenza per W.O. della durata di quattro anni, con il quale egli svolse numerosi collaudi delle nuove vetture in giro per l'Europa: incarichi concreti e impegnativi che tuttavia si rivelarono mirati prevalentemente a estrometterlo quasi subito dalla dirigenza Rolls-Royce, con cui presto non mancarono inevitabili dissapori.\nCon l'avvento del secondo conflitto mondiale e il nuovo assetto societario, fu presto evidente che molte scelte avrebbero radicalmente cambiato il destino della Bentley.\nNonostante le numerose vittorie degli anni passati, le competizioni sportive erano state completamente abbandonate, cos\u00ec come la progettazione di motori, mentre l'ipotetica produzione di nuovi modelli venne dapprima destinata agli impianti Rolls-Royce di Derby, poich\u00e9 gli storici stabilimenti di Cricklewood furono venduti.\nTuttavia il primo modello Bentley a essere prodotto dalla nuova gestione fu soltanto nel 1946, dopo la guerra, nei nuovi stabilimenti Rolls-Royce di Crewe ma da allora la Bentley, di fatto, divenne suo malgrado soltanto una sorta di marchio minore dei medesimi modelli della casa madre che, come unico elemento riconoscibile superstite, si distingueva soltanto per la tipica calandra arrotondata sormontata dal marchio della \"flying B\".\nNel 1935, allo scadere del proprio contratto e alla luce di una politica aziendale che non condivise mai pienamente, W.O. lasci\u00f2 definitivamente ogni incarico alla Rolls-Royce per approdare alla Lagonda ma mantenne la direzione del \"Bentley Drivers' Club\", fondato da lui stesso nel 1936 e di cui nel 1947 nomin\u00f2 direttore l'ex pilota Woolf Barnato.\nLa rinascita del marchio con l'acquisizione da parte del Gruppo Volkswagen.\nDopo quasi settant'anni di un effettivo anonimato sotto l'austero controllo della Rolls-Royce, dove tutti i modelli Bentley, ormai ridotti a mere copie, montavano da decenni telai, motori e scocche di provenienza Rolls-Royce, anche la divisione automobilistica del pi\u00f9 prestigioso marchio britannico, dovette fronteggiare un periodo di forte crisi; essa nel 1998 venne rilevata interamente dal Gruppo Volkswagen, con la partecipazione minoritaria della BMW, che gi\u00e0 deteneva quote della Rolls-Royce.\nNel 2002, in occasione del Giubileo d'Oro della regina Elisabetta II, la Bentley torn\u00f2 dopo lungo tempo a essere uno dei fornitori ufficiali della Casa Reale inglese, allorch\u00e9 vennero realizzati due esemplari di Bentley State Limousine e il primo dei due modelli commissionati \u00e8 stato consegnato alla regina il 29 maggio del 2002, presso la residenza reale di Windsor.\nNel 2003 vi \u00e8 stato un nuovo riassetto societario che ha visto il Gruppo Volkswagen cedere interamente la Rolls-Royce Motors alla BMW, mantenendo la piena propriet\u00e0 della sola Bentley e dei suoi storici stabilimenti di Crewe.\nDa allora una nuova e pi\u00f9 illuminata strategia aziendale, orientata a una determinata volont\u00e0 di rinascita del marchio, ha contribuito a ridefinire nuovi parametri stilistici, creando una pi\u00f9 spiccata identit\u00e0 per l'intera gamma di vetture. Sempre nel 2003, alla luce delle decisioni dettate dalla nuova gestione, la Bentley \u00e8 tornata anche a partecipare alla \"24 Ore di Le Mans\" con la \"Speed 8\" che con il \"Team Bentley\" ha conquistato la vittoria aggiudicandosi il 1\u00ba posto.\nA seguito dello sviluppo di una nuova piattaforma e di nuovi telai, nel 2006 venne presentata la nuova \"Continental GT\", una vettura completamente inedita concepita dal nuovo centro stile Bentley di Crewe che ha segnato una vera svolta nella storia della Bentley.\nProseguendo il processo di completo rinnovo della gamma, nel 2007 \u00e8 stata introdotta anche la berlina \"Flying Spur\", mentre il 2010 ha visto il lancio della nuova ammiraglia \"Mulsanne\", il cui modello definitivo \u00e8 stato presentato a una selezionata cerchia di clienti e giornalisti in anteprima al \"concorso d'eleganza di Pebble Beach\"; a completamento della gamma nel 2016 \u00e8 stato presentato al pubblico anche il SUV \"Bentayga\" che \u00e8 disponibile anche in versione ibrida.\nNel 2012 sono stati venduti 8.510 modelli e il nuovo obiettivo \u00e8 produrre 25.000 vetture entro il 2019, anno in cui si \u00e8 celebrato il centenario della casa automobilistica.\nCompetizioni sportive.\nForte dell'originaria vocazione sportiva della Bentley e delle storiche vittorie della \"24 Ore di Le Mans\", la nuova strategia aziendale orientata alla rinascita del marchio ha voluto celebrare il ritorno al panorama mondiale delle competizioni sportive su pista.\nNel 2002, dopo ben settantadue anni di assenza, la Bentley \u00e8 tornata a partecipare alla \"24 Ore di Le Mans\" con la \"Speed 8\" che con i piloti Rinaldo Capello, Tom Kristensen e Guy Smith del \"Team Bentley\" ha conquistato la vittoria classificandosi al 1\u00ba posto nel 2003.\nNel 2013 la Bentley ha iscritto la nuova \"Continental GT\", rinominata \"Continental GT3-R\", alle competizioni con specifiche FIA GT3. Grazie all'impiego della fibra di carbonio, la vettura \u00e8 stata alleggerita di circa 1.000\u00a0kg rispetto al modello di serie e il suo propulsore V8 4.0 \u00e8 stato rielaborato per sviluppare una potenza di ben 600 CV.\nL'attivit\u00e0 sportiva a livello mondiale \u00e8 proseguita con la partecipazione alla \"Blancpain Sprint Series\"."}
{"id": "294654", "revid": "46291", "url": "https://it.wikipedia.org/wiki?curid=294654", "title": "Tassonomia delle Arecaceae", "text": "Le Arecaceae sono un raggruppamento monofiletico strettamente imparentato con le Dasypogonaceae, assieme alle quali formano l'ordine Arecales.\nLa famiglia, nota in passato come Palmae , \u00e8 stata formalmente descritta nel 1820 da Friedrich von Berchtold e Jan Svatopluk Presl. In base al Codice Internazionale di Nomenclatura Botanica la famiglia prende il nome dal genere tipo \"Areca\", tuttavia all'antica denominazione Palmae viene riconosciuto lo status di \"nomen conservandum\".\nLa famiglia viene suddivisa in cinque sottofamiglie le cui relazioni filogenetiche, validate da studi di filogenesi molecolare, sono rappresentate nel seguente cladogramma:\nLa suddivisione in trib\u00f9 e sottotrib\u00f9 delle 5 sottofamiglie \u00e8 stata recentemente revisionata da Baker e Dransfield (2016). A questa revisione si attiene la classificazione seguente.\nLa famiglia delle Arecaceae comprende 182 generi divisi in 5 sottofamiglie e 28 trib\u00f9, per complessive circa 2.500 specie."}
{"id": "294655", "revid": "1318658", "url": "https://it.wikipedia.org/wiki?curid=294655", "title": "Anguella", "text": ""}
{"id": "294658", "revid": "451304", "url": "https://it.wikipedia.org/wiki?curid=294658", "title": "Angrivari", "text": "Gli Angrivari (lat. \"Angrivarii\") erano uno dei numerosi popoli germanici che abitavano nelle terre prossime al Reno, e precisamente nella regione denominata \"Angria\" (all'incirca nell'attuale Vestfalia), approssimativamente tra i fiumi \"Lupia\" (odierno Lippe) e \"Vesurgis\" (odierno Weser); linguisticamente appartenevano al ramo germanico occidentale.\nStoria.\nInsieme ad altri popoli e trib\u00f9, parteciparono alla rivolta contro i Romani capeggiata da Arminio nel 9 d. C. (ricordata per il disastro di Varo).\nVallo degli Angrivari si chiamava una fortezza costruita sul confine fra il loro territorio e quello dei Cherusci, presso la quale ci fu la rivincita romana ad opera di Germanico Giulio Cesare nell'anno 16, evento che port\u00f2 alla devastazione del territorio degli Angrivari. Germanico, infatti, per giungere indisturbato nelle terre dei nemici, aveva deciso di approntare una flotta che conducesse le legioni fino alla foce del fiume Amisia: in tempi rapidi furono approntate oltre mille navi agili e veloci, in grado di trasportare numerosi uomini ma dotate anche di macchine da guerra per la difesa. Non appena i Romani sbarcarono in Germania, le trib\u00f9 del luogo, riunite sotto il comando di Arminio, si prepararono a fronteggiare gli invasori e si riunirono a battaglia presso Idistaviso; gli uomini di Germanico, ben pi\u00f9 preparati dei loro nemici, fronteggiarono allora i Germani, e riportarono una schiacciante vittoria. Arminio e i suoi si ritirarono presso il \"Vallo Angrivariano\", ma subirono un'altra durissima sconfitta da parte dell'esercito romano. Vinta la battaglia, in una localit\u00e0 vicina al terrapieno degli Angrivari, Germanico, fece innalzare un secondo trofeo recante l'iscrizione: \nSopraffatti i Cherusci, Germanico affid\u00f2 a Stertinio il compito di portare la guerra contro gli Angrivari, se non si fossero affrettati alla resa; ma questi, supplici senza nulla rifiutare, ricevettero perdono da parte di Germanico e ne divennero suoi alleati.\nFrattanto le genti che abitavano tra il Reno e l'Elba furono debellate. Germanico ricondusse dunque i suoi in Gallia Comata, ma, sulla strada del ritorno, la flotta romana fu dispersa da una tempesta e costretta a subire notevoli perdite; l'inconveniente occorso ai Romani diede nuovamente ai Germani la speranza di poter ribaltare le sorti della guerra, ma i luogotenenti di Germanico poterono facilmente avere la meglio sui loro nemici, anche se alla fine il progetto di annettere la Germania venne definitivamente abbandonato.\nTacito racconta che Camavi ed Angrivari emigrarono nei territori dei Bructeri, dopo averli cacciati e totalmente annientati, in alleanza con altre popolazioni vicine, che lo scrittore latino ringrazia per \u00aboffrire diletto allo sguardo romano\u00bb, senza che Roma dovesse intervenire. Dei Bructeri caddero pi\u00f9 di 60.000."}
{"id": "294663", "revid": "729019", "url": "https://it.wikipedia.org/wiki?curid=294663", "title": "Battaglia di Colle", "text": "La battaglia di Colle si svolse tra il 16 ed il 17 giugno del 1269 presso Colle di Val d'Elsa tra le truppe ghibelline di Siena e quelle guelfe di Carlo d'Angi\u00f2 e di Firenze rappresentata da meno di 200 cavalieri fiorentini comandati da Neri de' Bardi.\nDescrizione.\nDopo la battaglia di Montaperti, dove la ghibellina Siena vinse sulla guelfa Firenze il 4 settembre 1260, Colle Val d'Elsa si trovava dalla parte guelfa.\nFu infatti sede dell'esilio di molti guelfi dalla citt\u00e0 senese e colpita dalla persecuzione che porter\u00e0 i concittadini ghibellini ad inseguire i fuoriusciti fino a Lucca.\nDopo la battaglia di Tagliacozzo il 27 agosto 1268 un'ennesima battaglia fra il Re Carlo d'Angi\u00f2, accorso in difesa del pontefice Clemente IV, e il nipote di Federico II, Corradino, alla guida dei ghibellini, decret\u00f2 nei dintorni di Roma la vittoria finale dei guelfi. Ma i ghibellini, nonostante la sconfitta, proseguirono nella loro opera di persecuzione dei guelfi e, durante l'inseguimento verso Lucca, si attestarono nel castello di Ulignano, attuale frazione del comune di San Gimignano.\nFu cos\u00ec che i comuni circostanti, Colle Val d'Elsa e San Gimignano in testa, decisero di attaccare quel castello e di inseguire i fuggitivi verso Pisa e Poggibonsi, fino a quando il grosso delle milizie ghibelline si ritrov\u00f2 fra le mura di Pisa e Siena.\nNel giugno del 1269 il capitano Provenzano Salvani e il podest\u00e0 conte Guido Novello uscirono da Siena con 1400 cavalieri e 8000 fanti fra senesi, pisani, tedeschi, spagnoli, fuoriusciti fiorentini e altri toscani, accampandosi nell'altopiano della Badia nei pressi dell'Abbazia di Spugna.\nI Colligiani, che non si aspettavano questo assedio, si rinchiusero fra le fortificazioni di Colle Alta e mandarono dei messaggeri per chiedere aiuto a Firenze.\nIl giorno successivo truppe francesi agli ordini del maresciallo Jean Britaud (Giambertoldo per il Villani), vicario del re Carlo d'Angi\u00f2, giunsero a Colle Val d'Elsa, seguite \u2013 di sole ventiquattro ore \u2013 da un altro contingente di 400 fiorentini (che non giunsero in tempo per la battaglia).\nDurante la notte il maresciallo schier\u00f2 i francesi sulle mura di Colle Alta e fece conquistare il castello ghibellino dentro Colle. La mattina seguente, alle prime luci, la torre ghibellina segnal\u00f2 l'avvicinarsi delle truppe inviate da Firenze. In realt\u00e0, al momento della battaglia l'esercito fiorentino era ancora a Barberino, e ordin\u00f2 che si suonassero le trombe e che si gridasse a squarciagola \"con impegno\", in modo da far credere ai ghibellini che le truppe da combattere fossero molte pi\u00f9 di quante essi non credessero. Sembra che lo scherzo funzionasse, perch\u00e9 di primo mattino i ghibellini si ritirarono verso San Marziale, attestandosi sulla collinetta Poggio ai Berci.\nIl maresciallo Britaud diede ordine alle milizie colligiane di aggirare la collina rimanendo nascoste fino al momento in cui lui fosse apparso con le insegne fiorentine di fronte ai senesi e li avesse attaccati. Durante la sua avanzata, il Maresciallo fece abbattere il ponte di S. Marziale per impedire ai suoi una ritirata, ma anche per rallentare la fuga senese.\nArrivato in vista dei ghibellini, il Britaud diede inizio alla battaglia, mentre i colligiani sbucavano dietro le file senesi gridando e brandendo le armi, dando cos\u00ec la sensazione che altre truppe fossero in attesa di attaccare.\nPer quanto il capitano Salvani minacciasse, promettesse compensi e gridasse, i soldati ghibellini combatterono poco e male, ritirandosi ben presto e dandosi alla fuga. Molti furono inseguiti e uccisi dai guelfi, mentre Salvani, non volendo tornare sconfitto a Siena, si gett\u00f2 nella mischia e fu ucciso da Regolino Tolomei, suo nemico giurato.\nIl Britaud era riuscito, con soli 800 cavalieri e circa 300 fanti colligiani, a sconfiggere con l'astuzia un esercito di ben 9.400 uomini. Tutto questo accadeva sotto gli occhi della senese Sap\u00eca Salvani - cantata da Dante nella Divina Commedia (Purgatorio, Canto XIII e segg.) -, che segu\u00ec la battaglia pregando per la sconfitta dei suoi concittadini:"}
{"id": "294680", "revid": "406204", "url": "https://it.wikipedia.org/wiki?curid=294680", "title": "Ubi solitudinem faciunt, pacem appellant", "text": "Ubi solitudinem faciunt, pacem appellant (in italiano, \"dove fanno il deserto, lo chiamano pace\") \u00e8 una locuzione latina tratta dall'\"Agricola\" di Publio Cornelio Tacito.\nL'autore la fa pronunciare al generale cal\u00e8done Calgaco, quando cerca di infondere coraggio alle truppe. La frase \u00e8 tratta dal discorso in cui delinea due alternative: di fronte ai romani, insaziabili dominatori, o libert\u00e0 o morte.\nPotrebbe rappresentare un raro caso di denuncia e autocritica, all'interno del panorama della letteratura classica latina, tipicamente celebrativa. Tuttavia bisogna considerare la tecnica narrativa di Tacito, che l'autore qui, come negli \"Annales\", adopera e affina per la cronaca di un evento storico, tecnica che dunque ambisce alla spassionatezza e a una prospettiva esterna alla situazione.\nLa stessa locuzione \u00e8 stata ampiamente utilizzata in occasione delle denunce contro l'imperialismo o, pi\u00f9 in generale, contro ogni azione bellica."}
{"id": "294681", "revid": "14214", "url": "https://it.wikipedia.org/wiki?curid=294681", "title": "Ubi solitudinem faciunt pacem appellant", "text": ""}
{"id": "294702", "revid": "219110", "url": "https://it.wikipedia.org/wiki?curid=294702", "title": "Collegamento a vista", "text": "Il collegamento a vista \u00e8 la locuzione con cui nelle telecomunicazioni si indica che le antenne di due apparati radioelettrici si trovano a portata ottica tra loro; in altre parole per effettuare un collegamento non vi devono essere ostacoli naturali o artificiali (colline, monti, edifici) frapposti tra le due antenne.\nLe trasmissioni dalle UHF in poi, fino alle microonde, infatti, hanno la propriet\u00e0 di richiedere poca potenza, ma una condizione indispensabile perch\u00e9 avvenga il collegamento \u00e8 che non vi siano ostacoli tra i due elementi radianti. Un esempio sono le trasmissioni via satellite a 11\u00a0GHz, le quali, con potenze dell'ordine di qualche centinaia di watt, percorrono lunghe distanze. Nel caso dei satelliti geostazionari (a 36\u00a0000\u00a0km), \u00e8 sufficiente che intervengano forti perturbazioni, acquazzoni, nevicate, o per esempio nel caso dei ricevitori GPS \u00e8 sufficiente del fogliame, per attenuare o anche impedire che il segnale radio sia ricevuto dalle stazioni a terra."}
{"id": "294713", "revid": "712828", "url": "https://it.wikipedia.org/wiki?curid=294713", "title": "Metropolvere", "text": ""}
{"id": "294714", "revid": "712828", "url": "https://it.wikipedia.org/wiki?curid=294714", "title": "Polvere Volante", "text": ""}
{"id": "294722", "revid": "125949915", "url": "https://it.wikipedia.org/wiki?curid=294722", "title": "Chi ha paura di Virginia Woolf?", "text": "Chi ha paura di Virginia Woolf? (\"Who's afraid of Virginia Woolf?\") \u00e8 un dramma teatrale che ha debuttato a Broadway nel 1962 ed \u00e8 tuttora plurirappresentato in tutto il mondo.\nTra le opere del drammaturgo statunitense Edward Albee \u00e8 sicuramente quella pi\u00f9 conosciuta al grande pubblico, pur non avendo ricevuto, come invece altre successive, il Premio Pulitzer per la drammaturgia.\nNel 1966 ne \u00e8 stato tratto un film, interpretato da Richard Burton ed Elizabeth Taylor nei ruoli dei protagonisti, per la regia di Mike Nichols.\nLa trama.\nMartha e George sono una coppia di mezza et\u00e0 che ha invitato a casa un giovane collega di lui, Nick, e sua moglie Honey. Tra un bicchiere e l'altro, complici l'ora tarda e i fumi dell'alcool, i quattro si addentrano in una specie di \"gioco della verit\u00e0\" che porta le due coppie a mettere a nudo tutto di s\u00e9, soprattutto i padroni di casa. Martha sostanzialmente accusa George di essere un fallito portato in alto professionalmente dal padre di lei, George accusa Martha di essere una bambina viziata buona a nulla. Entrambi approfittano dell'ingenuit\u00e0 dei loro due giovani ospiti per prendersi gioco di loro e dei loro problemi di coppia, quasi \"invidiati\" nella loro leggerezza di fronte ai cocci di un matrimonio ormai in pezzi come quello di Martha e George. In un crescendo di cupezza, Martha e George, lasciati soli dalla fuga dei loro ospiti, si ritrovano a piangere sul cadavere di un figlio immaginario, che George ha approfittato per far \"morire\". Ma forse \u00e8 l'inizio di un nuovo equilibrio.\nIl ruolo di Virginia Woolf.\nLa figura di Virginia Woolf non ha alcuna attinenza con il dramma: il titolo \u00e8 un gioco di parole con la canzoncina \"Chi ha paura del grande lupo cattivo?\" (\"Who's Afraid of the Big Bad Wolf?\"), che George e Martha canticchiano di quando in quando, evocando con essa il \"lupo cattivo\" presente nella loro esistenza, e al contempo la \"Virginia Woolf\" che c'\u00e8 in loro, \nRappresentazioni.\nA Broadway.\n\"Who's afraid of Virginia Woolf?\" debutt\u00f2 al Billy Rose Theatre il 13 ottobre 1962 e rimase in scena per 664 repliche. Alan Schneider curava la regia e il cast originale era composto da Uta Hagen (Martha), Arthur Hill (George), Melinda Dillon (Honey) e George Grizzard (Nick). Data la durata del dramma (oltre 3 ore), questo cast non recitava anche nelle due pomeridiane, ma appariva soltanto nei sei spettacoli serali settimanali; il cast della matinee comprendeva: Kate Reid (Martha), Shepperd Strudwick (George), Avra Petrides (Honey) e Bill Berger (Nick). Il dramma rimase in scena per oltre un anno, fino al 16 maggio 1964, e nel corso delle repliche vennero effettuate alcune sostituzioni: Henderson Forsythe sostitu\u00ec Hill nel ruolo di George, mentre Mercedes McCambridge ed Elaine Stritch seguirono le orme della Hagen nella parte di Martha. Il dramma fu candidato a sei Tony Award, vincendone cinque: migliore opera di prosa, miglior attore protagonista (Hill), miglior attrice protagonista (Hagen), miglior attrice non protagonista (Dillon) e miglior regia (Shneider).\nNel 1976, lo stesso Albee diresse il primo revival di Broadway del suo dramma. Il nuovo allestimento, debuttato al Music Box Theatre, rimase in scena per 120 repliche dal 30 marzo all'11 luglio. Facevano parte del cast: Colleen Dewhurst (Martha), Ben Gazzara (George), Maureen Anderman (Honey), Richard Kelton (Nick). Gazzara e Dewhurst furono candidati al Tony Award per le loro interpretazioni, mentre Albee fu candidato al Drama Desk Award al miglior regista.\nIl secondo revival di \"Virginia Woolf?\" debutt\u00f2 il 20 marzo 2005 al Longcare Theatre, dove rimase in scena per 177 repliche fino al 4 settembre dello stesso anno. Anthony Page dirigeva un cast composto da Kathleen Turner (Martha), Bill Irwin (George), David Harbour (Nick) e Mireille Enos (Honey). Tutti e quattro gli attori furono candidati al Tony Award ed Irwin vinse il Tony Award al miglior attore protagonista in uno spettacolo.\nPam MacKinnon ha diretto il terzo revival del dramma, andato in scena al Booth Theatre per 142 repliche tra il 13 ottobre 2012 e il 3 marzo 2013. Tracy Letts interpretava George, Amy Morton Marta, Carrie Coon Honey e Madison Dirks Nick. MacKinnon fu premiata con il Tony Award per la sua regia, mentre Letts vinse il Tony Award al miglior attore protagonista in uno spettacolo.\nNel 2020 \"Chi ha paura di Virginia Woolf?\" torna a Broadway prodotto da Scott Rudin con la regia di Joe Mantello, in scena al Booth Theatre con Laurie Metcalf (Martha), Rupert Everett (George), Patsy Ferran (Honey) e Russell Tovey (Nick). Dopo una settimana di anteprime cominciate il 2 marzo, il dramma \u00e8 stata cancellato dal cartellone ancora prima della prima (fissata per il 9 aprile), in seguito alla chiusura di tutti i teatri di Broadway causata dalla Pandemia di COVID-19 del 2019-2021.\nA Londra.\n\"Who's Afraid of Virginia Woolf?\" debutt\u00f2 a Londra nel 1964, in scena al Piccadilly Theatre con la regia di Alan Schneider e Uta Hagen ed Arthur Hill nei ruoli del debutto di Broadway, prima che la Hagen venisse sostituita da Constance Cummings. \nNel 1981 and\u00f2 in scena al Royal National Theatre il primo revival londinese del dramma. Joan Plowright avrebbe dovuto interpretare Martha ma, indisposta, fu sostituita da Margaret Tyzack, che vinse il Laurence Olivier Award alla miglior attrice. Il resto del cast comprendeva Paul Eddington (George), Mary Maddox (Honey) e Paul Eddington (Nick). Nancy Meckler curava la regia. \nNel 1986 David Thacker diresso un secondo revival di \"Virginia Woolf?\", questa volta in scena al Young Vic Theatre. Facevano parte del cast Patrick Stewart (George), Billie Whitelaw (Martha), Saskia Reeves (Honey) e Matthew Marsh (Nick). \nNel 1996 Howard Davies diresse il terzo revival londinese del dramma all'Almeida Theatre. La produzione, debuttata il 25 settembre, si dimostr\u00f2 un enorme successo di critica e pubblico, grazie anche alle apprezzate interpretazioni di David Suchet (George), Diana Rigg (Martha), Lloyd Owen (Nick) e Clare Holman (Honey). Con l'eccezione di Owen, l'intero cast fu candidato al Laurence Olivier Award.\nIl 31 gennaio 2006 la produzione di Broadway diretta da Anthony Page debutt\u00f2 all'Apollo Theatre per una stagione limitata che si concluse il 13 maggio; l'intero cast torn\u00f2 a recitare il proprio ruolo: Kathleen Turner (Martha), Bill Irwin (George), David Harbour (Nick) e Mireille Enos (Honey).\nil 21 febbraio 2017 un quinto revival di \"Virginia Woolf?\" \u00e8 andato in scena a Londra, questa volta all'Harold Pinter Theatre. Il regista James Macdonald ha diretto il cast composto da Imelda Staunton (Marta), Conleth Hill (George), Luke Treadaway (Nick) e Imogen Poots (Honey). Il revival ha chiuso il 27 maggio. Per le loro interpretazioni Staunton e Poots sono stante candidate al Laurence Olivier Award, rispettivamente alla miglior attrice e alla miglior attrice non protagonista.\nIn Italia.\nLa prima rappresentazione in Italia (5 ottobre 1963) fu un grande evento culturale e di costume nell'ambito del Festival internazionale del teatro di prosa di Venezia: la regia era del gi\u00e0 affermato Franco Zeffirelli e gli interpreti della coppia matura erano due grandi personalit\u00e0 del nostro teatro: Enrico Maria Salerno (nel ruolo di Giorgio, Premio San Genesio come miglior attore teatrale) e Sarah Ferrati (Marta), affiancati da Umberto Orsini (Nick) e Manuela Andrei (Honey). \nRimarchevole nella stagione 1985-86 la messa in scena che vide come protagonisti Anna Proclemer e Gabriele Ferzetti (versione italiana di Franco Brusati) per la regia di Mario Missiroli, con Susanna Javicoli e Roberto Alpi nei ruoli giovanili. \nUn altro importante allestimento del dramma in Italia, giocato in chiave grottesca, port\u00f2 la firma di Gabriele Lavia, impegnato anche nella parte di George, accompagnato da Mariangela Melato nelle vesti di Martha. Con loro Agnese Nano (Honey) ed Emiliano Iovine (Nick). Lo spettacolo debutt\u00f2 al Teatro Verdi di Pisa il 3 febbraio 2005.\nDa ricordare la messa in scena di Ileana Ghione del 2003 e quella in cui Alberto Lupo cadde vittima della sua malattia.\nIl testo \u00e8 stato ripreso nella stagione 2015-2016 da Arturo Cirillo, con una lettura originale che l'ha visto anche protagonista, insieme a Milvia Marigliano (Martha), Valentina Picello (Honey) ed Edoardo Ribatto (Nick). Da ultimo, \u00e8 stato riproposto nella stagione 2021-2022 da Antonio Latella, con interpreti Sonia Bergamasco, Vinicio Marchioni, Ludovico Fededegni e Paola Giannini.\nAltre produzioni.\nMike Nichols, il regista dell'acclamata trasposizione cinematografica, ha interpretato George in una produzione del dramma in scena al Long Wharf Theatre di New Haven nel 1980, con Elaine May (Martha), Swoosie Kurtz (Honey) e James Naughton (Nick).\nNel 1989 Edward Albee ha diretto un nuovo allestimento del suo dramma, con Glenda Jackson (Martha), John Lithgow (George), Cynthia Nixon (Honey) e Brian Kerwin (Nick). La produzione, accolta tiepidamente, \u00e8 andata in scena per dieci settimane al Doolittle Theatre di Los Angeles.\nNell'inverno 1992, una produzione diretta da Paul Weidner \u00e8 andata in scena all'Hartford Stage Company di Hartford, con Marlo Thomas (Martha), Robert Foxworth (George), Burke Moses (Nick), Heather Ehlers (Honey). "}
{"id": "294725", "revid": "122736098", "url": "https://it.wikipedia.org/wiki?curid=294725", "title": "Link state", "text": " \nIn informatica e telecomunicazioni, un protocollo link state (routing basato sullo stato del collegamento), \u00e8 un tipo di protocollo di routing basato su un algoritmo in cui la topologia dell'intera rete e tutti i \"costi\" dei collegamenti sono noti ai router di un certo sistema autonomo.\nDescrizione.\nIn un protocollo \"link state\" ogni nodo della rete acquisisce informazioni sullo stato dei collegamenti adiacenti ed inoltra queste informazioni a tutti gli altri nodi della rete tramite un pacchetto link state trasmesso tramite un algoritmo di \"link state broadcast (flooding)\".\nQuando un nodo riceve un pacchetto link state confronta il numero di sequenza del pacchetto con quello dell'ultimo pacchetto ricevuto da quel nodo:\nOgni nodo memorizza i pacchetti ricevuti e costruisce una mappa completa e aggiornata della rete: il \"Link State Database\", ottenendo cos\u00ec gli stessi risultati.\nOgni nodo esegue in maniera indipendente un algoritmo, generalmente una variante dell'algoritmo di Dijkstra, per determinare il cammino minimo per raggiungere ogni nodo della rete ponendosi come radice dell'albero dei cammini minimi.\nAl termine della elaborazione per ogni nodo di destinazione abbiamo il suo predecessore lungo il cammino a costo minimo dal nodo radice.\n\u00c8 possibile costruire la tabella di routing di un nodo memorizzando per ciascuna destinazione il nodo successivo sul cammino a costo minimo.\nVantaggi e svantaggi.\nL'utilizzo di un protocollo link state, presenta diversi vantaggi:\nIl principale svantaggio di un algoritmo Link State \u00e8 la complessit\u00e0 di realizzazione, anche dovuta alla notevole capacit\u00e0 di memoria ed elaborazione richiesti dai router stessi; Digital ha impiegato cinque anni per una prima realizzazione efficiente di un protocollo link state."}
{"id": "294727", "revid": "93556", "url": "https://it.wikipedia.org/wiki?curid=294727", "title": "Opere e progetti di architettura di Le Corbusier", "text": "Di seguito si fornisce una rassegna dei principali e pi\u00f9 noti progetti di Le Corbusier ordinati cronologicamente, organizzati secondo le grandi fasi della produzione dell'architetto.\nL'opera architettonica Patrimonio dell'umanit\u00e0.\nDurante la 40\u00aa sessione del Comitato del Patrimonio dell'umanit\u00e0, tenutasi ad Istanbul dal 10 al 17 luglio 2016, 17 opere architettoniche di Le Corbusier sono state incluse nella Lista dei patrimoni dell'umanit\u00e0. Dieci di questi siti sono situati in Francia, due in Svizzera, mentre uno rispettivamente in Belgio, Germania, Argentina, India e Giappone."}
{"id": "294730", "revid": "124637405", "url": "https://it.wikipedia.org/wiki?curid=294730", "title": "Inquinamento del suolo", "text": " \nCon inquinamento del suolo si indica l'alterazione dell'equilibrio chimico-fisico e biologico del suolo, nonch\u00e9 la predisposizione all'erosione, agli smottamenti e l'ingresso di sostanze dannose nella catena alimentare dell'uomo fino all'uomo.\nQuando si parla di ambiente molto spesso si citano soltanto aspetti biologici o chimici, ma ci si dimentica che l'ambiente \u00e8, prima di tutto, un \"contenitore fisico\" costituito dalle rocce e dalle forme in cui esse sono modellate; \u00e8 quindi parte del sistema Terra e ne riflette i complessi equilibri. Esso \u00e8 una realt\u00e0 molto complessa e un insieme di diversi fattori (esseri viventi, caratteristiche ambientali, interventi umani, ecc.) che permettono la vita; in esso anche un minimo cambiamento pu\u00f2 causare gravi conseguenze. I problemi ambientali nascono proprio in situazioni che provocano variazioni di tali equilibri, che comportano trasformazioni del sistema.\nLa funzione di maggiore importanza \u00e8 svolta dall'uomo, il quale ha il potere, con i propri interventi, di risanare determinati aspetti dell'ambiente, ma anche di devastarne degli altri.\nBasta pensare alla lavorazione delle materie prime: vengono impiegate grandi quantit\u00e0 di energia, si producono enormi accumuli di scarti i quali verranno immessi nell'atmosfera e nella litosfera.\nCon l'attivit\u00e0 umana vengono messe in circolazione alcune sostanze in quantit\u00e0 e concentrazioni cos\u00ec massicce da superare la capacit\u00e0 del Pianeta di diluire queste sostanze fino a ridurle a concentrazioni innocue.\nCause dell'inquinamento del suolo.\nL'inquinamento del suolo \u00e8 dovuto principalmente a queste cause:\nsono rifiuti solidi la carta, il vetro, la plastica, le pile scariche, i medicinali scaduti e i rifiuti organici. Di essi sono rifiuti biodegradabili quelli organici,i rimanenti non sono biodegradabili. Questi ultimi, per essere smaltiti, vengono conferiti nelle discariche. In alcuni paesi, come il nostro, esiste inoltre un altro tipo di smaltimento: la raccolta differenziata;\nsono rifiuti liquidi quelli comprendenti insetticidi, fertilizzanti, concimi chimici, mercurio, medicinali liquidi scaduti, liquidi di pile usate, i quali risultano molto dannosi per l'ambiente poich\u00e9 raggiungono le falde acquifere sotterranee e possono danneggiare il loro delicato equilibrio;\nsono rifiuti gassosi quelli come il CFC, espulso dalle bombolette al momento dell'uso.\nacque la cui qualit\u00e0 \u00e8 stata compromessa dall'azione dell'uomo dopo il loro utilizzo in attivit\u00e0 domestiche, industriali e agricole, diventando quindi non idonee ad un loro uso diretto. In esse sono presenti sostanze galleggianti quali oli, grassi, schiume, sostanze sospese e disciolte ma anche materiali biologici come organismi vegetali e animali presenti nell'acqua.\nprodotti che vengono utilizzati per combattere le principali aggressioni alle piante (malattie infettive, fisiopatie, parassiti e fitofagi animali, piante infestanti).\ncomposti organici che contengono soltanto atomi di carbonio e di idrogeno e si suddividono in idrocarburi solidi (costituenti dell'asfalto, del bitume, ecc.), liquidi (costituenti del petrolio, benzene, esano, ottano, ecc.) e gassosi (metano, etano, propano, butano, ecc.).\nmolecole molto varie a cui appartengono composti cancerogeni. A esse vengono ascritti composti estremamente tossici per l'uomo e gli animali, arrivando a livelli di tossicit\u00e0 valutabili in mg/kg. Sono tra i pi\u00f9 potenti veleni conosciuti.\nquali arsenico, cobalto, cromo, rame, fluoro, ferro, iodio, manganese, nichel, selenio, silicio, zinco, mercurio, piombo, etc. La contaminazione del suolo dai metalli pesanti \u00e8, in primo luogo, legata alla produzione industriale che immette nell'ambiente, unitamente a questi metalli, numerose altre specie di sostanze tossiche quali acidi, solventi ed altro.\ni quali costituiscono dei composti organici comunemente utilizzati nel lavaggio a secco, come colle, come rimotori di macchie, nei detergenti, profumi e soprattutto nelle sintesi chimiche.\nuna quantit\u00e0 di materiale radioattivo prestabilita da autorit\u00e0 competenti pu\u00f2 essere rigettata nell'ambiente dalle industrie nucleari. Inoltre l'estrazione dell'uranio, il riprocessamento e lo stoccaggio delle scorie radioattive generano anch'essi un inquinamento radioattivo. Vi \u00e8, poi, un inquinamento da sostanze radioattive dovuto ad esplosioni atomiche o alle perdite incontrollabili delle centrali elettronucleari (allo stato solido, liquido o gassoso) o disastri ambientali dovuti a malfunzionamenti e incidenti di impianti nucleari (Fukushima, Cernobyl, Three Mile Island, ecc.). Un attuale grave problema, ma che riguarda principalmente l'inquinamento idrico, \u00e8 il \"confinamento delle scorie radioattive\". Difatti fin troppi residui inutilizzabili vengono sepolti in fosse oceaniche profonde o, in alcuni casi, interrati in zone geologicamente sicure e stabili.\nAree urbane e zone industriali.\nTre importanti elementi hanno determinato un incremento eccessivo dell'inquinamento: l'aumento della popolazione, il grande sviluppo delle citt\u00e0 e l'utilizzo di tecnologie rischiose per l'ambiente. Non a caso l'apice dell'inquinamento si ebbe con l'inizio della Rivoluzione industriale, nella seconda met\u00e0 del XVIII secolo, la quale fu caratterizzata dall'introduzione di vari macchinari inquinanti che prediligevano l'uso del carbone come combustibile. \nMa il fenomeno pi\u00f9 sconvolgente fu l'incipit, in tutta Europa e negli Stati Uniti, di un intenso processo di urbanizzazione che assunse ritmi fino ad allora assolutamente impensabili. La Rivoluzione Industriale comport\u00f2 gravi sconvolgimenti in gran parte del nostro pianeta. Ebbe inizio un intenso processo di urbanizzazione che implic\u00f2 il degrado della citt\u00e0 e delle sue strutture fisiche. Mise le radici una filosofia dello sviluppo basata sull'idea che il benessere fosse esclusiva funzione della produzione industriale e che quest'ultima fosse destinata a crescere illimitatamente nel corso del tempo e venne, cos\u00ec, inaugurata l'epoca di un consumo di risorse energetiche ed ambientali tale da aver causato una profonda alterazione delle condizioni climatiche terrestri.\nNel giro di poco tempo si originarono le cosiddette megalopoli di molti milioni di abitanti, che tutt'oggi non dispongono di un'organizzazione adeguata per lo smaltimento dei rifiuti. Difatti, a differenza che per le industrie, per l'urbanizzazione non \u00e8 ancora possibile raggiungere tangibili soluzioni al disordinato accrescimento della popolazione e alla formazione di agglomerati urbani provvisori privi di ogni misura igienica. \nQuesti inconvenienti, oltre al pericolo di malattie, portano anche a un eccessivo carico biologico dei corsi d'acqua, all'inquinamento del suolo da parte di rifiuti vari (plastiche, metalli, sostanze organiche) e quindi alla contaminazione anche di falde acquifere e a un profondo degrado ambientale. Altro tipo di inquinamento del suolo \u00e8 quello radioattivo derivanti da incidenti alle centrali nucleari come dimostrano le conseguenze locali a lungo termine prodotte dal Disastro di \u010cernobyl' e da quello di Fukushima, gli unici due incidenti nucleari civili a raggiungere il massimo grado delle Scala INES.\nEffetti prodotti.\nEffetti sulla salute umana.\nI maggiori effetti sulla salute sono legati al contatto diretto delle persone con zone di terra contaminate e particolarmente frequentate. Di rilievo tossicologico sono l'assunzione di acqua contaminata, l'ingresso di sostanze tossiche nella catena alimentare (ad esempio tramite gli animali che hanno pascolato su un terreno inquinato o il consumo di ortaggi) e l'inalazione di composti vaporizzati. Esiste un'ampia gamma di effetti sulla salute, acuti e soprattutto cronici, che possono manifestarsi a livello clinico; l'entit\u00e0 del danno biologico \u00e8 legata a diverse variabili, tra le quali: natura chimica del contaminante, modalit\u00e0 di esposizione, quantit\u00e0 di contaminante presente, durata dell'esposizione, fattori genetici individuali. Il cromo e diversi prodotti fitosanitari sono cancerogeni. Il piombo \u00e8 particolarmente pericoloso per i bambini piccoli, nei quali c'\u00e8 un alto rischio di sviluppare danni cerebrali e al sistema nervoso, mentre pi\u00f9 in generale il rischio \u00e8 legato a danni renali. Anche mercurio e ciclodiene sono noti per indurre una maggiore incidenza di danno renale, talvolta irreversibile. Le diossine sono noti cancerogeni nonch\u00e9 composti molto tossici che tendono anche a concentrarsi lungo l'avanzare della catena alimentare. L'esposizione cronica al benzene a concentrazioni sufficienti \u00e8 notoriamente associata a una maggiore incidenza di leucemia. I policlorobifenili e i ciclodieni sono collegati a tossicit\u00e0 epatica. Gli organofosfati e i carbammati, presenti in molti prodotti fitosanitari, possono indurre una catena di effetti legati all'inattivazione dell'acetilcolinesterasi e che portano al blocco neuromuscolare. Molti solventi clorurati provocano danni epatici, renali e depressione del sistema nervoso centrale. Esiste un intero spettro di ulteriori effetti sulla salute come mal di testa, nausea, affaticamento, irritazione oculare e rash cutanei, legati alle sostanze gi\u00e0 citate e ad altre, pu\u00f2 provocare anche malattie respiratorie o cancro.\nEffetti.\nL'inquinamento del suolo pu\u00f2 avere significative conseguenze deleterie per gli ecosistemi. Possono avvenire cambiamenti radicali della chimica del suolo che possono scaturire da molte sostanze chimiche pericolose persino a basse concentrazioni delle specie inquinanti. Questi cambiamenti possono manifestarsi nell'alterazione del metabolismo dei microrganismi e artropodi che vivono in un dato ambiente terreno. Il risultato pu\u00f2 essere l'eventuale eradicazione di una parte della catena alimentare primaria, che a sua volta ripercuote le conseguenze maggiori sui predatori o sulle specie dei consumatori. Anche se gli effetti delle sostanze chimiche sulle forme di vita inferiori possono essere di lieve entit\u00e0, si pu\u00f2 avere normalmente un bioaccumulo che tende a concentrare la quantit\u00e0 stessa di sostanze lungo l'avanzamento della catena alimentare. Molti di questi effetti sono ben noti, come l'accumulo di DDT in consumatori aviari che conduce all'indebolimento dei gusci d'uovo, con il conseguente incremento della mortalit\u00e0 dei pulcini e il rischio potenziale dell'estinzione delle specie.\nGli effetti si manifestano anche sui terreni adibiti all'agricoltura e che risentono di un dato livello di inquinamento. Gli inquinanti tipicamente alterano il metabolismo delle piante, il cui risultato pi\u00f9 comune \u00e8 la diminuzione della produzione di raccolto. Questo rappresenta un effetto secondario sulla conservazione del suolo, dato che la diminuzione dei raccolti favorisce i fenomeni di erosione. Alcuni dei contaminanti chimici possiedono lunga persistenza, mentre in altri casi si formano dei composti chimici derivati in seguito a reazioni secondarie che avvengono nel suolo stesso.\nRimedi.\nIl rimedio principale all'inquinamento del suolo consiste nell'attuazione di corrette politiche di gestione dei rifiuti sensibili ai risvolti ambientali, nonch\u00e9 nell'emanazione e rispetto di specifiche normative volte alla sostenibilit\u00e0 ambientale e alla tutela dell'ambiente naturale. Il riciclaggio, recupero e reimpiego di materiali quali carta, vetro, plastica, metalli, svolge un ruolo importante nella prevenzione e riduzione a monte del pericolo di inquinamento. Molti prodotti chimici sono anch'essi recuperati e riciclati, ovvero smaltiti opportunamente dopo essere stati posti a trattamenti che ne annullano o riducono la pericolosit\u00e0.\nL'inquinamento del suolo pu\u00f2 essere contrastato col rimboschimento dei territori forestali o mediante procedimenti di bonifica. La porzione di terreno inquinata pu\u00f2 essere rimossa tramite escavazione e posta in zona di confinamento in modo che non si abbiano rischi per gli esseri umani o ecosistemi sensibili. Importante \u00e8 l'affermarsi dei cosiddetti biorimedi, metodiche che sfruttano la digestione microbica di particolari sostanze organiche.\nNormativa.\nNel corso degli anni si sono evolute numerose normative riguardanti l'inquinamento del suolo, proprio in quanto le preoccupazioni sorte in molti Stati per il degrado dell'ambiente hanno contribuito a richiamare l'attenzione dell'opinione pubblica mondiale su questo problema.\nNel 1972 le Nazioni Unite promossero una Conferenza a Stoccolma con lo scopo di stabilire indirizzi tecnici e normative pronti a ridurre l'inquinamento ambientale, a seguito della quale si misero in moto una serie di ricerche e si gener\u00f2 un'importante industria per i processi di purificazione e di smaltimento.\nQui di seguito il testo unico della normativa nazionale che riguarda anche gli inquinanti del suolo, comprensivo di limiti ed obblighi:"}
{"id": "294732", "revid": "104485", "url": "https://it.wikipedia.org/wiki?curid=294732", "title": "Seggiolini volanti", "text": "La giostra a seggiolini, pi\u00f9 nota come calcinculo o catene, \u00e8 un'attrazione dei luna park stabili ed itineranti o dei parchi di divertimento, dove viene definita giostra delle catene o seggiolini volanti.\nCaratteristiche.\nQuesta giostra \u00e8 costituita di una colonna centrale motorizzata capace di ruotare vorticosamente su s\u00e9 stessa. Ad essa sono agganciati tramite lunghe catene i seggiolini su cui si accomodano i partecipanti al gioco. Tutti i seggiolini sono dotati di barra di contenimento di sicurezza per assicurare agli utenti maggior sicurezza rispetto alle forze centrifughe che si manifestano quando la giostra \u00e8 in funzione.\nLe dimensioni della giostra variano e dipendono dal pubblico a cui \u00e8 rivolta: adulti o bambini. Inoltre nella maggior parte dei casi si tratta di un'attrazione trasportabile in quanto partecipa ai luna park itineranti. Il numero di seggiolini \u00e8 quindi uno standard legato a queste sue caratteristiche. In caso di postazione fissa presso un parco divertimenti, venendo meno la caratteristica necessaria di \"trasportabilit\u00e0\" della giostra, le dimensioni sono maggiori offrendo pi\u00f9 posti ai partecipanti.\nDi fianco alla giostra, che ha forma circolare, vi \u00e8 il gabbiotto del bigliettaio e nelle immediate vicinanze di esso l'antenna o palo su cui si appende il premio o trofeo che deve essere afferrato dagli utenti. La cordicella che lega il trofeo alla punta dell'antenna spesso raggiunge il bigliettaio all'interno del gabbiotto in modo che egli abbia la possibilit\u00e0 tirandola di fare oscillare il trofeo rendendone la sua presa ancor pi\u00f9 difficile ai partecipanti.\nScopo del gioco.\nLo scopo del gioco \u00e8 quello di prendere al volo il trofeo, detto, a seconda di cosa sia, \"coda di coniglio\", \"fiocco\" o \"bandiera\", che \u00e8 appeso a un gancio sull'antenna poco distante dal perimetro della giostra.\nPer poter raggiungere pi\u00f9 facilmente il premio spesso due partecipanti si accordano e si siedono in seggiole contigue: in questo modo quello seduto pi\u00f9 indietro ha la possibilit\u00e0 di dare una spinta con i piedi calciando la seggiola di fronte (da qui il nome \"calcinculo\") in maniera tale che il complice seduto davanti abbia maggior slancio e possa raggiungere pi\u00f9 agevolmente il trofeo. \nDi solito il giocatore che prende il premio vince una corsa gratuita al giro successivo.\nCitazioni.\nLa giostra a seggiolini viene autobiograficamente nominata da Zucchero Sugar Fornaciari nel brano \"Chocabeck\" (\u00abL'amore fu / un calcinculo e tante stelle lass\u00f9\u00bb)."}
{"id": "294734", "revid": "15756", "url": "https://it.wikipedia.org/wiki?curid=294734", "title": "Punitore", "text": "Il Punitore (\"Punisher\"), il cui vero nome \u00e8 Frank Castle (nato Francis Castiglione), \u00e8 un personaggio dei fumetti creato da Gerry Conway (testi), Ross Andru e John Romita Sr. (disegni), pubblicato dalla Marvel Comics. La sua prima apparizione avviene in \"The Amazing Spider-Man\" (Vol. 1) n. 129 (febbraio 1974).\nVeterano di guerra pluridecorato dello U.S. Marine Corps divenuto vigilante ed antieroe in memoria della sua famiglia, barbaramente assassinata dalla mafia in uno scontro a fuoco, il Punitore impiega le sue competenze militari, di guerriglia e di tattiche stealth adottando regolarmente metodi quali l'omicidio, il sequestro di persona, l'estorsione, la coercizione, la tortura ed ogni tipo di arma convenzionale per perpetrare una spietata guerra personale contro qualsiasi criminale del mondo. La natura brutale del personaggio e la sua predisposizione ad uccidere lo hanno reso una delle principali novit\u00e0 dei fumetti americani degli anni settanta nonch\u00e9, verso la fine del 1980, l'antesignano di un'ondata di antieroi psicologicamente complessi e spesso controversi.\nNella classifica stilata nel 2011 da IGN, si \u00e8 posizionato al 27\u00ba posto come pi\u00f9 grande eroe della storia dei fumetti, dopo Rick Grimes e prima di Swamp Thing.\nGenesi del personaggio.\nIl personaggio del Punitore \u00e8 stato concepito da Gerry Conway ispirandosi al personaggio del \"giustiziere\" Mack Bolan, protagonista della serie \"The Executioner\", creata dallo scrittore Don Pendleton nel 1969. Conway, descrivendone lo studio del design, ha dichiarato: \u00abNegli anni settanta, quando scrivevo per la DC e per la Marvel, ho iniziato ad abbozzare le mie idee personali per i costumi dei nuovi personaggi - eroi e criminali - che poi offrivo agli artisti come un rozzo suggerimento di ci\u00f2 che avevo in mente. Ho fatto questo col Punitore alla Marvel\u00bb; il progetto originale, che comprendeva un piccolo totenkopf a destra del petto, \u00e8 stato modificato dall'allora direttore artistico John Romita Sr. allargando questo emblema su tutto il torso il personaggio \u00e8 stato poi disegnato per la prima volta dall'illustratore Ross Andru mentre, come rivelato da Stan Lee in un'intervista del 2005, \u00e8 stato lui a suggerire il nome \"Punitore\": \u00abGerry Conway stava scrivendo una sceneggiatura e voleva un personaggio che si rivelasse essere un eroe in seguito, e se ne usc\u00ec con il nome Assassin. Ho detto che non pensavo che avremmo mai potuto avere un fumetto in cui l'eroe fosse chiamato Assassin, perch\u00e9 c'\u00e8 una connotazione troppo negativa intorno a quella parola. E mi sono ricordato che, qualche tempo fa, c'era un personaggio relativamente poco importante [...] [che] \u00e8 stato uno dei robot di Galactus [antagonista cosmico], e lo avevo chiamato Punitore, mi sembrava che fosse un buon nome per il personaggio che Gerry voleva scrivere - cos\u00ec ho detto, 'Perch\u00e9 non chiamarlo Punitore?' E, dal momento che ero l'editore [Lee \u00e8 stato nominato editore nel 1972], Gerry ha detto, 'Okay'\u00bb.\nIl personaggio \u00e8 stato descritto come ossessionato dalla vendetta e, a detta di Garth Ennis, capace di vedere il mondo solamente in termini di bianco o nero; Conway stesso lo ha definito come: \u00abun grande test di Rorschach. Ci\u00f2 che gli ha conferito un po' di sostenibilit\u00e0 \u00e8 il poter mettere in lui quello che si vuole, al contrario dell'Uomo Ragno, che \u00e8 davvero chi \u00e8 e non deve essere modificato. Il Punitore \u00e8 un personaggio sottile nei suoi meriti, ma che si presta a un sacco di interpretazioni e a diversi angoli di approccio\u00bb mentre secondo Steven Grant: \u00abHeidegger, che ha sviluppato ulteriormente la filosofia di Kierkegaard, si \u00e8 avvicinato ancora di pi\u00f9 a descrivere il Punitore: 'Dal momento che non potremo mai sperare di capire il motivo per cui siamo qui, se c'\u00e8 ancora qualcosa da capire, l'individuo deve scegliere un obiettivo e perseguirlo con tutto il cuore, nonostante la certezza della morte e della mancanza di significato dell'azione'. Questo \u00e8 di sicuro il Punitore per come lo concepisco io: un uomo che sa di dover morire e che nel quadro generale le sue azioni non conteranno nulla, ma che persegue la sua strada, perch\u00e9 questo \u00e8 ci\u00f2 che ha scelto di fare\u00bb.\nStoria editoriale.\nIl personaggio esord\u00ec nel febbraio 1974 su \"The Amazing Spider-Man\" (vol. 1) n. 129, prima in qualit\u00e0 di avversario e poi come alleato del protagonista, riscuotendo un grande ed inaspettato successo tra i lettori, continuando ad apparire nelle vesti di comprimario in numerose storie dell'Uomo Ragno, di Capitan America e di Nightcrawler divenendo poi, nei primi anni ottanta, una presenza ricorrente anche nel celebre ciclo di Devil scritto da Frank Miller nonch\u00e9 il protagonista di una breve serie in bianco e nero sceneggiata da Archie Goodwin. Questa popolarit\u00e0 spinge la Marvel a prendere in considerazione l'idea di dedicare al personaggio una testata autonoma sondando preventivamente il terreno con una miniserie in 5 albi \"The Punisher\" (vol. 1) edita da gennaio a maggio 1986, scritta da Steven Grant e disegnata da Mike Zeck, che riscuote un clamoroso successo commerciale venendo immediatamente seguita da una serie regolare, \"The Punisher\" (vol. 2), inizialmente scritta da Mike Baron e disegnata da Klaus Janson, durata 104 numeri (luglio 1987-1995) da cui ne sono derivate altre due: \"The Punisher War Journal\" durata 80 numeri (novembre 1988-luglio 1995), e \"The Punisher War Zone\" di 41 numeri (marzo 1992-luglio 1995) oltre a un magazine (rivista di formato pi\u00f9 grande del fumetto tradizionale) di 16 numeri intitolato \"The Punisher Magazine\" (novembre 1989-settembre 1990). Terminate tutte e tre le testate dedicategli, il personaggio \u00e8 protagonista di una serie di scarso successo scritta da John Ostrander e disegnata da Tom Lyle, dopodich\u00e9 scompare dalla continuity dell'Universo Marvel lasciando intendere venga giustiziato sulla sedia elettrica; nel 1998 tuttavia, lo sceneggiatore Christopher Golden tenta di resuscitare il personaggio reinventandolo come una sorta di angelo infernale incaricato di combattere demoni e mostri sulla falsariga di Spawn nella miniserie \"The Punisher: Purgatory\" (novembre 1998-febbraio 1999) che, nonostante i disegni del riconosciuto maestro dell'horror Berni Wrightson, va incontro alla cancellazione a causa delle numerose proteste mosse dai fan per via della snaturazione del personaggio.\nNel 2000 la Marvel tenta un esperimento affidando a Garth Ennis e Steve Dillon, il rilancio del personaggio sotto l'etichetta Marvel Knights con \" The Punisher (vol. 5)\", miniserie in 12 albi (aprile 2000-marzo 2001) ricca di umorismo nero e violenza che annulla la precedente versione del personaggio (trattata come se non fosse mai avvenuta) riscuotendo un tale successo di pubblico e critica da far s\u00ec che Ennis venga successivamente ingaggiato per la realizzazione di una nuova serie regolare, \"The Punisher\" (vol. 6), durata 37 numeri (agosto 2001-febbraio 2004) e seguita da una nuova testata \"The Punisher\" (vol. 7), riservata a un pubblico adulto e distribuita sotto l'etichetta Marvel MAX per la durata di 75 numeri (marzo 2004-ottobre 2009) e, in seguito, affiancata dal secondo volume di \"The Punisher War Journal\" composto di 26 albi (gennaio 2007-2009) incentrati sulle operazioni del personaggio durante gli eventi di \"Civil War\", \"World War Hulk\" e \"Secret Invasion\", mentre con l'inizio della saga \"Dark Reign\" viene lanciata una nuova serie regolare, \"The Punisher\" (vol. 8), durata 21 albi (marzo 2009-novembre 2010) con il protagonista che viene ucciso e resuscitato in maniera simile al Mostro di Frankenstein, portando la testata a venire ribattezzata \"Franken-Castle\" durante gli ultimi 5 numeri. Quasi contemporaneamente alla pubblicazione della nona serie, \"The Punisher\" (vol. 9), sceneggiata da Greg Rucka (agosto 2011-settembre 2012), Jason Aaron prende in mano il personaggio nella serie \"PunisherMAX\" (gennaio 2010-febbraio 2012), seguendo la timeline e la continuity della linea adulta avviata da Ennis.\nVerso la fine del 2009 inoltre, per facilitare la comprensione della continuity delle storie del personaggio, la Marvel ne ha reso nota la cronologia di lettura ufficiale stabilendo innanzitutto che i cicli di storie di Ennis, cos\u00ec come le altre storie pubblicate sotto Marvel Knights e MAX, sono da considerarsi appartenenti a una realt\u00e0 alternativa. L'ordine cronologico ufficiale \u00e8 dunque:\nCon l'iniziativa editoriale Marvel NOW!, il Punitore diviene uno dei protagonisti della seconda testata dedicata ai Thunderbolts, conclusasi dopo 32 albi (febbraio 2013-novembre 2014) e immediatamente seguita dal decimo volume dedicato alle avventure in solitaria del personaggio, scritto da Nathan Edmondson per la durata di 20 numeri (aprile 2014-settembre 2015). Con il rilancio di tutte le testate della casa editrice sotto il marchio \"All New All Different Marvel\", la sceneggiatrice Becky Cloonan viene incaricata della decima serie regolare dedicata al personaggio.\nEdizioni italiane.\nIn Italia le avventure del personaggio sono state presentate per la prima volta negli anni settanta dall'Editoriale Corno che, sulle prime edizioni de \"L'Uomo Ragno\", ha deciso di ribattezzarlo \"Il Punitore\". La suddetta traduzione, conservata anche dagli editori successivi (Star Comics e Marvel Italia) per circa vent'anni, \u00e8 entrata in disuso verso la fine degli anni novanta, quando il personaggio ha iniziato a venire presentato col suo nome originale anche nella versione in lingua italiana.\nSul finire degli anni novanta, nelle edizioni italiane \u00e8 stato usato il nome originale, anzich\u00e9, come in precedenza, la traduzione \"Punitore\", soprattutto nei titoli dei vari albi che ne contenevano le storie; nei testi invece viene quasi sempre ancora usata la traduzione in lingua italiana.\nBiografia del personaggio.\nOrigini.\nNato nel Queens, New York, da una coppia di italoamericani di origini siciliane, l'operaio Mario Lorenzo Castiglione e sua moglie Louisa, Francis Castiglione dimostra sin da bambino un'insormontabile e sorprendente capacit\u00e0 di sopportazione, tanto da riuscire a sopravvivere in un ambiente cos\u00ec segnato da stenti e povert\u00e0 da essere costato la vita a suo fratello, nato morto. Poco pi\u00f9 che adolescente, conosce una ragazza di nome Maria, che sposa e da cui ha una figlia, Lisa; nel frattempo si arruola nello United States Marine Corps e, uscito dal campo d'addestramento col massimo dei voti, prosegue la sua formazione presso la scuola di fanteria dei Marine, dove incontra l'esploratore nativo americano Phan Bighawk, il quale gli insegna a sopravvivere nella natura selvaggia. Durante la guerra del Siancong, Castiglione viene insignito del grado di capitano e messo a capo di un'unit\u00e0 per le operazioni speciali, prendendo dunque parte a numerosi combattimenti e risultando l'unico sopravvissuto da entrambi i lati alla fine di un sanguinoso assalto dei Siancong all'accampamento di Valley Forge Firebase nel 1971. Per l'eroismo dimostrato nell'adempimento del dovere gli vengono conferite la Medal of Honor, la Navy Cross, tre Silver Star, tre Bronze Star Medal, quattro Purple Heart e la Medaglia presidenziale della libert\u00e0. Terminata la sua seconda spedizione in Siancong, l'uomo viene rimandato negli Stati Uniti, dove si ricongiunge a moglie e figlia. Il desiderio di tornare a combattere \u00e8 tuttavia tanto forte da spingerlo a farsi cambiare legalmente nome all'anagrafe e ad arruolarsi nuovamente con l'identit\u00e0 fittizia di \"Frank Castle\", riuscendo cos\u00ec a svolgere un totale di 4 anni in servizio prima della nascita del suo secondogenito, Frank Jr.. Successivamente, Frank ottiene l'incarico di addestratore dei commando dei Marines nell'area superiore dello stato di New York, dove porta avanti occasionali operazioni clandestine assieme a loro. \u00c8 in questo periodo che Frank si ritrova per la prima volta a lavorare con l'hacker David Linus Lieberman, colui che in futuro diventer\u00e0 noto come Microchip, utile alleato di Castle in molte delle sue operazioni.\nTempo dopo, durante una giornata di congedo, Castle porta moglie e figli a fare un pic-nic nella riserva di Sheep Meadow a Central Park dove, malauguratamente, assistono ad un sanguinario regolamento di conti tra clan rivali operato della cosca di Bruno Costa che, per evitare testimoni, ordina ai suoi uomini di assassinare anche la famiglia di Castle. Frank, sopravvissuto ai numerosi colpi d'arma da fuoco, rimane profondamente traumatizzato dalla morte dei suoi cari e, nel momento in cui gli viene rifiutata la possibilit\u00e0 di testimoniare in tribunale a causa della profonda corruzione nel New York City Police Department, decide di abbandonare il servizio nei Marines, voltare le spalle alla societ\u00e0 e, dopo aver assassinato con assoluta lucidit\u00e0 e celerit\u00e0 tutti i colpevoli della morte di sua moglie e dei suoi figli, dedicare il resto della sua vita a combattere con ogni mezzo necessario qualsiasi organizzazione criminale del mondo. Nel suo percorso di brutale vendetta, Castle si attira le attenzioni della famiglia Costa, la quale gli sguinzaglia contro il killer William \"Billy\" Russo, detto \"il bello\", per porre fine una volta per tutte alla crociata dell'ex militare. Durante il loro scontro, Willy viene scaraventato contro del vetro, ferendosi gravemente il viso. Terribilimente sfigurato, Willy si fa ricucire da un chirurgo, assumendo l'alias di Mosaico (\"Jigsaw\") e giurando vendetta contro Castle. Da questo momento in poi, indossata una divisa raffigurante un teschio bianco, Frank diviene noto, e temuto, col nome di Punitore (\"Punisher\").\nPunitore.\nQualche tempo dopo, convinto dallo Sciacallo che l'Uomo Ragno sia responsabile dell'apparente morte del ricco e celebre Norman Osborn, il Punitore tenta di assassinare l'arrampicamuri e fare giustizia ma, in seguito, chiarisce l'equivoco, diventando un alleato ricorrente dell'eroe. Al suo fianco si ritrover\u00e0 a combattere prima contro Tarantula e poi contro la Deterrence Research Corporation (DRC) di Moses Magnum, intenzionato a sviluppare dei gas tossici. Dopo aver contrasto le operazione criminali dell'International Industrial Alliance e del Maggia, il Punitore viene accusato ingiustamente di vari omicidi e si allea con l'Uomo Ragno e il membro degli X-Men Nightcrawler per smascherare il vero colpevole: Mosaico, desideroso di vendicarsi del Punitore per quanto causatogli in precedenza. Poco tempo dopo, il Punitore impedisce il rapimento di J. Jonah Jameson e ha un nuovo scontro con l'Uomo Ragno nel momento in cui questi tenta, senza successo, di impedirgli di assassinare un narcotrafficante. Recatosi a Brooklyn per smantellare un'organizzazione criminale, il Punitore ha degli screzi anche con Capitan America, intenzionato a catturarlo poich\u00e9 lo considera alla stregua di un criminale. Riuscito a fuggire, il vigilante fa ritorno a New York dove uccide un sicario che si spaccia per un sv\u0101min ed affronta nuovamente l'Uomo Ragno, venendo sconfitto ed imprigionato a Ryker's Island dove imperterrito continua la sua guerra al crimine uccidendo il maggior numero possibile di detenuti per poi evadere con l'intento di eliminare una banda di narcotrafficanti, cosa che lo porta a scontrarsi con Devil finendo nuovamente arrestato e rinchiuso alla Dannemora State Prison, da cui riesce ad evadere costringendo Boomerang a collaborare con la falsa promessa di portarlo con lui.\nTornato ancora una volta a piede libero, il Punitore prende di mira Kingpin, irrompendogli in casa e minacciando sua moglie Vanessa, cosa che lo porta a venire massacrato dal boss criminale e ad essere arrestato, processato dal procuratore distrettuale Blake Tower e nuovamente imprigionato a Ryker. Fatto evadere qualche tempo dopo grazie all'intercessione del Trust, un'organizzazione anticrimine, il Punitore ritorna in attivit\u00e0. Dubbioso riguardo le intenzioni dell'organizzazione, Frank comincia ad indagare, scoprendo che il Trust, capeggiato da Alex Alaric, fa uso di criminali a cui \u00e8 stato fatto il lavaggio del cervello per renderli simili a lui ed usarli come esercito privato per la lotta al crimine. Il Punitore, disgustato, ne uccide tutti i membri ponendo fine alle attivit\u00e0 della societ\u00e0. Successivamente, approfittando di una fedina punale ripulit\u00e0 dal Trust e dallo scoppio di una guerra tra bande per le strade di New York, si dedica ad assassinare il maggior numero possibile di gangster.\nIn seguito, il Punitore stringe un sodalizio con l'hacker Microchip, il quale si offre di fornire supporto tecnologico alle sue operazioni, consentendogli cos\u00ec di allargare la sua crociata su scala globale, uscendo dagli Stati Uniti per estirpare alla radice una banda di narcotrafficanti in Bolivia. Dopo aver tentato inutilmente di ricostruirsi una vita pacifica nel Midwest, Castle affronta ed uccide il sinistro leader di un belligerante culto religioso, si trova poi coinvolto in un vasto intrigo internazionale inerente armi nucleari, affronta un gruppo di funzionari governativi corrotti, da la caccia a un serial killer, si scontra nuovamente con Devil, ferma una tratta di profughi alieni, collabora con Cloak e Dagger e tenta di assassinare Lapide.\nWar Journal.\nDopo aver fatto irruzione in un carcere di massima sicurezza per uccidere un suo vecchio nemico riuscendo ad evadere il giorno stesso, il Punitore affronta l'ex-gangster Hector Montoya e si spaccia per un insegnante al fine di smascherare un traffico di stupefacenti in una scuola pubblica, dopodich\u00e9 riprende la sua guerra a Kingpin addestrando un piccolo esercito grazie al quale rade al suolo il pi\u00f9 importante casin\u00f2 del re del crimine ed affronta un ex-commilitone divenuto assassino prezzolato. Svolte successivamente una serie di missioni tra l'Australia e Las Vegas, Punisher si reca a Madripoor sgominando una gang di malviventi assieme a Wolverine ed affrontando un gruppo di ninja per poi abbattere un cartello della droga di New York, collaborare con la Vedova Nera e smascherare una serie di ufficiali corrotti dell'esercito. Castle porta in seguito a termine una missione per la Damage Control e aiuta Moon Knight a sconfiggere ULTIMATUM recandosi successivamente a Latveria nel tentativo di assassinare il Dottor Destino affrontando, poco dopo, il mercenario Bushwacker e una gang di motociclisti; tornato in seguito a collaborare con l'Uomo Ragno e svolte una serie di missioni fuori dagli Stati Uniti affrontando il gruppo di mercenari australiani noto come Reavers, il Punitore si scontra nuovamente con Mosaico e, nel periodo successivo, prende parte a una serie di operazioni assieme a U.S. Agent, Paladin, Ghost Rider e Moon Knight.\nSvolte numerose altre spedizioni punitive, il Punitore scompare dalla circolazione provocando il diffondersi della voce che sia stato giustiziato sulla sedia elettrica ma, in realt\u00e0, si trasferisce in un appartamento nella periferia di New York sotto il falso nome di \"John Smith\" con l'intento di muovere guerra alla famiglia mafiosa degli Gnucci. Con l'occasionale aiuto dei suoi grotteschi coinquilini, l'obeso Mr. Rotondi, il nullafacente ed ossessionato dai piercing \"Spacker\" Dave e la timida Joan \"Il Topo\", segretamente innamorata di lui, Frank uccide Carlo, Bobbie ed Eddie Gnucci per poi scaraventare la spietata matriarca della cosca, Ma Gnucci, nella gabbia degli orsi di Central Park. La donna tuttavia, pur perdendo braccia e gambe, sopravvive e, per vendicarsi, assolda un sicario chiamato il Russo, mentre il dipartimento di polizia ordina di formare una task force per arrestare il vigilante e vi mette a capo l'incompetente detective Martin Soap; Punisher riesce tuttavia a depistare la polizia, uccidere il russo e dar fuoco alla villa di Ma Gnucci ardendola viva, non prima per\u00f2 di averla derubata spartendo poi l'immensa fortuna della malvivente tra i suoi tre coinquilini cos\u00ec da dar loro un'occasione per cambiar vita.\nTempo dopo Castle affronta nuovamente il Russo, trasformato in un enorme cyborg transessuale, riuscendo a sconfiggere sia lui che il suo creatore, il brillante ma folle generale Kreigkopf, solo facendo saltare Grand Nixon Island con una bomba all'idrogeno e, grazie a una macchina del tempo ideata da Reed Richards (Mister Fantastic), torna brevemente nella Chicago del 1929 per assassinare Al Capone. Dopo essersi infiltrato a una riunione di pace tra clan mafiosi uccidendo tutti i partecipanti ed aver nuovamente collaborato con Wolverine Punisher uccide un gruppo di poliziotti corrotti del Lower East Side per poi affrontare contemporaneamente l'Uomo Ragno, Wolverine e Devil mandando all'aria il loro ennesimo tentativo di catturarlo sfruttando un'amnesia dell'incredibile Hulk per disfarsi di loro.\nCivil War.\nDurante la guerra civile dei superumani, il Punitore mantiene inizialmente una posizione di neutralit\u00e0 e disinteresse tuttavia, nel momento in cui il governo inizia a servirsi di supercriminali per far rispettare la legge, si schiera con la fazione anti-registrazione soccorrendo l'Uomo-Ragno dalle unit\u00e0 caccia-maschere e portandolo al nascondiglio degli eroi ribelli aiutandoli, in seguito, a fare irruzione nel Baxter Building. Quando per\u00f2 uccide a sangue freddo due supercriminali recatisi dai ribelli per unirsi a loro, il Punitore viene picchiato da Capitan America in persona ed espulso dal gruppo; dato l'enorme rispetto nutrito nei confronti di Cap e di tutto ci\u00f2 che rappresenta, Castle non reagisce minimamente all'aggressione ed accetta l'espulsione senza obiettare per poi venire braccato da una task force dello S.H.I.E.L.D. capitanata da G. W. Bridge non appena il conflitto giunge a una conclusione.\nSuccessivamente alla , per onorarne la memoria, il Punitore modifica il suo costume rendendolo simile a quello dell'eroe tuttavia, dopo essersi reso conto che questo ruolo \u00e8 troppo pesante per lui, decide di consegnare il nuovo costume e la maschera originale di Cap al Soldato d'Inverno per poi recarsi in Messico a smantellare un cartello della droga assieme a Moon Knight.\nDark Reign.\nDopo l'invasione segreta degli Skrull Norman Osborn viene nominato responsabile della sicurezza dal governo degli Stati Uniti ed assume il controllo dello S.H.I.E.L.D. ribattezzandolo H.A.M.M.E.R.; disgustato, il Punitore tenta di assassinarlo sparandogli con un fucile Skrull da oltre cinque miglia di distanza, ma viene ostacolato dall'intervento tempestivo di Sentry e riesce a fuggire solo grazie all'aiuto di un ragazzo di nome Henry; per liberarsi del vigilante Osborn si rivolge al misterioso Hood, che resuscita il suo ex-alleato Microchip (ucciso dallo stesso Frank a seguito di un tradimento) promettendogli di riportare in vita suo figlio qualora riesca a uccidere il Punitore; tuttavia n\u00e9 gli sforzi di Micro n\u00e9 la resurrezione di tutti i supercriminali uccisi dal Flagello dei criminali riesce al raggiungimento dello scopo, spingendo dunque Hood a rapire Bridge e la sua famiglia per attirare il vigilante nel loro covo offrendogli di resuscitare la sua famiglia e il figlio dell'ex-socio a patto che rinneghi la sua crociata uccidendo Bridge, il Punitore rifiuta ma Microchip assassina comunque l'agente dando inizio al rituale e provocando l'ira del vigilante, che d\u00e0 alle fiamme sia Micro che i resuscitati e costringe Hood a lasciarlo andare sotto minaccia di mandare un dossier sulla sua organizzazione a Kingpin; inoltre, saputo che Henry \u00e8 il figlio di Mosaico, lo abbandona.\nFurioso per il fallimento di Hood, Osborn mette successivamente Daken in testa a dozzine di agenti H.A.M.M.E.R. ordinandogli di uccidere il Punitore; dopo un violento ed estenuante corpo a corpo, Castle ha la peggio e muore dilaniato dagli artigli del nemico. Tempo dopo tuttavia, Morbius e la Legione dei Mostri lo rianimano con pezzi di metallo e componenti elettrici trasformandolo in un non morto: \"Franken-Castle\"; dopo aver aiutato a difendere l'Isola dei Mostri da un'invasione, la creatura si mette sulle tracce di Daken per vendicarsi ma viene intralciato da Wolverine dopodich\u00e9, utilizzando la Pietra di Sangue per rigenerare le ferite riportate, ritorna umano.\nLa morte del Punitore.\nNel 2010 la Marvel si rende conto che il personaggio di Castle (le cui origini sono legate alla guerra in Vietnam e al periodo immediatamente successivo) \u00e8 ormai invecchiato anagraficamente, e decide di ricominciare da capo; prima per\u00f2 affida a Jason Aaron e Steve Dillon una breve serie nella linea MAX che chiude i ponti col passato, orchestrando la morte di Frank Castle durante uno scontro con un nuovo nemico: Kingpin. In realt\u00e0, Wilson Fisk qui \u00e8 solo una guardia del corpo ancora relativamente giovane (il figlio Richard non \u00e8 neppure adolescente), impiegato dal boss mafioso Don Rigoletto. Fisk lo convince a mettere su la figura di un Kingpin (in passato una sorta di leggenda metropolitana) per attirare il Punitore allo scoperto, affidandogli la parte; Rigoletto si render\u00e0 conto troppo tardi che Fisk ha intenzione di essere davvero il Kingpin del crimine. Per contrastare Frank, Fisk si affida prima al killer Bullseye, che riesce a trovare un punto debole nella corazza insensibile del Punitore: la ragione per cui ha intrapreso veramente la sua guerra al crimine.\nCastle, tornato dai suoi 3 turni in Vietnam, prima di diventare un vigilante, avvertiva comunque il bisogno di tornare in azione, nonostante si sforzasse di condurre una vita normale; le angherie testimoniate nei confronti di altri cominciarono a risvegliare le sue tendenze giustizialiste; a questo si aggiunse l'entrata in scena di Nick Fury, che voleva reclutare Frank per lavorare a operazioni segrete; Fury e Castle si erano conosciuti durante il secondo turno in Vietnam del marine, quando la spia (all'epoca ancora nella CIA) lo port\u00f2 con s\u00e9 per un'operazione dietro le linee nemiche (la storia appare nella serie \"Fury: Guerriero Freddo\"; all'epoca Castle era solo tenente, ma dopo il ritorno Fury spinse per la sua promozione a capitano). Castle, dopo molta indecisione, scelse di tornare in campo, pur sapendo di lasciare indietro moglie e figli; per questo li port\u00f2 al parco, il giorno fatale in cui furono uccisi. Il suo senso di colpa per la decisione di partire e lasciarli \u00e8 la vera molla che ha fatto scattare la crociata del Punitore.\nNel presente, dopo una cruenta battaglia con Bullseye, Castle finisce in galera, ma ne esce grazie ad un detenuto che vuole rendere la vita difficile a Fisk; questi, vista l'indisponibilit\u00e0 di Bullseye, ingaggia la killer Elektra, che diventa anche sua amante; la moglie Vanessa infatti lo odia, perch\u00e9 ha sacrificato il loro unico figlio per la scalata al potere; infatti Elektra \u00e8 stata gi\u00e0 assoldata da Vanessa Fisk per eliminare il marito. Kingpin cerca di fare terra bruciata intorno al Punitore; il vigilante lo affronta e lo uccide, morendo a sua volta per le ferite riportate; Elektra rimane paraplegica e viene uccisa dai suoi stessi datori di lavoro, la Mano; resta solo Vanessa Fisk, che muore per mano di Nick Fury. Il colonnello Fury \u00e8 l'unico a reclamare il corpo di Frank Castle per la sepoltura, e dopo aver fatto una pesante paternale ai detective incaricati del caso e bruciato la vecchia casa di famiglia dei Castle, lo fa seppellire con l'alta uniforme dei Marines; la sera, commemorando l'ex collega in un bar, Fury scopre con ironia che un gruppo di cittadini si stanno improvvisando vigilanti con il simbolo del teschio bianco addosso.\nRitorno.\nUna volta ucciso Frank Castle, la Marvel lo resuscita con pochi cambiamenti, di cui il pi\u00f9 importante \u00e8 l'essere veterano dell'Afghanistan; vengono introdotti nuovi personaggi, ed alcuni vengono svecchiati (come Billy Russo, qui ex commilitone di Frank passato poi in una societ\u00e0 paramilitare che svolge anche attivit\u00e0 illecite).\nIl Punitore affronta nuovamente Mosaico uccidendolo. Successivamente si allea con l'ex-Marine Rachel Cole-Alves, rimasta vedova durante il suo banchetto di nozze a causa di una sparatoria tra famiglie mafiose rivali; nonostante rimanga gravemente ferito a un occhio durante l'operazione il Punitore riesce, con l'aiuto della donna, a giustiziare tutti i colpevoli della strage ma, durante lo scontro decisivo, Cole-Alves uccide per errore anche un agente di polizia venendo perci\u00f2 arrestata e condannata a morte. Poco tempo dopo per\u00f2, il Punitore si prodiga a farla evadere e, dopo essersi scontrato coi Vendicatori, riesce nel suo intento grazie alla segreta complicit\u00e0 di Wolverine, venendo tuttavia catturato al posto della donna e rinchiuso in una prigione subacquea da cui viene fatto uscire grazie all'Hulk Rosso, che lo recluta nei suoi Thunderbolts non sponsorizzati dal governo; sebbene inizialmente si mostri collaborativo ed intrecci anche una relazione con Elektra Natchios (altro membro della squadra), dopo alcune missioni il Punitore rivela di voler assassinare tutti gli ex-criminali che compongono la squadra e, a seguito di uno scontro con tutti loro, torna alla sua vita da vigilante fuorilegge dedicandosi allo smantellamento di un grosso traffico di droga a Los Angeles.\nNel corso delle fasi finali dell'incursione tra Terra 616 e Terra 1610 irrompe a una festa di supercriminali massacrandoli e accetta poi una missione per conto degli Howling Commandos a Tikrit, dove decima una cellula terrorista morendo poco dopo per le ferite riportate.\nNuovissimo Universo Marvel.\nCon la rinascita del multiverso, il Punitore torna in vita ed affronta Devil poich\u00e9 intenzionato ad uccidere un gangster che lui desidera invece consegnare alla giustizia, inoltre prende di mira un'organizzazione di narcotrafficanti in Connecticut entrando in conflitto con gli uomini della DEA, da anni intenzionati a smantellare legalmente le loro operazioni.In questo universo si viene a conoscenza di un esperimento dello Sciacallo scoperto da Nick Fury su una donna e due ragazzini che hanno le sembianze della moglie e dei figli di Frank, cosa che lascia supporre una loro rinascita o una clonazione (quest'ultima, secondo quanto Fury lascerebbe intendere implicitamente, \u00e8 quella pi\u00f9 probabile, data la conoscenza che il criminale ha nel campo).Tuttavia, al momento solo Fury e Maria Hill ne sono a conoscenza.\nWar Machine.\nDopo il ferimento di James Rhodes in Civil War II, Nick Fury \"presta\" a Castle la sua armatura per fermare un gruppo di agenti S.H.I.E.L.D. disertori alleatisi con un dittatore di un ex stato sovietico; tuttavia, Frank va ben oltre le direttive della spia, che alla fine chiama i Vendicatori a fermarlo; Castle non ci sta e prosegue la sua guerra al crimine facendo un impressionante numero di morti; quando parecchi Vendicatori lo hanno circondato, Castle viene convinto ad arrendersi non da loro ma dal convalescente Rhodes (che in questa \"continuity\" \u00e8 un \"marine\" e non pi\u00f9 un aviere); tuttavia, Castle fuggir\u00e0 per riprendere la sua guerra.\nPoteri e abilit\u00e0.\nFrank Castle dispone di una condizione fisica quasi all'apice della perfezione umana e si sottopone quotidianamente a intensive e snervanti sessioni di allenamenti per incrementare ulteriormente la propria forza fisica. Sebbene formalmente appartenesse al corpo speciale dei Force Recon del Corpo dei Marines, come risultato di un addestramento multidisciplinare ha ricevuto anche una formazione completa come Ranger e Navy SEAL, oltre alle competenze apprese durante le varie esercitazioni crociate coi reggimenti speciali australiani nella guerra del Vietnam. Dopo aver iniziato la sua carriera come il Punitore si \u00e8 inoltre servito della sua formazione e disciplina militare per migliorare ed ampliare le sue capacit\u00e0 in settori utili alla sua missione, quali la guerriglia urbana, il camuffamento e l'uso di armi non militari; Castle \u00e8 un superbo stratega dotato di capacit\u00e0 tattiche eccezionali e specializzato in operazioni clandestine, utilizzo e manutenzione di armi da fuoco specialistiche, infiltrazione in strutture o territori nemici pesantemente sorvegliati, assassinio, tortura, rapimento, spionaggio, tattiche stealth ed ordigni esplosivi improvvisati. Il Punitore \u00e8 addestrato nel combattimento corpo a corpo e conosce svariate forme di arti marziali come J\u016bjutsu, Ninjutsu, Taekwondo, Hwa Rang Do e Qinna; dispone di un'insormontabile forza di volont\u00e0, che lo rende pressoch\u00e9 immune al controllo mentale, e di una soglia del dolore tanto elevata da poter rimanere in piedi anche dopo essere stato colpito da un'arma da fuoco di piccolo calibro, accoltellato in pieno petto, lanciato pi\u00f9 volte attraverso un muro, colpito con un taser o da un potente tranquillante.\nIl Punitore possiede vari nascondigli dislocati principalmente, ma non esclusivamente, nell'area di New York, nonch\u00e9 molteplici identit\u00e0 e conti bancari fittizi, il tutto finanziato con gli ingenti quantitativi di denaro sottratto ai criminali uccisi nel corso della sua guerra privata. La sua uniforme \u00e8 una corazza in kevlar ignifugo a prova di pallettoni e proiettili di calibro moderato; il caratteristico teschio bianco sul suo petto, il cui design, nella finzione narrativa, \u00e8 stato ispirato dall'incontro con un cecchino vietcong o con l'entit\u00e0 demoniaca \"Olivier\", oltre che per intimorire i nemici, occorre ad attirare il fuoco nemico nel punto pi\u00f9 protetto dell'uniforme. In un arco narrativo uscito sotto l'etichetta Marvel MAX la comprimaria Jenny Cesare, riferendosi al simbolo, afferma: \u00abCapisco perch\u00e9 indossi questa. Perch\u00e9 chi la vede possa capire cosa \u00e8 venuto a portarlo via\u00bb. Il Punitore si \u00e8 spesso dimostrato capace di utilizzare anche armi e dispositivi ideati da supercriminali.\nNonostante sia solito utilizzarne di qualsiasi tipo, le armi da fuoco pi\u00f9 ricorrenti e rappresentative del personaggio sono l'M16 accessoriato con M203, la Colt. 45, l'AK-47, la mitraglietta Uzi, la storica mitragliatrice M60, la Desert Eagle, la Colt M1911 e la mitragliatrice a canne rotanti Gatling (o Minigun).\nAltre versioni.\n2099.\nNel futuro di \"Marvel 2099\", Il Punitore \u00e8 il poliziotto newyorkese Jake Gallows che, rimasto sconvolto in seguito all'omicidio di sua madre, suo fratello e sua cognata, trova negli archivi della polizia il giornale di guerra di Frank Castle, decidendo di seguirne le orme. Armatosi di una tuta che gli conferisce forza sovrumana, inizia quindi a uccidere senza piet\u00e0 ladri, assassini e stupratori. Divenuto il Ministro della Punizione di Latveria, muore per difendere Destino 2099.\nUna versione alternativa del personaggio ambientata nella medesima linea temporale \u00e8 Cossandra Natchios, figlia illegittima dei defunti Frank Castle ed Elektra Natchios che, dopo essersi scoperta malata di cancro terminale, decide di passare il testimone a suo figlio Franklin che tuttavia, dopo la morte della donna, si rifiuta di raccoglierne l'eredit\u00e0 ponendo fine alla stirpe dei Punitori.\nAge of X.\nNella realt\u00e0 alternativa di \"Age of X\", Frank Castle \u00e8 il generale dell'esercito statunitense incaricato di supervisionare i Vendicatori dirigendoli nelle missioni contro i mutanti, bench\u00e9 il suo vero obiettivo sia quello di scatenare un genocidio contro l'intera razza.\nHouse of M.\nNella realt\u00e0 di \"House of M\", Frank Castle riesce a proteggere con le sue abilit\u00e0 la sua famiglia, in quel giorno fatale in cui avrebbero dovuto morire; durante l'indagine della polizia, la notizia arriva al mutante John Proudstar che lo recluta nella squadra affidatagli da Magneto per combattere la resistenza \"sapiens\"; tuttavia, Castle si rende conto che sta dalla parte sbagliata e tradisce la squadra unendosi ai Vendicatori guidati da Luke Cage, dopo aver messo al sicuro moglie e figli in Wakanda con il permesso di re T'Challa..\nMangaverse.\nNel \"Marvel Mangaverse\", Sosumi Brown, preside di un istituto privato a Tokyo, opera segretamente nei panni della vigilante Punisher per combattere l'organizzazione criminale della spietata Skang Kee Ho e i loro alleati Oni.\nMarvel Noir.\nNella serie \"The Punisher Noir\", Frank \u00e8 un veterano della prima guerra mondiale la cui moglie, Ruth, \u00e8 morta di cancro e che viene a sua volta ucciso dalla coalizione di gangster formata da Mosaico, Barracuda e il Russo; suo figlio, Frank Castiglione, Jr., una volta adulto, assume l'identit\u00e0 del Punitore per vendicarlo.\nMarvel Universe vs The Punisher.\nNella miniserie \"Marvel Universe vs The Punisher\", una piaga batteriologica trasforma progressivamente l'intera popolazione mondiale, soprattutto i superumani, in cannibali privi di controllo e il Punitore, in qualit\u00e0 di unico immune, si prodiga a tenere sotto controllo la situazione affrontando e uccidendo la Cosa, Hulk, Kingpin e l'Uomo Ragno mentre Reed Richards cerca di trovare una cura.\nMarvel Zombi.\nNella realt\u00e0 di \"Marvel Zombi\", il Punitore approfitta dello scompiglio causato dai non morti per assassinare i maggiori boss criminali di New York: Kingpin, il Gufo e Testa di martello. Inizialmente alleato di Ash Williams, dopo che questi lo vede uccidere esseri umani e non zombie lo abbandona portandolo a venire infettato poco dopo.\nMC2.\nNel futuro alternativo di \"MC2\", nonostante l'et\u00e0 avanzata Frank Castle \u00e8 ancora attivo come vigilante, sebbene si sia spostato in Sud America per dedicarsi in modo mirato ai narcotrafficanti; fatto ritorno a New York per affrontare un boss criminale chiamato Silverback, che anni addietro \u00e8 sopravvissuto a uno scontro con lui, riesce ad assassinarlo e scongiurare lo scoppio di una guerra tra bande rimanendo tuttavia ferito mortalmente nella battaglia decisiva.\nTerra 65.\nSu Terra 65, Frank Castle \u00e8 un capitano del NYPD incaricato di sostituire George Stacy al comando della task force per arrestare Spider-Woman, ex-marine reduce dell'Afghanistan e della seconda guerra del Golfo tanto ossessionato dal suo lavoro da spingere sua moglie e i suoi due figli a lasciarlo; dopo aver affrontato personalmente Spider-Woman risultando pesantemente sconfitto riesce a vederla smascherata, sebbene non abbia idea di chi essa sia.\nUltimate.\nNell'universo Ultimate, il Punitore \u00e8 un ex-agente della polizia di New York la cui famiglia \u00e8 stata uccisa da un gruppo di colleghi corrotti che aveva scoperto; una volta vendicatosi dei responsabili diviene un vigilante iniziando a uccidere criminali e altri agenti corrotti. Nonostante il suo aspetto e i suoi metodi siano pressoch\u00e9 gli stessi della controparte classica, questa versione del personaggio risulta tanto violenta da cercare di uccidere perfino Spider-Man o Devil. Dopo essere stato arrestato da Capitan America, Castle elude la pena di morte grazie a Nick Fury, che lo inserisce nel suo team segreto, gli Avengers, fornendogli una tuta che ne amplifica le prestazioni fisiche. La suddetta versione ricorda a tratti la prima trasposizione cinematografica del personaggio.\nUn uomo chiamato Frank.\nNella realt\u00e0 di \"Punisher: A Man Named Frank\", Frank Castle \u00e8 un pistolero in viaggio attraverso il vecchio West spinto dalla sete di vendetta nei confronti degli assassini della sua famiglia.\nWhat If?\nIl personaggio \u00e8 stato reinventato in sette scenari della serie fuori continuity \"What If?\":\nGhost Rider Cosmico.\nUna delle versioni alternative pi\u00f9 pericolose e potenti del Punitore. Apparso per la prima volta nella miniserie Thanos, questa versione di frank Castle muore quando Re Thanos, una versione pi\u00f9 potente del Titano Pazzo, stermina l'umanit\u00e0 sulla Terra. finito all'inferno, Mefisto propone all'uomo di divenire il nuovo Spirito di Vendetta, spedendolo per\u00f2 su una Terra desolata e senza forme di vita. Durante il suo pellegrinare in un mondo vuoto che lo spinge quasi alla follia, Castle vede l'arrivo di Galactus, provato dalla guerra contro Thanos, che gli propone di divenire il suo nuovo araldo e di cibarsi del pianeta per recuperare le forze. Il nuovo Ghost Rider accetta e diviene il nuovo araldo di Galactus, combinando i suoi nuovi poteri cosmici con quelli infernali. Galactus tuttavia perir\u00e0 contro Thanos, mentre Frank diverr\u00e0 per molto tempo il servo del Titano, fino a quando il Rider non trover\u00e0 di nuovo la morte per mano di Silver Surfer. Salvato da Odino e spedito nel Valhalla, Castle sar\u00e0 poi \"cacciato\" e gli verranno ridati i suoi poteri, permettendogli di continuare la sua crociata di punizione e castigo nel cosmo.\nParodie.\nNell'ottobre 1996 il Punitore \u00e8 stato protagonista della storia a fumetti \"Rat-Man contro il Punitore\", primo di una serie di team-up inediti di Rat-Man con personaggi Marvel realizzati da Leo Ortolani per la Marvel Italia. La storia \u00e8 stata pubblicata sul n. 12 di \"Wiz\", rivista antologica della Marvel."}
{"id": "294736", "revid": "125242035", "url": "https://it.wikipedia.org/wiki?curid=294736", "title": "Moonwalk", "text": "Il moonwalk \u00e8 un passo di danza che consiste nello spostarsi all'indietro dando l'illusione di camminare in avanti impiegato da molti ballerini e reso celebre nel 1983 dal cantante e ballerino statunitense Michael Jackson che lo ha usato durante la prima performance live della sua canzone \"Billie Jean\" e, in seguito, in diverse altre coreografie. Nonostante, per sua stessa ammissione, non fosse l'inventore del passo, nel corso della sua carriera l'artista perfezion\u00f2 la movenza, rendendola famosa in tutto il mondo.\nStoria.\nNel corso dei primi decenni del XX secolo, sono molti gli artisti che si sono avvicendati in varie versioni del passo (conosciuto allora come \"backslide\"). Tra i pi\u00f9 famosi il ballerino afroamericano di tip-tap Bill Bailey e il mimo francese Marcel Marceau, ma anche gli Electric Boogaloos, Cab Calloway, James Brown, Damita Jo Freeman, Casper and Cooley, Jeffrey Daniel, Mr. Bojangles, Bob Fosse e Shields and Yarnell hanno tutti interpretato versioni primordiali del famoso passo di danza.\nJackson lo present\u00f2 al pubblico per la prima volta il 25 marzo 1983, durante uno show per celebrare il 25\u00ba anniversario dell'etichetta discografica Motown, denominato \"\", sulle note di \"Billie Jean\", grande successo dell'artista realizzato come secondo singolo dall'album \"Thriller\". Il programma venne trasmesso in televisione dalla NBC il 16 maggio dello stesso anno, raggiungendo un record di oltre 50 milioni di telespettatori e rendendo cos\u00ec celebre il passo prima in tutti gli Stati Uniti e, in seguito, anche nel resto del mondo. \nMichael Jackson us\u00f2 questo passo di danza in tutti i suoi tour mondiali a partire dal \"Victory Tour\" del 1984, sia durante \"Billie Jean\" che, pi\u00f9 raramente, anche durante altre canzoni come \"Shake Your Body (Down to the Ground)\", \"Bad\", \"Jam\" o \"Stranger in Moscow\". Lo interpret\u00f2 anche durante la coreografia della canzone \"We Are Here To Change the World\" nel cortometraggio in 4D del 1986, \"Captain EO\" realizzato dalla Disney. L'ultima volta che Jackson fece questo passo di danza davanti ad un pubblico fu al Madison Square Garden di New York il 7 e il 10 settembre del 2001 per celebrare i suoi 30 anni di carriera solista in due concerti evento chiamati \"\".\nDopo il \"Motown 25\", Michael Jackson ha sempre continuato a migliorare questa sequenza, come si pu\u00f2 vedere nel \"Dangerous World Tour\", dove esegue il \"moonwalk\" a lungo e mostra un perfetto equilibrio sulle punte delle scarpe, sormontate da brillanti scaldamuscoli bianchi.\nDescrizione.\nIl \"moonwalk\" non \u00e8 un passo di break dance. \u00c8 detto \"moonwalk\" (letteralmente \"camminata sulla Luna\") perch\u00e9 consiste nello spostarsi all'indietro dando l'illusione di camminare in avanti, come in assenza di gravit\u00e0.\nSecondo alcuni esponenti del movimento b-boying, il \"moonwalk\" sarebbe un passo laterale che forma un movimento circolare, utilizzando gli stessi principi di questo passo, che si chiamerebbe, invece, \"backslide\". Il termine \"moon\" sarebbe da accostarsi al fatto che il movimento che causa l'illusione di muoversi sulla Luna forma anche un cerchio, cio\u00e8 la forma della luna stessa."}
{"id": "294738", "revid": "78273", "url": "https://it.wikipedia.org/wiki?curid=294738", "title": "R'n'b", "text": ""}
{"id": "294739", "revid": "15431", "url": "https://it.wikipedia.org/wiki?curid=294739", "title": "Lublin", "text": ""}
{"id": "294744", "revid": "1728", "url": "https://it.wikipedia.org/wiki?curid=294744", "title": "Quincuncia", "text": ""}
{"id": "294745", "revid": "438678", "url": "https://it.wikipedia.org/wiki?curid=294745", "title": "Pacchetto link state", "text": "Un pacchetto link state \u00e8 un pacchetto di informazioni generato da un router all'interno di un protocollo di routing link state contenente:"}
{"id": "294751", "revid": "1534511", "url": "https://it.wikipedia.org/wiki?curid=294751", "title": "Payload (malware)", "text": ""}
{"id": "294752", "revid": "125325547", "url": "https://it.wikipedia.org/wiki?curid=294752", "title": "Camilo Cienfuegos", "text": " Conosciuto anche come \"Il Comandante del Popolo\", \"Il Signore dell'Avanguardia\", \"Eroe di Yaguajay\", era di modeste origini e divenne molto popolare anche per il suo carattere gioviale. \u00c8 considerato fondatore e uno dei leader principali dell'esercito ribelle nella guerra di liberazione contro la dittatura di Fulgencio Batista.\nBiografia.\nIl giovane Cienfuegos.\nCamilo Cienfuegos nacque a L'Avana, nel \"barrio\" di Lawton (odierno Diez de Octubre), il 6 febbraio del 1932, figlio di Ram\u00f3n Cienfuegos Flores ed Emilia Gorriar\u00e1n Zaballa, ambedue anarchici spagnoli originari, rispettivamente, di Pravia (nelle Asturie) e di Castro-Urdiales (nella Cantabria). Studi\u00f2 inizialmente nella Scuola Pubblica N\u00b0 96 \"San Francisco de Paula\" a L'Avana e in seguito, obbligato dalla difficile situazione economica della sua famiglia, si spost\u00f2 in luoghi diversi e ritorn\u00f2 poi a Lawton, dove termin\u00f2 la scuola primaria nella Scuola Pubblica N\u00b0 105 \"F\u00e9lix E. Alp\u00edzar\".\nGi\u00e0 nel 1948 aveva cominciato a partecipare alla lotta politica unendosi alle proteste popolari contro l'aumento della tariffa degli autobus urbani. Il 10 marzo 1952, al prodursi il colpo di stato di Fulgencio Batista, con un gruppo di giovani lott\u00f2 per resistere alla dittatura. In quell'epoca stabilisce amicizia con altri giovani che avrebbero avuto una grande importanza negli eventi successivi: Carlos Leij\u00e1s, Israele T\u00e1panes, Reinaldo Ben\u00edtez e i fratelli Mario e Jos\u00e9 Fonti.\nNell'aprile 1953, assieme all'amico Rafael Serra, viaggi\u00f2 negli Stati Uniti in cerca di una migliore situazione economica. Lavor\u00f2 in varie citt\u00e0 come operaio e cameriere e - assieme a emigrati latinoamericani - partecip\u00f2 a diverse manifestazioni, scrivendo anche per il giornale \"La voce di Cuba\" un articolo critico contro Batista, intitolato \"Identificaci\u00f3n moral.\" Nel 1955 fu detenuto a San Francisco dal dipartimento di immigrazione e infine deportato in Messico.\nRitorn\u00f2 a Cuba il 5 giugno 1955, aggregandosi alla lotta contro il regime di Batista; in settembre contrasse matrimonio con Isabel Bland\u00f3n, un'infermiera salvadoregna che aveva conosciuto a San Francisco.\nIl 14 dicembre 1955 fu ferito da un'arma da fuoco durante una manifestazione in onore dell'eroe independentista cubano Antonio Maceo, tuttavia ci\u00f2 non gli imped\u00ec di partecipare alla commemorazione del 103\u00ba anniversario della nascita di Jos\u00e9 Mart\u00ed nel parco Centrale. Qui fu picchiato e condotto al BRAC (\"Bur\u00f3 de Represi\u00f3n de Actividades Comunistas\"), dove fu bollato come comunista dal corpo di polizia del dittatore Batista. Vedendosi perseguito e senza lavoro, decise di andare in esilio e nel marzo 1956 viaggi\u00f2 nuovamente negli Stati Uniti.\nIn settembre si trovava in Messico, dove riusc\u00ec a stabilire contatto con Fidel Castro, che stava organizzando una spedizione rivoluzionaria a Cuba per rovesciare il regime di Batista. Cienfuegos fu l'ultimo scelto nella spedizione del \"Granma\", poich\u00e9 non aveva un addestramento militare sufficiente. Per quel motivo fu mandato velocemente all'accampamento di Abasolo, nello Stato di Tamaulipas, dove fu addestrato alla guerriglia.\nLotta rivoluzionaria.\nRicevette il battesimo di fuoco ad Alegr\u00eda de P\u00edo (presso Niquero), il 5 dicembre 1956. Nel combattimento dell'Uvero \u00e8 gi\u00e0 tenente e dirige un plotone. Nella lotta armata nella Sierra Maestra, per le sue azioni di combattimento, viene promosso a capitano dell'Esercito ribelle. Nel 1957 si crea una nuova colonna guerrigliera: la colonna numero 4, figlia della colonna madre \"Jos\u00e9 Mart\u00ed\", e di quella che sta a carico del comandante Ernesto Guevara. In questa colonna, il capitano Cienfuegos compie funzione di capo dell'avanguardia. Qui nasce l'amicizia tra lui e il Che e i combattimenti di Bueycito, El Hombrito e Pino del Agua contribuiscono a formare il mito del \"\u00abSe\u00f1or de la Vanguardia\u00bb\".\nNel marzo 1958 divenne capo del movimento che portava il combattimento oltre la Sierra Maestra, alle piane del Cauto. Con il successo di questa breve campagna gli viene dato da Fidel Castro il grado di comandante.\nIn agosto gli fu assegnato il compito di dirigere la colonna numero 2 \"Antonio Maceo\", la quale, con 92 combattenti (soltanto 82 armati), part\u00ec dalla Sierra Maestra per l'occidente di Cuba, avviando le sue operazioni in coordinamento con la colonna 8 \"Ciro Redondo\" al comando di Ernesto Che Guevara, estendendo le azioni militari che erano iniziate nella zona orientale fino all'occidente del paese.\nLa battaglia di Yaguajay, che ebbe lo scopo di vincere la resistenza dell'esercito di 350 effettivi al comando del capitano Alfredo Ab\u00f3n Lee, si estese fino al pomeriggio del 31 dicembre 1958 e rappresent\u00f2 un colpo decisivo dell'Esercito ribelle per indebolire le forze di Fulgencio Batista. Le sue gesta in questa battaglia gli valsero il soprannome di \u00abEroe di Yaguajay\u00bb.\nDopo il trionfo della rivoluzione cubana, Cienfuegos form\u00f2 parte dell'Esercito rivoluzionario come Capo supremo. Combatt\u00e9 le sollevazioni controrivoluzionarie e partecip\u00f2 anche alla Riforma agraria. Il comandante Camilo Cienfuegos era apprezzato per la sua umilt\u00e0, semplicit\u00e0 e il suo sorriso, e la sua popolarit\u00e0 arriv\u00f2 ad essere paragonabile a quella del leader della rivoluzione, Fidel Castro.\nMorte.\nLe circostanze della morte di Camilo Cienfuegos sono rimaste sempre avvolte nel mistero e le discussioni a tal proposito sono spesso sfociate in polemica. In accordo con i rapporti degli equipaggi di altri aerei, l'aereo sul quale viaggiava cadde a causa di una forte tempesta che avanzava da sud (mai comprovata dai meteorologi cubani), obbligando il pilota Luciano Fari\u00f1as a deviare dalla solita rotta, verso nord, creando un pericolo supplementare poich\u00e9 si sarebbe allungato il volo col rischio di non disporre del carburante necessario per arrivare a L'Avana.\nIl 19 ottobre 1959, il comandante ribelle Huber Matos (che posteriormente sarebbe stato accusato di aver tradito la Rivoluzione), in quel momento capo militare della provincia di Camag\u00fcey, prende le distanze dalla Rivoluzione presentando le sue dimissioni a Fidel Castro, che aveva dichiarato unilateralmente la nazionalizzazione delle imprese cubane. Come risposta Fidel invi\u00f2 una lettera a Cienfuegos con l'ordine di arrestare Matos. Il 23 ottobre Cienfuegos apparve nel Canale 11 della televisione di Camag\u00fcey per informare dell'arresto di Matos.\nLa versione ufficiale afferma che Camilo Cienfuegos muore il 28 ottobre 1959 in un incidente aereo causato dal maltempo, mentre tornava da Camag\u00fcey a L'Avana, a bordo del suo aereo Cessna 310. Tuttavia i resti di Cienfuegos non furono mai ritrovati, n\u00e9 quelli del suo aereo, dal quale non part\u00ec nessuna chiamata di soccorso. Le versioni sulla sua tragica fine sono state molto contrastanti, e si insinu\u00f2 che fu un assassinio premeditato da Castro, intimorito dal fatto che la popolarit\u00e0 di Cienfuegos avrebbe potuto fargli perdere potere politico. Nonostante le cause della sua morte non siano mai state accertate con sicurezza, \u00e8 indubbio che la versione ufficiale sulla sua sparizione sia troppo vaga, trattandosi di un leader rivoluzionario. L'aereo distrutto non fu trovato nonostante l'area geografica fosse ristretta, e nonostante le ricerche che durarono diversi giorni, lasciando irrisolte le cause della morte del rivoluzionario, anche se la maggior parte degli storici afferma che si tratt\u00f2 di un incidente e non di un'azione premeditata per assassinarlo.\nIl comandante Ernesto Guevara disse di lui:"}
{"id": "294756", "revid": "1494169", "url": "https://it.wikipedia.org/wiki?curid=294756", "title": "Sol levante", "text": ""}
{"id": "294758", "revid": "124193511", "url": "https://it.wikipedia.org/wiki?curid=294758", "title": "Annessi ICAO", "text": "Gli Allegati Tecnici alla Convenzione di Chicago, meglio conosciuti come Annessi ICAO, sono i documenti pi\u00f9 importanti attraverso cui l'ICAO pubblica la propria attivit\u00e0 normativa.\nAlcuni annessi sono stati prodotti alla nascita stessa dell'organizzazione, mentre altri sono stati pubblicati successivamente, quando ritenuto necessario.\nGli annessi sono, ad oggi, 19:\nGli annessi contengono sia regole la cui adempienza \u00e8 obbligatoria per gli Stati aderenti (\"Standard Practices\"), sia raccomandazioni (\"Recommended Practices\") la cui applicazione \u00e8 auspicata ai fini della standardizzazione mondiale.\nSpesso le \"Recommended\", con il passare del tempo, vengono elevate a \"Standards\".\nOltre agli annessi, l'ICAO produce i cosiddetti Docs, che rappresentano i decreti attuativi degli annessi, i cui contenuti sono volontariamente generici e ampi.\nI docs pi\u00f9 importanti per piloti e controllori del traffico aereo sono:\nAllo stesso modo ad esempio l'Annesso 11 stabilisce che le separazioni tra aeromobili sono ottenute verticalmente e orizzontalmente, mentre il Doc 4444 spiega che la minima separazione verticale tra aeromobili \u00e8 di 1000 piedi, includendo le eccezioni a tale regola.\nTutti i documenti prodotti dall'ICAO vengono pubblicati in Inglese, Francese, Spagnolo, Russo, Cinese e Arabo."}
{"id": "294759", "revid": "496876", "url": "https://it.wikipedia.org/wiki?curid=294759", "title": "Vittorio Cecchi Gori", "text": "Il film \"Il postino\", prodotto insieme al padre e a Gaetano Daniele, gli valse la candidatura all'Oscar al miglior film nel 1996 e gli fece vincere il BAFTA al miglior film non in lingua inglese. Tra gli altri riconoscimenti ottenuti in carriera figurano tre David di Donatello su sette candidature.\nDal febbraio 2020 sconta una pena per bancarotta fraudolenta in regime di detenzione domiciliare.\nBiografia.\nLavora nel campo dell'imprenditoria cinematografica a stretto contatto con il padre Mario Cecchi Gori e poi, a seguito della scomparsa di quest'ultimo, avvenuta nel 1993, allarga la propria sfera di attivit\u00e0, aspirando a rompere il duopolio televisivo italiano: nel 1994 circa acquista le reti televisive Videomusic (poi divenuta TMC 2 tra il 1996 e il 1997) e Telemontecarlo (poi diventata l'attuale LA7 nel 2001) ed entra nell'azionariato di Telepi\u00f9. Continua con successo l'attivit\u00e0 di produttore cinematografico producendo un gran numero di film tra cui \"Il postino\" che vince un Oscar, per la migliore colonna sonora, e \"La vita \u00e8 bella\" che vince tre Oscar: quello alla migliore colonna sonora, quello al miglior film straniero e quello al miglior attore protagonista Roberto Benigni (anche regista del film).\nTra il 1999 e il 2000, per sopraggiunte difficolt\u00e0 economiche, \u00e8 costretto a vendere tutto, mantenendo per\u00f2 la propriet\u00e0 di numerose sale cinematografiche nelle pi\u00f9 grandi citt\u00e0 italiane.\nDal 1993, anno della morte di suo padre, fino al 2002, \u00e8 il diciassettesimo presidente della Fiorentina (con cui vince una Coppa Italia e una Supercoppa italiana nel 1996 e un'altra Coppa Italia nel 2000-2001). In quei tempi, la sua presidenza nella squadra \"Viola\" gli valse anche una certa notoriet\u00e0, ma rimase coinvolto, tra il 2001 e il 2002, in gravi crisi finanziarie, tra le quali venne a causarsi il fallimento del club calcistico di sua propriet\u00e0, proprio nella \"calda\" estate del 2002.\nImpegnato anche in politica, viene eletto senatore nel Partito Popolare Italiano dal 1994 al 1996. Nel momento del voto di fiducia al primo governo Berlusconi, si assenta dall'aula favorendo cos\u00ec l'insediamento del nuovo presidente del Consiglio. Nel 1996 viene riconfermato nel collegio 1 della Regione Toscana. Nel 2001 si candida con L'Ulivo nel collegio di Acireale ma raccoglie solo il 33% dei voti, finendo poi indagato per voto di scambio con l'ipotesi di aver pagato i tifosi dell', militante in Serie C2 all'epoca.\nIn vista delle elezioni politiche del 2006 decide di candidarsi nella circoscrizione Lazio 1: \u00e8 infatti capolista alla Camera con il Movimento per l'Autonomia, alleato con la Lega Nord, ma non viene eletto.\nIl 9 luglio 2015 gli viene revocato il vitalizio insieme a dieci ex deputati ed altri sette ex senatori.\nIl 25 dicembre 2017 viene ricoverato al Policlinico Gemelli di Roma in condizioni gravi ma stabili per un problema cerebrovascolare, in seguito ad un'ischemia cerebrale. Dopo essere stato tenuto in coma farmacologico per un giorno, l'indomani esce dallo stato comatoso, rimanendo comunque nel reparto di terapia intensiva. La malattia lo ha riavvicinato alla ex moglie Rita Rusi\u0107, che non vedeva da 10 anni, e ai figli Mario e Vittoria.\nFidanzato negli anni sessanta con Maria Grazia Buccella \u00e8 stato sposato dal 1983 al 2000 con l'ex attrice Rita Rusi\u0107 (che dopo la separazione ha intrapreso in proprio l'attivit\u00e0 di produttrice cinematografica) e ha successivamente avuto una relazione di tre anni con la showgirl Valeria Marini. Ha avuto anche una lunga relazione con l'attrice Mara Meis, al secolo Mara De Gennaro, rappresentante dell\u2019Italia a Miss Mondo 1996."}
{"id": "294760", "revid": "305330", "url": "https://it.wikipedia.org/wiki?curid=294760", "title": "Mario Cecchi Gori", "text": "Biografia.\nInizialmente autista di Dino De Laurentiis e cos\u00ec anche di Vittorio De Sica, alla fine degli anni cinquanta cominci\u00f2 a produrre film con societ\u00e0 come la Maxima Cinematografica, la Fair cinematografica, la Capital cinematografica, divenuta dal 1984 Cecchi Gori Silver Film e dal 1988 Cecchi Gori Group Tiger cinematografica. Punt\u00f2 su attori come Tot\u00f2, Alberto Sordi e Vittorio Gassman.\nDal 1980 il figlio Vittorio cominci\u00f2 a collaborare con lui. Dalla met\u00e0 degli anni '80 entra anche nella distribuzione cinematografica, oltre che nella produzione di film popolari, prendendo il posto di grandi compagnie italiane che nel frattempo avevano ridotto la loro posizione sul mercato, come la Cineriz, e la Titanus. Nel 1990 la Mario &amp; Vittorio Cecchi Gori si fonde con la Silvio Berlusconi Communications dando vita alla Penta Film, impegnata nella produzione e distribuzione sia cinematografica sia televisiva.\nHa prodotto, fra gli altri, i film \"Lamerica\" di Gianni Amelio (che ha ricevuto il premio come miglior film agli European Film Awards 1994), e \"Il postino\" di Michael Radford e Massimo Troisi del 1994, che \u00e8 stato il secondo film non in lingua inglese (dopo \"Sussurri e grida\" di Ingmar Bergman, del 1972) a essere nominato nella categoria miglior film ai Premi Oscar 1996.\nUn suo cameo \u00e8 presente nel film \"Sing Sing\" dove interpreta un commissario di polizia.\n\u00c8 morto a Roma per problemi cardiaci il 5 novembre 1993. \u00c8 sepolto nel cimitero monumentale delle Porte Sante in Firenze assieme alla moglie Valeria Pestelli (1921-2002).\nPresidente della Fiorentina.\nDal 1990 fino alla sua morte \u00e8 stato anche presidente della Fiorentina.\nLa sua attivit\u00e0 \u00e8 proseguita attraverso il figlio Vittorio."}
{"id": "294762", "revid": "200568", "url": "https://it.wikipedia.org/wiki?curid=294762", "title": "Bene\u0161ov", "text": "Bene\u0161ov (in tedesco \"Beneschau\") \u00e8 una citt\u00e0 della Repubblica Ceca, capoluogo del distretto omonimo, in Boemia Centrale.\nSi trova a circa 40 km a sud-est di Praga. Nei dintorni si trovano il castello di Konopi\u0161t\u011b e Blan\u00edk, monte nazionale ceco.\nI primi insediamenti a Bene\u0161ov risalgono all'XI secolo."}
{"id": "294767", "revid": "599013", "url": "https://it.wikipedia.org/wiki?curid=294767", "title": "Ppi", "text": ""}
{"id": "294768", "revid": "599013", "url": "https://it.wikipedia.org/wiki?curid=294768", "title": "S\u00e9bastien Frey", "text": "Con 446 incontri disputati, \u00e8 quinto tra i giocatori stranieri pi\u00f9 presenti in Serie A, alle spalle di Javier Zanetti, Samir Handanovi\u010d, Goran Pandev e Jos\u00e9 Altafini.\nPur avendo trovato poco spazio con la nazionale francese (al suo attivo solo 2 presenze e la partecipazione, da riserva, all'Europeo 2008), ha goduto di ottima considerazione nell'arco della propria carriera, al punto da essere considerato tra i migliori portieri della Serie A negli anni 2000.\nBiografia.\nAnche altri parenti di S\u00e9bastien hanno giocato a calcio in passato: il nonno Andr\u00e9 ha giocato come difensore per Metz e Tolosa, indossando anche la maglia della nazionale in sei occasioni, mentre il padre Raymond, anch'egli portiere, arriv\u00f2 a giocare fino alla seconda divisione francese. Il fratello Nicolas \u00e8 stato anch'egli un calciatore professionista.\n\u00c8 stato sposato con Roberta dalla quale ha avuto due figli: Daniel, centrocampista nato nel 2002 e che dall'estate del 2021 milita nella dopo essere cresciuto nelle giovanili del , ed Elsa, nata nel 2004. Grande amante dei motori, possiede due automobili particolari: una Ferrari Enzo di tiratura limitata e una Mini personalizzata. Frey \u00e8 inoltre buddista della scuola di Nichiren Daishonin, arrivato alla pratica grazie a Roberto Baggio.\nDeferito per i fatti di Genoa-Siena 1-4 del 2011-2012 (pressioni da parte dei tifosi allo stadio con i giocatori che si dovettero togliere la maglia), il 6 ottobre 2012 la Procura federale ha chiesto euro di multa per Frey e altri suoi 14 compagni di squadra.\nAppesi gli scarpini al chiodo, in occasione di Euro 2016 \u00e8 opinionista a Parigi per Sky Sport. Residente a Nizza, il 14 luglio 2016 si salva per un ritardo dall'attacco terroristico avvenuto sulla \"Promenade des Anglais\" che ha causato la morte di 84 persone.\nIl 21 marzo 2019, attraverso un post su Instagram, rivela di aver rischiato di morire a causa di un virus che lo aveva completamente debilitato.\nDue anni dopo entra a far parte del progetto \"Wine of the Champions\" di Fabio Cordella per la produzione di vino con il suo nome.\nCaratteristiche tecniche.\nPortiere dotato di grande personalit\u00e0, Frey era reattivo tra i pali, abile nell'uno contro uno e in grado di disimpegnarsi efficacemente anche coi piedi; meno efficace nelle uscite.\nCarriera.\nClub.\nGli esordi e l'approdo in Italia all'Inter.\nS\u00e9bastien Frey cresce nella squadra francese del Cannes, con cui esordisce in Division 1 e nel calcio professionistico il 20 settembre 1997, giocando da titolare nel pareggio casalingo per 1-1 contro il Rennes. Alla fine della stagione 1997-1998 totalizza ventiquattro presenze in campionato, dopo aver sottratto il posto da titolare in squadra a Gr\u00e9gory Wimb\u00e9e.\nSegnalato da Walter Zenga, nell'estate del 1998 passa all'Inter. A inizio stagione \u00e8 il terzo portiere dietro a Gianluca Pagliuca e Andrea Mazzantini. A gennaio, complice la cessione di Mazzantini al Perugia, viene promosso secondo portiere. L'esordio in Serie A avviene il 21 marzo 1999 a Genova, quando entra in campo nella partita contro la Sampdoria, entrando al posto di Pagliuca al 70' sul punteggio (poi finale) di 4-0. Diventa poi il portiere pi\u00f9 giovane di sempre a giocare dal primo minuto con la maglia dell\u2019Inter a 19 anni e 16 giorni. A fine stagione totalizzer\u00e0 sette presenze in campionato con la maglia nerazzurra.\nDal Verona al Parma.\nNel calciomercato estivo del 1999, l'Inter decide di girarlo in prestito al Verona, dove il francese gioca da titolare con ottimo rendimento, conquistando la salvezza con la squadra e sfiorando la qualificazione europea.\nL'anno successivo torna dal prestito per giocare nell'Inter, dove parte da titolare collezionando ventotto presenze. L'11 maggio 2001, \u00e8 lui il portiere della storica disfatta per 0-6 dei nerazzurri nel derby di Milano. A causa del campionato disputato sotto le attese dalla squadra la societ\u00e0 decide per\u00f2 di rivoluzionare la rosa, e anche lui viene inserito nella lista dei cedibili.\nDalla stagione 2001-2002 passa quindi a titolo definitivo dai nerazzurri al , per una cifra pari a dieci miliardi di lire pi\u00f9 il cartellino di S\u00e9rgio Concei\u00e7\u00e3o. A Parma arriva in sostituzione di Gianluigi Buffon, passato nel frattempo alla Juventus, dopo che Francesco Toldo aveva rifiutato l'offerta della squadra emiliana preferendo trasferirsi proprio all'Inter. Con i giallobl\u00f9 totalizza centotrentadue presenze in Serie A fino alla stagione 2004-2005, conquistando nel frattempo anche il suo primo, e unico, trofeo: la Coppa Italia 2002, che comunque non lo vede mai scendere in campo durante lo svolgimento del torneo.\nLa sua ultima partita in maglia giallobl\u00f9 \u00e8 lo spareggio-salvezza contro il del 18 giugno 2005, in cui contribuisce alla vittoria e alla conseguente permanenza in Serie A del proprio club con una prestazione eccellente.\nFiorentina.\nIl 24 giugno 2005 Frey passa alla Fiorentina in prestito gratuito con decurtazione dell'ingaggio, fortemente voluto dal suo ex allenatore nelle file del Verona e del Parma Cesare Prandelli. Dopo una prima parte di stagione positiva per lui e la sua squadra, il 10 gennaio del 2006, nel corso di una partita di Coppa Italia contro la Juventus, riceve una botta dopo un contrasto con Zalayeta. Nello scontro il portiere francese si procura un trauma contusivo alla tibia che lo fa rimanere fuori dai campi di gioco per qualche mese, costringendo il direttore sportivo viola Pantaleo Corvino a tornare sul mercato per ingaggiare un sostituto, individuato poi in Bogdan Lobon\u021b. Nei mesi dell'infortunio Frey si avvicina al buddhismo Nichiren grazie anche ai contatti con un altro ex calciatore viola avvicinatosi a tale religione, Roberto Baggio.\nIl 15 maggio 2006 la Fiorentina ufficializza l'acquisto a titolo definitivo del portiere francese, pagando il suo cartellino per una cifra pari a 5 milioni e mezzo di euro. Con la nuova stagione Frey riottiene il suo posto da titolare a difesa della porta viola, e dopo un'iniziale difficolt\u00e0 fisiologica dovuta al lungo stop riacquisisce la forma fisica. La squadra viola a fine campionato risulta come la meno battuta, e il portiere francese, che disputa tutte le partite della stagione, subisce meno di un gol a partita: trentuno in trentotto gare.\nIl 3 novembre 2010, durante un allenamento, subisce un grave infortunio al ginocchio (con sollecitazione al legamento crociato anteriore) che lo costringe a sottoporsi a un intervento chirurgico. Rimarr\u00e0 fuori 5 mesi, tornando in campo nell'aprile del 2011. Lo sostituisce cos\u00ec per tutta la stagione Artur Boruc.\nGenoa e Bursaspor.\nIl 29 luglio 2011 si trasferisce a titolo definitivo al Genoa. Resta in Liguria due stagioni nelle quali raggiunge altrettante salvezze. Disputa 76 partite tra campionato e Coppa Italia.\nIl 15 luglio 2013 si trasferisce alla squadra turca del Bursaspor per 5 milioni di euro, e quindi lascia la serie A dopo 15 anni e due stagioni in rossobl\u00f9. Il 14 luglio 2015 trova l'accordo per la rescissione col club biancoverde. Il 5 dicembre seguente, all'et\u00e0 di 35 anni, annuncia il ritiro.\nNazionale.\nDopo qualche partita nell'Under-21 e dopo qualche pre-convocazione, Frey viene incluso nella rosa della nazionale francese per l'incontro amichevole fra Francia e Polonia il 17 novembre 2004, non venendo poi comunque schierato dal commissario tecnico Raymond Domenech. Disputa una partita con la nazionale \"B\" il 21 agosto 2007, quando gioca da titolare nell'amichevole persa in casa della corrispettiva nazionale slovacca. L'esordio in nazionale maggiore arriva poi il 21 novembre 2007, nell'incontro valevole per le qualificazioni a Euro 2008 in trasferta contro l'Ucraina, terminato poi con il punteggio di 2-2, con il pareggio ucraino determinato da un suo errore. Nel maggio dell'anno successivo verr\u00e0 poi impiegato per un'amichevole contro l'Ecuador, che rappresenter\u00e0 la sua seconda e ultima partita con la nazionale maggiore dei \"Bleus\". Viene, inoltre, convocato per il Campionato europeo di calcio 2008 come terzo portiere.\nStatistiche.\nPresenze e reti nei club.\n\"Statistiche aggiornate al 5 dicembre 2015.\""}
{"id": "294772", "revid": "116535105", "url": "https://it.wikipedia.org/wiki?curid=294772", "title": "Matteo Tosatto", "text": " Detiene il record per il maggior numero di grandi giri completati, 28. \nCarriera.\nOriginario di Vall\u00e0 di Riese Pio X, passa professionista nel 1997 con la MG Maglificio-Technogym di Giancarlo Ferretti. Passista veloce, tra 2000 e 2005 corre per la Fassa Bortolo, sempre diretto da Ferretti, lavorando spesso da gregario per atleti come Alessandro Petacchi; nel 2000 vince una tappa alla Parigi-Nizza e veste la maglia rosa al Giro d'Italia per tre giorni, al Giro 2001 vince la tappa di Montebelluna, mentre nel 2002, dopo la vittoria nella Coppa Placci, si guadagna la convocazione in Nazionale per il mondiale su strada di Zolder (a trionfare \u00e8 l'azzurro Mario Cipollini).\nDalla stagione 2006 al 2010 corre per la Quick Step, formazione ProTour diretta da Patrick Lefevere. Il 21 luglio del 2006 vince in volata la diciottesima tappa del Tour de France, la Morzine-M\u00e2con di 197\u00a0km: la vittoria giunge dopo una lunga fuga iniziata al 48\u00ba km; tra i suoi compagni di fuga anche il mantovano Cristian Moreni, secondo battuto allo sprint, e Manuel Quinziato, quarto. Grazie a questa e ad altre buone prestazioni, Tosatto si guadagna la convocazione per il mondiale su strada di Salisburgo, dove \u00e8 autore di una lunga fuga e dove contribuisce al successo del capitano Paolo Bettini.\nNell'annata seguente partecipa al Giro d'Italia e al Tour de France, ed in quest'ultima corsa ottiene il miglior piazzamento stagionale, il sesto posto nella 17\u00aa tappa con arrivo a Castelsarrasin. Viene convocato nuovamente per il campionato del mondo a Stoccarda e contribuisce al secondo successo di Paolo Bettini.\nNel 2008, dopo aver corso Tour de France e Vuelta a Espa\u00f1a, viene ancora chiamato per il campionato del mondo di Varese: questa volta ad imporsi \u00e8 il suo concittadino castellano Alessandro Ballan. L'anno dopo partecipa ancora al Tour de France mentre nel 2010 \u00e8 al via di Giro d'Italia e Vuelta a Espa\u00f1a; il nuovo commissario tecnico Paolo Bettini lo convoca quindi in Nazionale per il campionato mondiale 2010 di Melbourne.\nDal 2011 al 2016 veste la divisa del team Saxo Bank/Tinkoff, diretto prima da Bjarne Riis e poi da Steven de Jongh, svolgendo ruoli di gregariato per Alberto Contador e Peter Sagan. Abbandona le corse a fine 2016, dopo il Giro di Lombardia, a 42 anni di et\u00e0. In 20 stagioni tra i professionisti ha il record assoluto di 34 partecipazioni ai Grandi Giri, ma anche 17 partecipazioni alla Milano-Sanremo e 14 alla Parigi-Roubaix.\nDal 2017 \u00e8 direttore sportivo del Team Sky, divenuto Team Ineos nell'aprile 2019."}
{"id": "294790", "revid": "1664282", "url": "https://it.wikipedia.org/wiki?curid=294790", "title": "Clara Sheller", "text": "Clara Sheller \u00e8 una serie televisiva francese creata da Nicolas Mercier e trasmessa dal 18 maggio 2005 su France 2. In Italia \u00e8 trasmessa da Fox Life dal 24 gennaio 2006.\nTrama.\nClara, giornalista romantica e sognatrice, vive a Parigi insieme al suo responsabile migliore amico, JP, omosessuale. Sono entrambi alla ricerca dell'anima gemella e si contendono le attenzioni di un vicino di casa che piace ad entrambi.\nEpisodi.\nSeconda stagione (2008).\nLa seconda stagione \u00e8 in programmazione su Mya, da mercoled\u00ec 2 dicembre 2009 alle 22.00 in anteprima assoluta.\nIl doppiaggio italiano.\nL'edizione italiana della serie \u00e8 a cura di Daniela Nobili per LaBiBi.it."}
{"id": "294792", "revid": "599013", "url": "https://it.wikipedia.org/wiki?curid=294792", "title": "Sebasti\u00e1n Cejas", "text": "Carriera.\nCresce nella squadra argentina Newell's Old Boys, con la quale dal 1994-95, stagione di esordio in prima squadra, al 2000-01, colleziona 170 presenze, segnando pure 6 gol. In seguito passa alla per 750.000 $, dove rimane senza giocare sino a gennaio, quando viene ceduto in prestito al , in Serie B, dove gioca 17 partite. Successivamente la Roma, proprietaria del cartellino, lo cede in compropriet\u00e0 alla squadra neo-promossa in serie B (che riscatter\u00e0 anche l'altra met\u00e0 del cartellino), dove rimane una stagione giocando 35 partite e segnando addirittura un gol su rigore in una partita giocata dall'Ascoli in casa contro il Catania il giorno 5 aprile del 2004\nNell'agosto 2003 passa all'ambiziosa per 500.000 \u20ac, neopromossa in B che cerca il riscatto dopo il fallimento finanziario ottenuto due estati prima che la aveva costretta a ricominciare dalla serie C2. Con la squadra viola gioca tutto il campionato di B, scalzando il titolare della C2 Andrea Ivan e contribuendo in modo decisivo alla promozione, ottenuta dopo lo spareggio. All'inizio della stagione, dopo 3 gare di Coppa Italia si infortuna seriamente e viene sostituito da Lupatelli.\nIn seguito litigher\u00e0 con la dirigenza e verr\u00e0 retrocesso a terzo portiere. Quando Zoff subentra in panchina a Buso, decide di rimettere in sella il portiere argentino. Cejas segna nei rigori contro la Roma in Coppa Italia, ma non riesce ad evitare l'eliminazione. Nella squadra viola gioca 52 partite, esordendo in Serie A il 20 marzo 2005 contro l' (gara vinta dai nerazzurri per 3 a 2). Nella gara col Chievo Cejas torner\u00e0 in panchina concludendo di fatto la sua esperienza in viola. Il 25 gennaio del 2006, la Fiorentina acquista il portiere Gianluca Berti dall'Empoli in cambio di Cejas. Cejas gioca solo sei gare con l'Empoli prima di chiedere al club di rescindere il suo contratto, in seguito alla decisione della societ\u00e0 di escluderlo dalla prima squadra.\nDopo che il Colo-Colo vinse il campionato di Apertura 2006 del Cile, il loro portiere Claudio Bravo, si trasfer\u00ec nella Liga spagnola, al Real Sociedad. Il Colo-Colo ingaggi\u00f2 quindi Cejas, che \u00e8 anche apparso nella Copa Sudamericana 2006 con tale club. In seguito per\u00f2 Cejas decide di ritornare in Argentina e sceglie la squadra del Gymnasia La Plata. Il 22 febbraio 2009 torna in Italia poich\u00e9 viene ingaggiato dal , dove indossa la maglia n\u00b0 19. Al termine della stagione rimane svincolato a causa del fallimento della squadra toscana.\nChiude la sua carriera in patria nel Chacarita Juniors."}
{"id": "294794", "revid": "682087", "url": "https://it.wikipedia.org/wiki?curid=294794", "title": "Asma bronchiale", "text": ""}
{"id": "294798", "revid": "287204", "url": "https://it.wikipedia.org/wiki?curid=294798", "title": "Regole dell'aria", "text": "Le regole dell'aria designano l'insieme delle norme istituite dall'ICAO e pubblicate nell'annesso 2, il cui fine \u00e8 garantire sicurezza e regolarit\u00e0 a tutti i voli.\nQueste si suddividono in regole generali e regole di volo.\nLe regole generali stabiliscono la disciplina individuale che ogni pilota deve rispettare in ogni singola fase del volo e dopo il termine di questo.\nLe regole di volo stabiliscono la disciplina collettiva che tutti i piloti devono rispettare una volta in volo per garantire la sicurezza del traffico aereo; si dividono in regole del volo a vista e regole del volo strumentale."}
{"id": "294799", "revid": "155634", "url": "https://it.wikipedia.org/wiki?curid=294799", "title": "Fiera del Levante", "text": "La Fiera del Levante (\"Fire du Levande\" in dialetto barese), che nel ha raggiunto l' \u00aa edizione, \u00e8 una delle principali fiere italiane e del Mediterraneo, con sede a Bari, nel quartiere di Marconi - San Girolamo - Fesca. Il suo ingresso principale \u00e8 su \"Lungomare Starita, 4\". Nel corso dell'anno il quartiere fieristico ospita circa trenta manifestazioni internazionali tra esposizioni, congressi ed eventi.\nStoria.\nLa Fiera nacque nel 1929 dalla congiunta collaborazione del Comune di Bari, dell'Amministrazione Provinciale e della \"Camera del Commercio di Bari\" ed opera continuativamente da quell'anno. La prima edizione della campionaria internazionale, cui la Fiera del Levante d\u00e0 il nome, si \u00e8 svolta nel 1930. Il logo, la nave con le vele spiegate, venne realizzato dal pittore futurista Thayaht. Da allora si ripete a settembre di ogni anno, ad eccezione del periodo compreso tra il 1940 ed il 1946 a causa delle devastazioni belliche subite dal capoluogo pugliese. Evento di punta nel programma annuale, la campionaria multi settore conta su circa 800 espositori e ospita circa visitatori.\nNel 1969 sono nate le prime rassegne specializzate. Il quartiere fieristico di circa centomila metri quadrati \u00e8 andato ampliandosi nel tempo e occupa oggi una superficie complessiva di metri quadrati, che ospitano nel corso dell'anno circa quaranta manifestazioni. Dal 2011 la Fiera ha una nuova struttura dedicata ai convegni. Nel corso del 2012 la Fiera intende potenziare ulteriormente l'attivit\u00e0 congressuale con la costruzione di un nuovo edificio.\nLa manifestazione principale \u00e8 la \"Campionaria di settembre\". Grazie alla \u2018Borsa degli affari\u2019, la Fiera promuove i contatti fra espositori del mercato centromeridionale, del sud est europeo e, in generale, dell'area mediterranea. Complessivamente, gli espositori che partecipano annualmente alle manifestazioni in calendario sono oltre cinquemila e oltre due milioni i visitatori, provenienti dall'Europa e dal bacino del Mediterraneo. L'indotto fieristico \u00e8 valutabile in centocinquanta milioni di euro.\nAttualmente il presidente di Nuova Fiera del Levante \u00e8 Alessandro Ambrosi\n\"Nuova Fiera del Levante S.r.l.\".\nLa Fiera del Levante ha siglato il 7 novembre 2017, un contratto di concessione con la societ\u00e0 Nuova Fiera del Levante S.r.l. per la riqualificazione e gestione delle aree del Quartiere Fieristico di propriet\u00e0 dell'Ente Autonomo Fiera del Levante. La sottoscrizione del contratto conclude la procedura di evidenza pubblica avviata nel 2014, in esecuzione della legge regionale n. 2/2009 e del relativo regolamento attuativo n. 25/2013.\n\"Nuova Fiera del Levante S.r.l.\" \u00e8 detenuta per l'85% dalla \"Camera di Commercio di Bari\" e per il 15% da \"Bologna Fiere S.p.a.\" e ha la concessione di parte del Quartiere Fieristico, dove realizzare le manifestazioni fieristiche e congressuali individuate dalla legge regionale.\nVocazione internazionale.\nIl principale obiettivo dichiarato della fiera \u00e8 l'internazionalizzazione dell'economia meridionale, contando su un mercato costituito dalle regioni del sud d'Italia, del sud est europeo, del Medio Oriente e dell'Africa settentrionale. A questo proposito risulta assai strategica la collaborazione con la Fiera di Bologna S.p.A., la quale \u00e8 partner industriale della \"Nuova Fiera del Levante S.r.l.\", nonch\u00e9 detentrice del 15% del suo capitale sociale.\nLe principali iniziative, all'estero, sono la \"Fiera del Levante in Albania\", le partecipazioni alla fiera di Ulma e di Essen in Germania, alla fiera internazionale di Skopje, in Macedonia, a quella di Tripoli in Libia e a quella di Bucarest in Romania."}
{"id": "294803", "revid": "729019", "url": "https://it.wikipedia.org/wiki?curid=294803", "title": "Centauro (autoblindo)", "text": "La B1 Centauro \u00e8 un'autoblindo cacciacarri di costruzione italiana in servizio negli eserciti italiano, spagnolo, giordano e dal 2008, in 9 esemplari con torretta modificata per il cannone da 120/45, nella Guardia Reale dell'Oman.\nStoria dello sviluppo.\nL'autoblindo Centauro \u00e8 stata ideata durante la guerra fredda per rimpiazzare gli ormai obsoleti e lenti carri M47 Patton nella difesa di zone di costa adriatica dove si supponeva il patto di Varsavia avrebbe potuto effettuare degli sbarchi anfibi oltre a proteggere il retro dei principali Corpi d'Armata schierati sulla soglia di Gorizia da aviolanci di paracadutisti nemici. Si scelse un mezzo veloce ruotato, blindato e armato con pezzi equivalenti ai MBT allora in servizio: cos\u00ec, nel 1986, in Sardegna, \u00e8 stato presentato dal Consorzio Iveco - Fiat - Oto Melara un modello dell'autoblindo pesante che sarebbe diventato il Centauro. Il primo prototipo funzionante \u00e8 stato mostrato per la prima volta a nord di Roma, durante una mostra di nuovi sistemi d'arma italiani. Adottata nel 1989 col nome Centauro, l'autoblindo \u00e8 stata consegnata ai reparti soltanto nel 1992, a causa di problemi finanziari e per alcune modifiche apportate.\nLa produzione per l'Esercito Italiano, terminata nel 2006, ha visto 400 mezzi prodotti, di cui 100 non pi\u00f9 in servizio attivo. L\"Ej\u00e9rcito de Tierra\" spagnolo possiede 84 esemplari e nell'agosto 2008 anche la Guardia Reale dell'Oman ha fatto richiesta per ricevere 9 esemplari in due ordini successivi, per\u00f2 con torretta HITFACT1 con cannone da 120/45\u00a0mm e motore da 650\u00a0hp.\nIn ambito NATO, il Centauro \u00e8 rimasto con l'AMX-10RC l'unico cacciacarri ruotato adottato con cannone da 105\u00a0mm e motore da 650 hp.\nDescrizione tecnica.\nArmamento.\nL'armamento principale delle Centauro consiste in un cannone ad anima rigata ad alta pressione da 105\u00a0mm lungo 52 calibri prodotto dalla Oto Melara, che offre la stessa potenza di fuoco dei carri Leopard 1 e dei carri NATO suoi contemporanei. Il pezzo pu\u00f2 sparare tutta la gamma di munizioni perforanti a carica cava e ad alto esplosivo da 105\u00a0mm della NATO, compresi i penetratori cinetici sottocalibrati. Quest'arma ha 14 colpi di pronto impiego in torretta e altri 26 nello scafo. La canna \u00e8 rivestita da un manicotto termico per preservarla da distorsioni e di estrattore di fumi, il quale impedisce al fumo di penetrare nella camera di combattimento dopo lo sparo. All'estremit\u00e0 della bocca da fuoco \u00e8 presente uno spegnifiamma caratteristico atto a ridurre il rinculo e la visibilit\u00e0 della vampata durate lo sparo.\nCome armamento secondario sono presenti due mitragliatrici MG-42/59 in 7,62\u00a0mm, una coassiale al cannone e l'altra scudata in funzione antipersonale. Il munizionamento per le MG consiste in 4.000 cartucce da 7,62 mm NATO.\nApparati di tiro.\nL'armamento principale \u00e8 stabilizzato su tre assi e dispone dello stesso apparato di direzione del tiro dell'Ariete, TURMS, sviluppato dalla Galileo Avionica. Il cannone possiede anche un sistema che avvisa quando sono presenti delle distorsioni sulla canna. Come sull'Ariete, esiste la possibilit\u00e0 di far fuoco anche quando il mezzo \u00e8 in movimento con elevata precisione, anche se a bassa velocit\u00e0. Il capocarro dispone di un periscopio panoramico diurno/notturno stabilizzato, mentre il puntatore dispone anche di una camera termica la cui immagine pu\u00f2 essere inviata a uno schermo usato dal capocarro.\nProtezione.\nLo scafo delle Centauro \u00e8 fatto d'acciaio saldato, e garantisce l'impenetrabilit\u00e0 ai proiettili perforanti da 14,5\u00a0mm su 360\u00b0 e a quelli da 25\u00a0mm sull'arco frontale. Con la corazza addizionale il livello di protezione si estende anche ai perforanti da 30\u00a0mm. All'interno del mezzo \u00e8 disponibile un sistema automatico di estinzione incendi.\n\u00c8 presente anche il sistema di protezione NBC (Nucleare, Batteriologico e Chimico), per poter operare in aree contaminate.\nPropulsione.\nLa Centauro dispone di un motore Iveco V6 diesel da 520\u00a0hp (382,2 kW). Ha una trasmissione automatica ZF, prodotta su licenza dalla Fiat, che ha cinque marce avanti e due indietro. La sua velocit\u00e0 massima \u00e8 di circa 110\u00a0km/h con una pendenza massima del 60% e la capacit\u00e0 di guado senza preparazione di 1,5 m.\nModelli.\nIl Centauro 76/62 \"Draco\" \u00e8 un sistema d\u2019arma polivalente antiaereo e antimissile (capacit\u00e0 C-RAM: counter-rocket artillery mortar), ma impiegabile anche per il combattimento terrestre e la difesa costiera, che monta una torretta armata con il cannone 76/62 mm Super Rapido di derivazione navale che impiega lo scafo 8\u00d78 del Centauro. Concettualmente \u00e8 il discendente del semovente OTOMATIC, il veicolo \u00e8 inteso come mezzo ad alta mobilit\u00e0 ideale per forze medio-leggere; la torretta pu\u00f2 trovare alloggiamento su altri blindati 8\u00d78 di classe analoga, sullo scafo Dardo o su altri IFV similari."}
{"id": "294804", "revid": "290948", "url": "https://it.wikipedia.org/wiki?curid=294804", "title": "Filtro a maniche", "text": "Un filtro a maniche (o filtro a sacchi) \u00e8 un'apparecchiatura utilizzata per la depolverazione di correnti gassose.\nImpianti in cui tali filtri sono comunemente utilizzati sono: inceneritori, cementerie, acciaierie.\n\u00c8 un particolare tipo di filtro a tessuto.\nPrincipio di funzionamento.\nIl principio su cui si basa \u00e8 il seguente: i gas carichi di polvere entrano nel filtro, dove incontrano una serie di sacchi cilindrici (maniche). Il trasporto dei gas \u00e8 assicurato da un ventilatore, in genere in coda all'impianto per evitare che il particolato rovini il ventilatore stesso, e per mantenere l'impianto in depressione, garantendo inoltre la depressione necessaria al punto di presa fumi o in camera di combustione.\nIl materiale di cui sono costituite le maniche \u00e8 trattato in maniera da avere una permeabilit\u00e0 tale da far passare il gas, ma non la polvere, che vi aderisce. In realt\u00e0 il filtro realizzato dal tessuto di cui sono composte le maniche \u00e8 utile solo per la fase iniziale del ciclo di uso della manica. Infatti sul tessuto si deposita velocemente uno strato di particolato, che costituisce di fatto la parte pi\u00f9 efficace del filtro.\nUn sistema di scuotimento, generalmente ad aria compressa, permette la rimozione periodica di parte di tale materiale (per evitare perdite di carico troppo elevate), che viene poi trasportato ed eventualmente stoccato attraverso sistemi di convogliamento (canalette fluidificate, catene raschianti, coclee, etc.).\nPoich\u00e9 l'emissione residua al camino si verifica soprattutto durante le fasi di scuotimento, il rendimento del filtro a maniche \u00e8 tanto maggiore, ovvero tanto minore l'emissione residua, tanto minore \u00e8 la frequenza di rigenerazione delle maniche richiesta.\nSchema costruttivo.\nCostruttivamente un filtro a maniche \u00e8 costituito da:\nIl sistema di lavaggio maniche \u00e8 costituito da collettori di accumulo aria compressa, valvole pneumatiche e rampe di alimentazione dell'aria compressa alle maniche.\nUn quadro di comando aziona in modo sequenziale e temporizzato le valvole pneumatiche.\nMateriali.\nLa scelta delle maniche deve tenere conto di diversi fattori, tra i quali temperatura ed aggressivit\u00e0 chimica dei gas.\nI materiali che costituiscono le maniche si possono suddividere macroscopicamente in \"tessuti\" e \"feltri\":"}
{"id": "294807", "revid": "466539", "url": "https://it.wikipedia.org/wiki?curid=294807", "title": "Patrick Swayze", "text": "Divenne celebre grazie alle sue interpretazioni in film quali \"I ragazzi della 56\u00aa strada\" (1983), \"Dirty Dancing - Balli proibiti\" (1987, per il quale scrisse e compose la canzone \"She's Like the Wind\"), \"Il duro del Road House\" (1989), \"Ghost - Fantasma\" (1990), \"Point Break - Punto di rottura\" (1991), \"A Wong Foo, grazie di tutto! Julie Newmar\" (1995), \"Black Dog\" (1998) e \"Donnie Darko\" (2001).\nBiografia.\nDi origini irlandesi e dell'Europa dell'est, Patrick Swayze nacque a Houston, in Texas, secondo dei cinque figli di Jessie Wayne Swayze, ingegnere e disegnatore industriale, e di Patsy Yvonne Helen Karnes, coreografa e proprietaria di una scuola di ballo. I genitori, che avevano gi\u00e0 una figlia, Vicky Lynn, in seguito ebbero altri due maschi, Don e Sean e adottarono una femmina, Bambi.\nParente alla lontana degli attori William Holden e Tom Hulce, fin da piccolo Swayze mostr\u00f2 notevoli attitudini artistiche, iniziando a prendere lezioni di danza classica grazie al lavoro svolto dalla madre. Nonostante fosse preso in giro dai suoi compagni di scuola, continu\u00f2 a studiare, dimostrandosi un promettente ballerino e contemporaneamente si ciment\u00f2 con successo in altre discipline sportive come il pattinaggio artistico, il Taekwondo e il football americano.\nEffettu\u00f2 gli studi presso la \"St. Rose of Lima Catholic School\" e la \"Black Middle School\", dove si lesion\u00f2 seriamente un ginocchio durante una partita di football americano. Dopo essere stato sottoposto a un intervento chirurgico, si diplom\u00f2 alla \"Waltrip High School\". Successivamente si iscrisse al \"San Jacinto College\", dove per due anni studi\u00f2 ginnastica, ma abbandon\u00f2 il college senza portare a termine gli studi.\nNel 1972 si trasfer\u00ec a New York, dove complet\u00f2 la sua formazione studiando presso le scuole di balletto \"Joffrey Ballet\" e \"Harkness Ballet\". Nel 1973 ottenne la sua prima apparizione professionale nel corpo di ballo per \"Disney on Parade\", dove interpretava il principe azzurro di Biancaneve. Successivamente lavor\u00f2 a Broadway. Nel 1975 lavora nella produzione originale londinese del musical \"Grease\", alternandosi con Richard Gere nel ruolo di Danny. Nel 1977 le condizioni del suo ginocchio, infortunato durante gli anni del college, peggiorarono per l'aggravamento delle lesioni ai tendini e ai legamenti, e per un'infezione da stafilococco che mise l'arto a forte rischio di amputazione. Swayze in seguito si riprese grazie a quattro operazioni e, proprio in quel periodo, decise di intraprendere seriamente la carriera di attore.\nCarriera nel cinema.\nNel 1979 si trasfer\u00ec a Los Angeles con l'intento di sfondare a Hollywood, lavorando per un certo periodo come commesso e come operaio presso acciaierie e ditte di costruzioni; apparve inoltre in uno spot pubblicitario per una marca di birra.\nIl suo debutto nel mondo del cinema avvenne nel film \"Skatetown, U.S.A.\" (1979), dove interpret\u00f2 la parte di Ace Johnson, il capo di una banda che gira la citt\u00e0 in pattini a rotelle. Successivamente apparve in un episodio della serie televisiva \"M*A*S*H\". Gli studios cinematografici iniziarono ad accorgersi di lui e la Columbia Pictures gli offr\u00ec un contratto per la realizzazione di alcune pellicole, ma Swayze rifiut\u00f2 per continuare la sua preparazione attraverso corsi di recitazione.\nNel 1983 entr\u00f2 a far parte del cast del telefilm \"La banda dei sette\" (andato in onda in Italia a puntate sulla neonata Italia 1 a met\u00e0 degli anni ottanta). Sempre nel 1983 ottenne una grande opportunit\u00e0 quando fu chiamato a recitare da Francis Ford Coppola ne \"I ragazzi della 56\u00aa strada\", dove lavor\u00f2 con altri promettenti e giovani attori come Tom Cruise, C. Thomas Howell, Matt Dillon, Emilio Estevez, Rob Lowe e Ralph Macchio. Nello stesso anno partecip\u00f2 come comparsa nel film \"Staying Alive\" e recit\u00f2 al fianco di Gene Hackman in \"Fratelli nella notte\", mentre nel 1984 ritorn\u00f2 accanto all'amico C. Thomas Howell nell'avventuroso \"Alba rossa\" di John Milius. La vera popolarit\u00e0 presso il grande pubblico giunse grazie al ruolo dell'eroe romantico Orry Main nella miniserie televisiva \"North and South\", ambientata durante la guerra di secessione americana dove la lotta tra nordisti e sudisti faceva da sfondo alla storia d'amore tra Sonny e l'amata Madeline Fabray LaMotte, interpretata da Lesley-Anne Down.\nNel 1987 ottenne un ruolo affine alla sua passione per la danza, quello dell'istruttore di ballo Johnny Castle nel film \"Dirty Dancing - Balli proibiti\", dove recit\u00f2 al fianco di Jennifer Grey, con cui era gi\u00e0 apparso in \"Alba rossa\". Il film ottenne uno strepitoso successo internazionale, incassando oltre 300 milioni di dollari in tutto il mondo e consacrando l'attore come un idolo. Swayze ottenne una candidatura al Golden Globe e contribu\u00ec anche alla colonna sonora del film, cantando il brano \"She's Like the Wind\", di cui fu coautore assieme a Stacy Widelitz. Inizialmente scritto per la colonna sonora del film \"Bulldozer\" (1984), \"She's Like the Wind\" divent\u00f2 una hit in molti paesi e negli anni successivi venne reinterpretata da diversi artisti, tra cui David Hasselhoff e Lumidee, che ne esegu\u00ec una versione hip-hop.\nDopo il successo planetario di \"Dirty Dancing - Balli proibiti\", Swayze si ciment\u00f2 con ruoli dall'impatto pi\u00f9 machista e palestrato come \"Alba d'acciaio\", \"Vendetta trasversale\" e \"Il duro del Road House\". Nel 1990, dopo il rifiuto di celebri attori come Bruce Willis e Tom Hanks, torn\u00f2 a film dal sapore pi\u00f9 romantico, interpretando il fantasma Sam Wheat in \"Ghost - Fantasma\", con Demi Moore e Whoopi Goldberg. Il film si rivel\u00f2 un altro successo internazionale che consacr\u00f2 ulteriormente la sua immagine di stella del cinema e che gli regal\u00f2 un'altra candidatura al Golden Globe. L'anno seguente biss\u00f2 questo successo con l'action-thriller \"Point Break - Punto di rottura\", dove interpret\u00f2 Bodhi, un disincantato surfista che si guadagna da vivere rapinando banche, finch\u00e9 non incontra sulla sua strada un poliziotto infiltrato, interpretato da Keanu Reeves. Queste pellicole lo consacrarono allo status di celebrit\u00e0 e sex symbol, tanto che nel 1991 la rivista \"People\" lo elesse l'uomo pi\u00f9 sexy del mondo.\nDurante gli anni novanta la sua carriera prese una svolta verso ruoli inediti e scelte anticonformistiche, come il ruolo del medico alle prese con la conversione spirituale ne \"La citt\u00e0 della gioia\" di Roland Joff\u00e9, il cowboy Pecos Bill in \"Pecos Bill - Una leggenda per amico\" (1995), la drag queen Vida Boheme nel film \"A Wong Foo, grazie di tutto! Julie Newmar\", dove recit\u00f2 al fianco di altri simboli di virilit\u00e0 come Wesley Snipes e John Leguizamo, anche loro negli inediti panni di drag queen.\nNel 1997, nel giorno del suo 45\u00ba compleanno, gli venne attribuita una stella nella Hollywood Walk of Fame.\nDopo il film \"Black Dog\" (1998), recit\u00f2 in \"Letters from a Killer\", sul cui set si fer\u00ec gravemente: durante le riprese cadde da cavallo, andando a sbattere contro un albero e riportando la lesione dei tendini di una spalla e la frattura di entrambe le gambe. Dopo mesi di convalescenza si riprese pienamente.\nDopo due anni di inattivit\u00e0, nel 2000 recit\u00f2 al fianco di Melanie Griffith in \"Vite nascoste\", e successivamente prese parte a pellicole di minore impatto commerciale come \"The Dragon\", \"Amici di... letti\" e \"\". Nel 2001 interpret\u00f2 un predicatore motivazionale segretamente pedofilo nel film culto \"Donnie Darko\", mentre nel 2004 apparve in \"Dirty Dancing 2\", una sorta di sequel del \"Dirty Dancing - Balli proibiti\", che tanto lo rese celebre, riservandosi un cameo nel ruolo di un istruttore di danza.\nNel 2005 prese parte alla commedia \"La famiglia omicidi\", dove recit\u00f2 al fianco di Rowan Atkinson, Kristin Scott Thomas e Maggie Smith, e al film televisivo \"Icon - Sfida al potere\". Il 27 luglio del 2006 fece il suo debutto al Teatro del West End nel musical \"Guys and Dolls\", interpretando Nathan Detroit fino al 25 novembre dello stesso anno. Nel 2008 recit\u00f2 nel film \"Powder Blue\" con Jessica Biel e il premio Oscar Forest Whitaker, dove ebbe modo di lavorare a fianco del fratello Don, e nella serie televisiva \"The Beast\".\nLa malattia e la morte.\nA fine gennaio 2008, a Swayze fu diagnosticato un cancro del pancreas, che lo costrinse a sottoporsi a immediati trattamenti di chemioterapia. Il 6 gennaio 2009 fu ricoverato all'ospedale per un'improvvisa polmonite e rimase degente per dieci giorni. Nello stesso mese, dopo essersi sottoposto per un anno a chemioterapia e ad altri trattamenti presso il centro medico dell'Universit\u00e0 di Stanford, venne diffusa la falsa notizia della decisione da parte dell'attore di interrompere le cure, notizia che fu immediatamente smentita dallo stesso Swayze, il quale ribad\u00ec il proprio enorme attaccamento alla vita e la propria volont\u00e0 di continuare a lottare contro la malattia.\nSuccessivamente venne diffusa un'altra falsa notizia della sua morte, poi smentita dallo stesso attore. Nell'aprile 2009 i medici scoprirono delle metastasi al fegato e l'attore decise di sottoporsi a cure sperimentali, mentre la stampa iniziava a pubblicare immagini che lo ritraevano segnato dalla malattia e notevolmente dimagrito, fino a pesare appena 47 chili. Swayze mor\u00ec il 14 settembre 2009 all'et\u00e0 di 57 anni, venti mesi dopo la conferma della diagnosi. In base alle sue ultime volont\u00e0, il suo corpo venne cremato e le ceneri vennero sparse presso il suo ranch nel Nuovo Messico.\nVita privata.\nIl 12 giugno 1975 si spos\u00f2 con l'attrice e ballerina Lisa Niemi. I due si conobbero agli inizi degli anni settanta nella scuola di danza della madre. Swayze e la moglie non ebbero figli. Nel 1990 erano in attesa di un figlio ma, durante un'ecografia, scoprirono che il bambino era morto. Dopo aver cercato di concepire un figlio naturalmente, la coppia ha preso anche in considerazione la possibilit\u00e0 dell'adozione.\nIl 2 novembre 1982 il padre dell'attore mor\u00ec all'et\u00e0 di 57 anni, a causa di un attacco cardiaco. Colpito dalla morte del genitore, a cui era profondamente legato, Patrick Swayze divenne alcolizzato. Dopo un periodo di riabilitazione, cerc\u00f2 tranquillit\u00e0 nel suo ranch dove si dedic\u00f2 all'allevamento di cavalli arabi. Nonostante la riabilitazione, Swayze continu\u00f2 ad avere problemi di alcolismo, non riuscendo a gestire l'enorme successo derivato da \"Dirty Dancing - Balli proibiti\", e proseguendo in un percorso di autodistruzione che lo condusse all'uso di cocaina e a frequenti attacchi di ira, che lo portarono nel 1989 a distruggere una stanza d'albergo.\nNel dicembre 1994 dovette affrontare una nuova tragedia familiare: la sorella Vicky, sofferente di disturbi mentali e depressione, si suicid\u00f2 con una overdose di analgesici.\nIl 1\u00ba giugno 2000 Swayze rimase coinvolto in un incidente aereo. Mentre si trovava in volo con il suo bimotore Cessna 414A Chancellor marche N414PS, a causa di un problema di pressurizzazione all'altezza del nord dell'Arizona, fu costretto a un atterraggio su una strada sterrata nei pressi di un complesso residenziale. Durante la manovra, il bimotore and\u00f2 a colpire un palo della luce, restando parzialmente distrutto, ma Swayze usc\u00ec indenne dall'abitacolo. I media statunitensi si interessarono molto alla vicenda sostenendo che l'attore fosse in stato di ubriachezza mentre era ai comandi del bimotore.\nCresciuto con un'educazione cattolica, nel corso degli anni si era avvicinato a diverse religioni, come la fede Bah\u00e1'\u00ed e il Buddismo di Nichiren Daishonin.\nDoppiatori italiani.\nNelle versioni in italiano dei suoi film, Patrick Swayze \u00e8 stato doppiato da:\nDa doppiatore \u00e8 sostituito da:"}
