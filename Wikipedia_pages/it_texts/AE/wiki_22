{"id": "284901", "revid": "135224", "url": "https://it.wikipedia.org/wiki?curid=284901", "title": "MicroRNA", "text": "I microRNA (miRNA) sono piccole molecole endogene di RNA non codificante a singolo filamento riscontrate nel trascrittoma di piante, animali e alcuni virus a DNA. Si tratta di polimeri codificati dal DNA nucleare eucariotico lunghi circa 20-22 nucleotidi e principalmente attivi nella regolazione dell'espressione genica a livello trascrizionale e post-trascrizionale. I miRNA vengono inglobati nel complesso di silenziamento indotto da RNA (RISC) e inducono il silenziamento genico tramite sovrapposizione con sequenze complementari presenti su molecole di RNA messaggero (mRNA) bersaglio. Tale legame comporta una repressione della traduzione o la degradazione della molecola bersaglio.\nIl silenziamento pu\u00f2 avvenire secondo i seguenti meccanismi:\nIl genoma umano codifica centinaia di miRNA i quali risultano abbondanti in tutti i tipi cellulari dei mammiferi. \nSvolgono la loro attivit\u00e0 di silenziamento su un'ampia gamma di trascritti derivanti dall'espressione di migliaia di geni. L'espressione aberrante dei miRNA \u00e8 implicata nell'insorgenza di numerose patologie. Essi possono essere utilizzati a scopi terapeutici.\nI miRNA ricordano gli siRNA (small interfering RNAs) del pathway biologico dell'interferenza a RNA (RNAi), ma ne differiscono perch\u00e9 derivano da regioni di RNA che si ripiegano autonomamente a formare corte forcine, mentre i siRNA derivano da sequenze di dsRNA pi\u00f9 lunghe.\nStoria.\nIl primo miRNA fu scoperto nel 1993 da Victor Ambros, Rosalind Lee e Rhonda Feinbaum in uno studio condotto su lin-4, un gene noto per il controllo esercitato sui tempi di sviluppo larvale di \u201cC. elegans\u201d. Quando isolarono il gene si accorsero che invece di produrre un RNA messaggero generava piccoli filamenti di RNA, uno dei quali era lungo 22 nucleotidi e parzialmente simile a sequenze multiple presenti nella regione 3'UTR dell'mRNA del gene lin-14. Fu proposto per queste molecole appena scoperte un ruolo nel silenziamento dell'espressione genica di lin-14, ma si pens\u00f2 fosse un prodotto genico caratteristico di \u201cC.elegans\u201d. Nel 2000 fu individuata una seconda piccola molecola di RNA codificata dal gene lin-7 con azione repressiva sull'mRNA del gene lin-41. Nel corso degli anni furono individuati altri composti simili in numerose specie. Un anno dopo si riscontr\u00f2 che gli RNA lin-4 e lin-7 sono parte di una grande classe di piccole molecole di RNA presenti nelle cellule di C.elegans, \"Drosophila\" ed \u201cHomo Sapiens\u201d. Inizialmente si pensava che tali molecole fossero coinvolte in processi cellulari specifici inerenti alla regolazione dello sviluppo, ma ne furono scoperti di nuovi tipi. Queste piccole molecole di RNA vennero denominate microRNA.\nNomenclatura.\nEsiste un sistema di denominazione standard ben preciso per i miRNA.\nI nomi dei miRNA sono rappresentati da un prefisso \u201cmiR\u201d seguito da un trattino e un numero, che indica l'ordine di denominazione. Per esempio miR-124 \u00e8 stato scoperto e denominato prima di miR-456.\nI miRNA con sequenze quasi identiche ad eccezione di uno o due nucleotidi sono annotati con un ulteriore lettera minuscola. Ad esempio, miR-124a \u00e8 strettamente legato al miR-124b.\nInoltre miRNA appartenenti a determinate specie sono indicati con un ulteriore prefisso a tre lettere: per esempio hsa-miR-124 \u00e8 un miRNA appartenente alla specie umana (hsa sta per Homo sapiens),e oar-miR-124 \u00e8 un miRNA appartenente alla pecora (Ovis aries). Altri prefissi comuni sono 'v' per miRNA virale (miRNA codificati da un genoma virale) e 'D' per miRNA di Drosophila (una mosca della frutta comunemente studiata nella ricerca genetica).\nBiogenesi e maturazione.\nTrascrizione.\nI miRNA derivano da trascritti di sequenze codificate da geni autonomi oppure inclusi in introni di altri geni. Le sequenze nucleotidiche codificanti i miRNA sono trascritti dalla RNA polimerasi II e, in misura minore, dalla RNA polimerasi III. Queste legano un promotore localizzato in prossimit\u00e0 della sequenza codificante. Il trascritto subisce poi un processo di capping al 5', di poliadenilazione al 3' e di splicing. Negli animali i miRNA sono trascritti come una sequenza stem-loop lunga circa 80 nucleotidi facente parte di una sequenza pi\u00f9 lunga denominata pri-miRNA. Se lo stem-loop precursore \u00e8 localizzato nella 3'-UTR, il trascritto potrebbe avere sia funzione di pre-RNA, sia di mRNA.\nProcessamento.\nUn singolo pri-miRNA pu\u00f2 contenere da uno a 6 precursori per miRNA con struttura ad hairpin-loop ognuna delle quali \u00e8 fiancheggiata da sequenze nucleotidiche necessarie ai fini della maturazione della molecola. Il pri-RNA ha una struttura a doppio filamento riconosciuta dalla proteina del nucleo nota come DiGeorge Syndrome Critical Region 8 (DGCR8 o \"Pasha\" negli invertebrati) che si associa alla RNAasi di tipo III Drosha a formare il cosiddetto complesso microprocessore. DGCR8 orienta il dominio catalitico di Drosha in modo da consentire all'enzima di tagliare l'RNA a circa 11 residui dall'inizio della forcina. Una delle due eliche del dsRNA andr\u00e0 a costituire la forcina. Il prodotto risultante reca un'estremit\u00e0 sporgente al 3' recante un gruppo idrossile. Al 5' \u00e8 invece presente un gruppo fosfato. Tale molecola \u00e8 anche detta miRNA precursore (pre-miRNA). Tali molecole possono derivare dallo splicing diretto degli introni, in maniera indipendente dal complesso microprocessore e prendono il nome di Mirtrons. Tali molecole furono osservate per la prima volta in Drosophila e C.elegans e sono state osservate anche nei mammiferi. I pre-miRNA possono inoltre subire ulteriori processi di maturazione all'interno del nucleo.\nEsportazione dal nucleo.\nAl termine del processamento nucleare i pre-miRNA sono esportati nel citoplasma in un processo che coinvolge il trasportatore nucleo-citoplasmatico Esportina-5, il quale riconosce i due nucleotidi sporgenti al 3' lasciati dall'enzima Drosha. Il trasporto del trascritto \u00e8 attivo e usa quale fonte di energia GTP legato alla proteina Ran.\nProcessamento nel citoplasma.\nNel citoplasma i pre-miRNA sono tagliati dalla RNAasi di tipo III Dicer. L'enzima interagisce con le estremit\u00e0 5' e 3' delle forcine costituenti i pre-miRNA tramite il dominio Paz. Il taglio genera molecole di RNA a doppio filamento lunghe circa 22 basi. La lunghezza dei loop costituenti le forcine influenza l'efficienza di taglio di Dicer. Successivamente, i miRNA interagiscono in maniera specifica con le proteine Argonaute della sottofamiglia Ago e sono incorporati in grandi complessi di ribonucleoproteine effettrici chiamati RISC (\"RNA-induced silencing complex,\" complesso di silenziamento indotto da RNA) all'interno dei quali avviene l'interazione tra miRNA ed RNA bersaglio.\nTurnover.\nIl turnover del miRNA maturo \u00e8 necessario al fine di garantire un eventuale rapido cambiamento nei profili di espressione di tali molecole. Durante la maturazione nel citoplasma, il legame con la proteina Argonauta stabilizza il filamento che diventer\u00e0 funzionale, mentre il filamento opposto viene degradato. Le proteine Ago possono utilizzare o trattenere i miRNA con molti bersagli e mantenere quelli con pochi o nessun bersaglio. In C.elegans la degradazione dei miRNA \u00e8 mediata dall'esoribonucleasi XRN2. Nelle piante i membri della famiglia di proteine SDN (small RNA degrading nuclease) degradano i miRNA in direzione 3'- 5'. Proteine simili sono sintetizzate anche nei genomi di animali, ma il loro ruolo non \u00e8 stato ancora descritto. Molte modifiche chimiche ai miRNA hanno effetto sulla loro stabilit\u00e0, tuttavia i meccanismi molecolari in gioco non sono ancora del tutto noti. In particolare sono stati identificati miRNA contenenti residui di uracile e miRNA contenenti gruppi metilici legati al 2' ossidrile. La presenza di residui di uracile potrebbe rappresentare un segnale che promuove la degradazione, mentre la metilazione impedirebbe l'aggiunta di uracile e quindi avrebbe un effetto protettivo nei confronti della degradazione.\nIl complesso di silenziamento indotto da RNA.\nI miRNA maturi costituiscono, insieme all'enzima Dicer e altre proteine, l'RNA-induced silencing complex (RISC). RISC \u00e8 noto anche come miRNA ribonucleoproteincomplesso (miRNP). Solo uno dei due filamenti viene incorporato nel complesso di silenziamento all'interno del quale avviene l'interazione tra miRNA ed RNA bersaglio. La posizione dello stem loop potrebbe influenzare la scelta del filamento funzionale. L'altro filamento \u00e8 indicato con un asterisco (*) e, in alcune circostanze, agisce anch'esso da miRNA funzionale su altri RNA bersaglio. Il ruolo catalitico svolto dalle proteine Argonauta \u00e8 di importanza fondamentale per la normale fisiologia del RISC. Sono proteine del peso di circa 100 kDa contenenti due domini di legame all'RNA altamente conservati (PAZ e PIWI) necessarie per la formazione del complesso di silenziamento indotto da miRNA. Il dominio PAZ lega l'estremit\u00e0 3' a singolo filamento del miRNA maturo, mentre il dominio PIWI lega l'estremit\u00e0 5'. Tali interazioni forniscono al miRNA l'orientazione corretta ai fini dell'interazione con la molecola di mRNA bersaglio. Alcune Argonauta, come la proteina umana Ago2, possono tagliare il trascritto bersaglio direttamente. Il genoma umano codifica per 8 proteine Argonauta divise in base alla similarit\u00e0 di sequenza in due famiglie: AGO (4 membri presenti in tutte le cellule di mammifero e denominate E1F2C/hAgo in Homo Sapiens) e PIWI (presenti nelle cellule della linea germinale e nelle cellule staminali emopoietiche). Altri componenti del RISC sono TRBP (human immunodeficiency virus (HIV) transactivating response RNA (TAR) binding protein), PACT (protein activator of the interferon induced protein kinase), il complesso SMN, FMRP (fragile X mental retardation protein), Tudor-SN (Tudor staphylococcal nuclease-domain-containing protein), la DNA elicasi MOV10 e la proteina contenente motivi di legame all'RNA TNRC6B. Nelle piante il complesso costituito da miRNA e RISC si associa per complementarit\u00e0 perfetta alla CDS degli mRNA bersaglio causandone il taglio, mentre negli animali l'associazione avviene in maniera imperfetta a livello della regione 3'UTR causando un blocco della traduzione dell'mRNA messaggero e successiva degradazione.\nModalit\u00e0 di silenziamento.\nIl silenziamento genico pu\u00f2 avvenire sia tramite degradazione dell'mRNA sia tramite blocco della traduzione. Ad esempio, miR16 contiene una sequenza complementare ricca in AU riscontrata in molti mRNA funzionali. \u00c8 stato dimostrato che se c'\u00e8 sovrapposizione completa tra il miRNA e il messaggero bersaglio, la proteina Ago2 pu\u00f2 tagliare l'mRNA e portare alla sua degradazione. Se invece non c'\u00e8 una sovrapposizione completa il silenziamento avviene tramite blocco della traduzione. La relazione tra miRNA e messaggero target pu\u00f2 essere basata sulla semplice regolazione negativa, ma sembra che siano possibili altri meccanismi. \u00c8 stato inoltre dimostrato che alcuni miRNA lavorano quali regolatori della corretta espressione genica in risposta all'eventuale espressione casuale di geni dovuta a ad eventi stocastici di trascrizione e traduzione.\nEvoluzione.\nI miRNA risultano essere evolutivamente molto conservati e si pensa siano elementi molto antichi dei meccanismi di regolazione dell'espressione genica. Le molecole costituenti i loro sistemi di espressione risultano essere simili nelle piante e negli animali, ma vi sono delle differenze inerenti ai loro meccanismi di espressione. I miRNA delle piante presentano sequenze perfettamente complementari all'RNA bersaglio e inducono il silenziamento genico tramite taglio di quest'ultimo. I miRNA animali, invece, sono in grado di riconoscere il messaggero bersaglio tramite 6-8 nucleotidi localizzati al 5' della sequenza. La similarit\u00e0 di struttura non \u00e8 sufficiente ad innescare il taglio della molecola di mRNA.\nFunzioni.\nI miRNA regolano l'espressione genica secondo meccanismi diversi nelle piante e negli animali. Nelle piante i miRNA si appaiano in maniera perfetta all'mRNA bersaglio, provocando il taglio di quest'ultimo. L'appaiamento perfetto tra miRNA ed mRNA promuove la degradazione del messaggero. Questa \u00e8 la principale modalit\u00e0 di silenziamento nelle piante. Negli animali i miRNA hanno solo una parziale similarit\u00e0 di sequenza con il trascritto bersaglio. L'appaiamento \u00e8 dunque imperfetto e coinvolge pochi nucleotidi. Il silenziamento dell'espressione genica avviene per inibizione della sintesi proteica. Questo meccanismo esiste anche nelle piante, ma \u00e8 meno comune. I miRNA parzialmente complementari ad un bersaglio possono inoltre aumentare la velocit\u00e0 di deadenilazione dello stesso provocando una pi\u00f9 rapida degradazione del trascritto. Il meccanismo di taglio dell'miRNA \u00e8 ben documentato, mentre vi sono pochissimi dati inerenti al silenziamento per repressione della traduzione, per aumentata degradazione e per loro combinazione. I miRNA possono raramente essere causa di modifiche agli istoni e di metilazione del DNA a livello di specifici siti di promozione dell'espressione genica.\nSono stati descritti 9 meccanismi di silenziamento indotti da miRNA:\nTali meccanismi presentano dinamiche e cinetiche caratteristiche.\nPatologie correlate.\nLe alterazioni del normale pathway di espressione dei miRNA possono avere conseguenze sulla normale fisiologia cellulare e portare a diversi tipi di patologie. Molti miRNA sono stai associati a varie forme di cancro (si fa riferimento a queste molecole come oncomiR).\nNeoplasie.\nLa prima patologia umana associata ad alterazioni dei pathway dei miRNA \u00e8 stata la leucemia linfatica cronica. Quest'ultima potrebbe essere causata dall'inserzione di un tratto di sequenza di genoma virale nei miRNA con conseguente aumento della sua espressione. Un altro studio ha riscontrato che due tipi di miRNA inibiscono la proteina E2F1, la quale regola la proliferazione cellulare. Sembra che il messaggero venga silenziato prima della traduzione. Misurando l'attivit\u00e0 dei geni codificanti per i miRNA \u00e8 possibile distinguere tra i diversi tipi di cancro. Il profilo di espressione dei miRNA permette di diagnosticare la leucemia linfatica cronica. Studi condotti su topi transgenici che sovraesprimono o mancano di specifici miRNA hanno consentito di determinare il ruolo di queste piccole molecole di RNA in varie forme di neoplasia. \u00c8 possibile utilizzare i livelli di espressione di specifici miRNA per scopi prognostici. Ad esempio, uno studio condotto su un campione di cellule affetto da carcinoma polmonare non microcitico ha riscontrato che bassi livelli di miR-324a sono indice di scarsa sopravvivenza. Invece, alti livelli di miR-185 o bassi livelli di miR-133B sono indice di metastasi e scarsa sopravvivenza in cellule neoplastiche di colon e retto. La proliferazione delle cellule tumorali epatiche pu\u00f2 aumentare per interazione di miR-21 con MAP2K3, un gene in grado di reprimere lo sviluppo neoplastico. miR-205, invece, \u00e8 in grado di inibire la tendenza allo sviluppo di metastasi del tumore della mammella. In questo tipo di neoplasia \u00e8 stato riscontrato un calo dei livelli di espressione di cinque membri della famiglia miRNA-200. Il MicroRNA-197-3p \u00e8 un potenziale biomarcatore dell'esposizione all'amianto.\nMalattie cardiache.\nStudi condotti sul cuore di topi, nei quali era stata indotta l'inibizione della maturazione dei miRNA, hanno rivelato il ruolo essenziale svolto da queste molecole nello sviluppo dell'organo. I livelli di espressione di determinati miRNA subiscono delle modifiche nelle cardiomiopatie. Vi sono specifici miRNA con ruoli diversi in vari processi dello sviluppo e della fisiologia della cellula.\nSistema nervoso.\nI miRNA potrebbero essere implicati nei processi regolativi dello sviluppo del sistema nervoso. Si pensa che miR-132, miR-134 e miR-124 siano coinvolti nei meccanismi di sviluppo dei dendriti, mentre miR-134 e miR-138 sarebbero implicati nei processi di maturazione delle sinapsi. Alcuni studi hanno riscontrato delle alterazioni nei livelli di espressione di specifici miRNA in patologie quali la schizofrenia, il disturbo bipolare e il disturbo depressivo.\nDiabete.\nRecenti ricerche in ambito biomedico hanno evidenziato che miR-375, espresso in maniera specifica nelle cellule pancreatiche, \u00e8 essenziale per la sopravvivenza, la crescita e la divisione delle cellule \u03b2, mentre induce un aumento della massa delle cellule\u00a0\u03b1. miR-375 inoltre influenza i processi di regolazione della secrezione di insulina influenzando l'espressione dei geni Mtpn e Pdk1. miR-375 gioca un ruolo importante nel complesso meccanismo di regolazione dello sviluppo pancreatico. Si pensa possa regolare l'espressione di geni quali NeuroD1, Ngn3, Pdx1 e Hnf6. \u00c8 stato inoltre scoperto un legame tra il trascritto in questione e il diabete mellito di tipo 2. La sua espressione nelle cellule di topi obesi \u00e8 maggiore rispetto a topi normali. La rimozione del gene codificante per miR-375 dal genoma delle cellule pancreatiche dei topi obesi causa una diminuzione della massa di cellule \u03b2 e lo sviluppo della malattia.\nDanno d'organo.\nVarie ricerche hanno dimostrato il coinvolgimento di alcuni microRNA in vari processi legati al danno d'organo, come la regolazione della risposta cellulare al danno e la rigenerazione tissutale. Alcuni studi hanno successivamente valutato in maniera positiva un utilizzo dei miRNA sia a scopo diagnostico che terapeutico."}
{"id": "284902", "revid": "1784425", "url": "https://it.wikipedia.org/wiki?curid=284902", "title": "Assalto alla caserma Moncada", "text": "L'assalto alla caserma Moncada \u00e8 un evento della rivoluzione cubana, avvenuto il 26 luglio 1953 e convenzionalmente indicato come l'avvenimento che diede inizio ai fatti svoltisi nello Stato durante gli anni cinquanta.\nIl contesto storico.\nLa dittatura di Fulgenzio Batista.\nIl golpe avvenuto nel marzo 1952 aveva permesso a Fulgencio Batista di accentrare gran parte del potere politico nelle proprie mani, creando di fatto una dittatura. L'allora venticinquenne avvocato Fidel Castro organizz\u00f2, con l'aiuto del fratello Ra\u00fal, un gruppo di guerriglieri con il quale tentare di sovvertire il governo. La data scelta per l'attacco fu domenica 26 luglio, approfittando delle celebrazioni carnevalesche previste per sabato 25. La festa avrebbe infatti richiamato persone da ogni parte dell'isola, rendendo pi\u00f9 facile ai ribelli confondersi tra la folla.\nLa rivoluzione cubana e l'assalto.\nIl piano fu elaborato da Fidel Castro nel pi\u00f9 assoluto segreto, tenendone all'oscuro dei dettagli persino i propri alleati. Si stima che il loro numero fosse di circa un centinaio, sebbene le varie fonti storiche siano discordi sull'esatta cifra. La composizione del gruppo guerrigliero risult\u00f2 - a posteri - difettosa, poich\u00e9 i ribelli (alcuni dei quali troppo anziani per l'arruolamento) non ebbero un adeguato equipaggiamento (principalmente fucili da caccia e armi a corto raggio) e addestramento, essendo spinti all'azione soltanto da fattori politici e non militari.\nL'assalto ebbe inizio alle 5:15 del 26 luglio, quando i guerriglieri (dopo aver indossato uniformi dell'esercito per non destare sospetti) formarono una colonna di auto dirigendosi verso la caserma. I primi uomini a raggiungere la struttura attaccarono le guardie, disarmandole: un soldato accortosi delle auto diede tuttavia l'allarme, consentendo al personale della caserma di prendere le armi contro gli assalitori. La pronta risposta dell'esercito imped\u00ec a parte dei ribelli di raggiungere il campo di battaglia, generando una superiorit\u00e0 numerica che risult\u00f2 decisiva. Il rapporto di forze non \u00e8 numericamente certo, poich\u00e9 anche su tale aspetto le fonti storiche differiscono. Trovandosi in maggioranza e forti di un miglior equipaggiamento, i soldati vinsero lo scontro a fuoco. L'aggressione fall\u00ec dunque miseramente.\nLe conseguenze.\nLe torture ai prigionieri.\nOltre ai ribelli rimasti uccisi nel conflitto, molti altri furono catturati e successivamente uccisi oppure torturati alla morte. I metodi di tortura inflitti ai prigionieri furono alquanto crudi; ad uno di essi (Abel Santamar\u00eda) vennero cavati occhi e testicoli, mentre altri furono frustati, picchiati, fucilati e bruciati con sigarette.\nIl numero di persone uccise tramite le torture \u00e8 stato calcolato a 61.\nIl processo e condanne.\nFidel Castro, assieme ai pochi ribelli sopravvissuti, si diede alla fuga sulla Sierra Maestra, ma venne catturato il 1\u00ba agosto. Durante il processo che ne segu\u00ec, si difese per proprio conto: la sua arringa difensiva - trascritta da un giornalista presente in tribunale - prese il nome \"La storia mi assolver\u00e0\". Castro trasform\u00f2 la sua stessa tesi difensiva in un atto accusatorio verso il regime. Venne condannato a 15 anni di reclusione presso l'Isola dei Pini (attuale isola della Giovent\u00f9) ma in seguito, nel 1955, fu amnistiato a seguito di un appello popolare. Medesima sorte tocc\u00f2 agli altri reduci dello scontro giudicati dal tribunale.\nLa data del 26 luglio.\nLa data in cui si svolse l'evento venne ripresa per indicare il movimento rivoluzionario condotto da Castro, con il nome di Movimento 26-7 o - in spagnolo - \u00abmovimiento 26 de julio\u00bb.\nLa struttura.\nLa caserma spagnola \"Reina Mercedes\" () era stata costruita nel XIX secolo, ma cambi\u00f2 nome nel 1909 in ricordo di Guillermo Moncada che era il generale dell'esercito di liberazione cubano: egli, detto \u00abil gigante nero\u00bb, vi era infatti stato imprigionato. L'11 dicembre 1937 fu distrutta da un incendio, venendo poi ricostruita nel 1938. La superficie si estende per circa m\u00b2 nella parte settentrionale della capitale cubana. Le 5 postazioni, 4 delle quali esterne, erano presidiate da 2 o 3 guardie ciascuna.\nAll'epoca dei fatti, la caserma ospitava una guarnigione di 374 uomini del reggimento n.1 \"Antonio Maceo\" e 26 dello Squadrone 18 G.R. Nel dettaglio, i militari erano cos\u00ec ripartiti:\nL'armamento si componeva di:\nEra inoltre disponibile un'abbondante scorta di munizioni. Dopo la vittoria del movimento rivoluzionario, la caserma (che ancora oggi conserva tracce dello scontro) fu trasformata in un complesso studentesco e ribattezzata \"Citt\u00e0 scolastica 26 luglio\": \u00e8 attualmente presente un museo dedicato ai fatti della rivoluzione."}
{"id": "284903", "revid": "1081", "url": "https://it.wikipedia.org/wiki?curid=284903", "title": "Nils Bohr", "text": ""}
{"id": "284906", "revid": "2519", "url": "https://it.wikipedia.org/wiki?curid=284906", "title": "MiRNA", "text": ""}
{"id": "284910", "revid": "409613", "url": "https://it.wikipedia.org/wiki?curid=284910", "title": "Numero cardinale", "text": "In matematica, i numeri cardinali sono una generalizzazione dei numeri naturali e sono utilizzati per indicare la grandezza di un insieme. Mentre per gli insiemi finiti la grandezza \u00e8 indicata da un numero naturale, e cio\u00e8 il numero di elementi, i numeri cardinali (la cardinalit\u00e0) classificano oltre a questi anche diversi tipi di infinito. Da un lato \u00e8 possibile che un sottoinsieme proprio di un insieme infinito abbia la stessa cardinalit\u00e0 dell'insieme che lo contiene, d'altra parte non \u00e8 detto che tutti gli insiemi infiniti abbiano la stessa grandezza. Esiste una caratterizzazione formale di come alcuni insiemi infiniti siano pi\u00f9 piccoli di altri insiemi infiniti. Il concetto di cardinalit\u00e0 \u00e8 utilizzato in molte branche della matematica, ed \u00e8 anche studiato nella teoria degli insiemi, particolarmente per descrivere le propriet\u00e0 dei grandi cardinali.\nStoria.\nI numeri cardinali furono definiti da Georg Cantor mentre stava sviluppando la teoria degli insiemi oggi chiamata teoria ingenua degli insiemi nel periodo 1874\u20131884.\nInizialmente defin\u00ec il concetto di cardinalit\u00e0 come strumento per confrontare insiemi finiti; per esempio, gli insiemi formula_1 e formula_2 non sono \"uguali\", ma hanno la \"stessa cardinalit\u00e0\", e cio\u00e8 \"tre\".\nCantor utilizz\u00f2 il concetto di corrispondenza biunivoca per mostrare che due insiemi finiti hanno la stessa cardinalit\u00e0 se esiste una corrispondenza biunivoca tra i loro elementi. In seguito trasfer\u00ec il concetto agli insiemi infiniti, come per esempio l'insieme dei numeri naturali formula_3. Chiam\u00f2 questi numeri cardinali numeri cardinali transfiniti, e defin\u00ec insiemi numerabili tutti gli insiemi in corrispondenza biunivoca con formula_4.\nAl numero cardinale transfinito che corrisponde alla cardinalit\u00e0 di formula_4 Cantor diede il nome di \nformula_6 (\"aleph zero\"; aleph \u00e8 la prima lettera dell'alfabeto ebraico). Inoltre dimostr\u00f2 il fatto, non intuitivo, che alcuni sottoinsiemi di formula_4 (quelli infiniti) hanno la stessa cardinalit\u00e0 di formula_4 stesso. Prov\u00f2 inoltre che l'insieme di tutte le coppie ordinate (e quindi, per biettivit\u00e0, anche l'insieme formula_9 dei razionali) di numeri naturali \u00e8 numerabile, e in seguito che l'insieme di tutti i numeri algebrici lo \u00e8.\nA questo punto, nel 1874, si chiese se \"tutti gli insiemi infiniti\" fossero numerabili, rendendo cos\u00ec di poca utilit\u00e0 la definizione di cardinalit\u00e0. Invece Cantor riusc\u00ec a dimostrare che esistono numeri cardinali pi\u00f9 grandi utilizzando una tecnica che ha preso il nome di argomento diagonale di Cantor. Il primo numero cardinale maggiore di formula_6 scoperto da Cantor venne indicato con formula_11 e chiamato cardinalit\u00e0 del continuo.\nCantor svilupp\u00f2 poi una teoria generale dei numeri cardinali, dimostrando che formula_6 \u00e8 il pi\u00f9 piccolo numero cardinale transfinito, e che per ogni numero cardinale ne esiste uno pi\u00f9 grande (formula_13).\nLa successiva ipotesi del continuo sugger\u00ec che formula_11 \u00e8 lo stesso numero indicato da formula_15; in seguito venne dimostrato che questa ipotesi \u00e8 indipendente dagli assiomi standard della teoria degli insiemi: essa non pu\u00f2 essere dimostrata n\u00e9 contraddetta utilizzando gli assiomi standard.\nMotivazioni per l'uso dei numeri cardinali.\nNell'uso non rigoroso, un \"numero cardinale\" \u00e8 ci\u00f2 che serve per contare. I numeri cardinali vengono identificati con i numeri naturali, a partire da 0. I numeri naturali sono esattamente ci\u00f2 che viene definito in modo formale come i numeri cardinali finiti. I cardinali infiniti vengono usati soltanto nella matematica di livello pi\u00f9 alto e nella logica.\nIn modo pi\u00f9 formale si pu\u00f2 dire che un numero pu\u00f2 essere usato per due scopi differenti: per descrivere la grandezza di un insieme, o per descrivere la posizione di un elemento in una successione. Per insiemi e successioni finite \u00e8 facile vedere che queste due nozioni coincidono, dato che per ogni numero che descrive una posizione in una successione si pu\u00f2 costruire un insieme che ha esattamente quella grandezza. Per esempio, 3 descrive la posizione di formula_16 nella successione formula_17, e si pu\u00f2 costruire l'insieme formula_18 che ha 3 elementi. Per\u00f2 quando si ha a che fare con insiemi infiniti \u00e8 necessario distinguere tra i due concetti, che per insiemi infiniti sono effettivamente diversi. L'aspetto della posizione in una successione porta al concetto di numero ordinale, mentre l'aspetto della grandezza di un insieme \u00e8 generalizzato dai \"numeri cardinali\" descritti qui.\nL'intuizione che sta dietro alla definizione formale di cardinale consiste nella definizione di \"grandezza\" di un insieme senza per\u00f2 fare riferimento al tipo di elementi che l'insieme contiene. Per gli insiemi finiti \u00e8 facile, basta semplicemente contare gli elementi di un insieme uno dopo l'altro. Ma per confrontare le dimensioni di insiemi pi\u00f9 grossi occorre fare uso di nozioni pi\u00f9 sottili.\nUn insieme formula_19 \u00e8 almeno grande quanto un insieme formula_20 se esiste una funzione iniettiva dagli elementi di formula_20 agli elementi di formula_19, in questo modo ogni elemento di formula_20 viene identificato con un unico elemento di formula_19. Per esempio, supponiamo di avere gli insiemi formula_25 e formula_26; osserviamo che esiste una funzione\nche \u00e8 iniettiva, e quindi possiamo concludere che formula_19 ha cardinalit\u00e0 maggiore o uguale di formula_20. Si noti che l'elemento formula_30 non ha corrispondente nel primo insieme, ma questo fatto \u00e8 permesso dal fatto che la funzione \u00e8 solo iniettiva e non anche suriettiva. Il vantaggio di questa definizione consiste nel fatto che essa pu\u00f2 essere estesa agli insiemi infiniti.\nQuesta definizione pu\u00f2 essere modificata per renderla una relazione di equivalenza.\nDue insiemi formula_20 e formula_19 hanno la stessa \"cardinalit\u00e0\" se esiste una funzione biunivoca tra formula_20 e formula_19, oppure se esistono \"sia\" una funzione iniettiva da formula_20 a formula_19 \"e\" una funzione iniettiva da formula_19 a formula_20. In tal caso, si scrive formula_39. Il numero cardinale di formula_20 spesso \u00e8 definito come il minore numero ordinale formula_41 tale che formula_42. Questa procedura viene chiamata assegnazione cardinale di von Neumann. Perch\u00e9 questa definizione abbia senso, deve essere dimostrato che ogni insieme ha la stessa cardinalit\u00e0 di un qualche ordinale: questa affermazione \u00e8 il teorema del buon ordinamento. \u00c8 comunque possibile parlare della cardinalit\u00e0 relativa di insiemi senza assegnare esplicitamente dei nomi agli oggetti in questione.\nL'esempio classico che viene fatto di solito \u00e8 quello del paradosso dell'albergo infinito, anche chiamato paradosso del Grand Hotel di Hilbert. Si immagini che esista un albergo con un numero infinito di stanze. L'albergo \u00e8 pieno, e arriva un nuovo ospite. \u00c8 possibile trovare un posto per il nuovo arrivato chiedendo a chi occupa la stanza numero 1 di spostarsi nella numero 2, a chi occupa la numero 2 di spostarsi nella numero 3, e cos\u00ec via. Viene cos\u00ec lasciata libera la stanza numero 1. Si pu\u00f2 scrivere esplicitamente una parte di questa funzione:\nIn questo modo si vede che l'insieme formula_44 ha la stessa cardinalit\u00e0 dell'insieme formula_45, dato che \u00e8 stata mostrata un'applicazione biunivoca tra il primo e il secondo insieme. Questo motiva la definizione di insieme infinito come insieme che possiede un sottoinsieme proprio con la stessa cardinalit\u00e0: in questo caso formula_45 \u00e8 un sottoinsieme proprio di formula_44.\nQuando si considerano questi oggetti cos\u00ec grandi si vuole anche vedere se la nozione di \"counting order\" coincide con quella di cardinale. In effetti, no. Considerando l'esempio precedente dell'albergo infinito si pu\u00f2 vedere che se esiste un oggetto \"infinito pi\u00f9 uno\" allora esso deve avere la stessa cardinalit\u00e0 dell'insieme infinito dal quale si \u00e8 partiti. Si pu\u00f2 usare una nozione differente di numero, chiamata numero ordinale, basata sull'idea di contare i numeri uno dopo l'altro, e si vede che le due nozioni sono diverse quando si passa ai numeri infiniti.\nSi pu\u00f2 dimostrare che la cardinalit\u00e0 dei numeri reali \u00e8 maggiore di quella dei numeri naturali. Questo fatto pu\u00f2 essere visualizzato grazie all'argomento diagonale di Cantor. Problemi classici nello studio della cardinalit\u00e0 (per esempio l'ipotesi del continuo) hanno a che fare con la possibilit\u00e0 che esista qualche cardinale compreso tra una coppia di altri cardinali infiniti. Nei tempi recenti i matematici hanno iniziato a descrivere le propriet\u00e0 di cardinali sempre pi\u00f9 grandi.\nPoich\u00e9 la cardinalit\u00e0 \u00e8 un concetto molto comune in matematica, per esso vengono usati molti nomi diversi, come \"equipotenza\", \"equipollenza\" o \"equinumerosit\u00e0\". Si dice quindi che due insiemi con la stessa cardinalit\u00e0 sono \"equipotenti\", \"equipollenti\" o \"equinumerosi\".\nDefinizione formale.\nLa definizione di cardinale viene solitamente data appoggiandosi a due concetti base:\nIl teorema di Cantor-Bernstein-Schroeder afferma che se formula_50, ovvero esiste una funzione bigettiva tra formula_20 e formula_19, e ci garantisce quindi che formula_48 \u00e8 effettivamente una relazione d'ordine. Supponendo vero l'assioma della scelta otteniamo poi che dati due insiemi formula_20 e formula_19, vale sempre formula_56 o formula_57, ovvero la relazione d'ordine \u00e8 totale.\nA questo punto definiamo \"numero cardinale\" ogni \"ordinale iniziale\", ovvero ogni ordinale formula_58 tale che:\nformula_59\nOsserviamo che il primo \"formula_60\" che compare \u00e8 l'ordine indotto sugli ordinali, ovvero la semplice inclusione.\nSi verifica facilmente che dati due ordinali iniziali formula_61, si ha che, se formula_62 oppure formula_63, non vale formula_64. Infatti se cos\u00ec non fosse avremmo, ad esempio, che formula_62 (il caso opposto \u00e8 identico) ma formula_66, e quindi formula_58 \"non\" \u00e8 un ordinale iniziale.\nSupponendo valido l'assioma della scelta, chiamiamo poi \"cardinalit\u00e0\" di un insieme formula_20, e denotiamo con formula_69, il cardinale (l'unico) formula_70 tale che esista una bigezione tra formula_20 e formula_70.\nA questo punto possiamo vedere la relazione formula_73 come una semplice relazione formula_74 tra cardinali.\nSe l'assioma della scelta non viene invece ritenuto valido e formula_20 non possiede un buon ordinamento, la cardinalit\u00e0 di formula_20 viene solitamente definita come l'insieme di tutti gli insiemi che sono equipotenti a formula_20 e hanno il minor rango che un insieme equipotente con formula_20 possa avere (questo \u00e8 un trucco dovuto a Dana Scott: funziona perch\u00e9 la collezione di oggetti aventi un dato rango \u00e8 un insieme). La pi\u00f9 antica definizione di cardinalit\u00e0 di un insieme formula_20 (implicita in Cantor ed esplicita in Frege e nei Principia Mathematica) \u00e8 l'insieme di tutti gli insiemi che sono equipotenti a formula_20: non funziona in ZFC o altri sistemi simili della teoria assiomatica degli insiemi perch\u00e9 questa collezione \u00e8 troppo grande per essere un insieme, ma funziona nella teoria dei tipi, nella teoria New Foundations e nei sistemi ad esse relativi.\nUn insieme formula_20 \u00e8 infinito, o equivalentemente il suo cardinale \u00e8 infinito, se esiste un sottoinsieme proprio formula_19 di formula_20 tale che formula_39. Un cardinale che non \u00e8 infinito viene detto finito; si pu\u00f2 dimostrare che i cardinali finiti sono i numeri naturali, cio\u00e8 che un insieme formula_20 \u00e8 finito se e solo se formula_86 per qualche numero naturale formula_87.\nNumeri aleph.\nDefiniamo innanzitutto la Funzione-Classe di Hartogs, che \u00e8 definita in questo modo:\nformula_88\nsulla classe propria universale di tutti gli insiemi formula_89 in formula_90 la classe propria di tutti gli ordinali tale che ad ogni insieme formula_91 associa l'insieme formula_92.\n(ricordiamo che con l'assiomatizzazione GB le classi si indicano con le lettere maiuscole e gli insiemi con le minuscole).\nSi dimostra che l'immagine di H \u00e8 la classe propria dei cardinali, quindi \u00e8 possibile ora definire tutti i cardinali infiniti facendo uso dei numeri ordinali per induzione transfinita:\nformula_93\nCardinali successori e cardinali limite.\nChiameremo \"cardinale successore\" un qualsiasi cardinale formula_94 tale che esista un ordinale formula_95 per cui formula_96 e \"cardinale limite\" un qualsiasi cardinale formula_97 con formula_98 ordinale limite.\nUn cardinale successore \"non \u00e8\" un ordinale successore; tutti i cardinali sono infatti ordinali limiti. Un cardinale successore \u00e8 immagine attraverso la funzione formula_99 di un ordinale successore.\nSi dimostra che la funzione formula_99 \u00e8 iniettiva e surgettiva. Ovviamente non \u00e8 una funzione vera e propria nella teoria degli insiemi di Zermelo-Fraenkel, dato che le famiglie dei cardinali e degli ordinali costituiscono due classi proprie; \u00e8 solitamente detta una \"funzione classe\", nel senso che soddisfa il requisito\nL'iniettivit\u00e0 e la surgettivit\u00e0 si possono vedere come iniettivit\u00e0 e surgettivit\u00e0 su ogni segmento iniziale della famiglia degli ordinali e di quella dei cardinali.\nAritmetica dei cardinali.\nSi possono definire delle operazioni aritmetiche sui numeri cardinali che generalizzano le operazioni ordinarie sui numeri naturali. Se \"X\" e \"Y\" sono disgiunti, allora l'addizione \u00e8 data dall'unione di formula_20 e formula_19:\nIl prodotto di numeri cardinali \u00e8 dato dal prodotto cartesiano:\nLa potenza \u00e8 data da\ndove formula_107 \u00e8 definito come l'insieme di tutte le funzioni da formula_19 a formula_20. Si pu\u00f2 dimostrare che per cardinali finiti queste operazioni coincidono con le usuali operazioni sui numeri naturali. Inoltre, queste operazioni condividono molte propriet\u00e0 con l'aritmetica ordinaria:\nL'addizione e la moltiplicazione di cardinali infiniti (supponendo valido l'assioma della scelta) sono semplici: se formula_20 o formula_19 sono infiniti ed entrambi sono non vuoti, allora"}
{"id": "284912", "revid": "1719883", "url": "https://it.wikipedia.org/wiki?curid=284912", "title": "Cherubino (araldica)", "text": "Cherubino \u00e8 un termine utilizzato in araldica per indicare una testa di puttino, in maest\u00e0, sostenuta da due ali spiegate."}
{"id": "284913", "revid": "190578", "url": "https://it.wikipedia.org/wiki?curid=284913", "title": "Patriarcato di Antiochia", "text": "Il titolo di patriarca di Antiochia, citt\u00e0 dell'odierna Turchia, \u00e8 posseduto tradizionalmente dal vescovo di Antiochia di Siria, antica sede apostolica.\nAttualmente cinque vescovi di Chiese diverse portano tale titolo. Nessuno di questi risiede effettivamente ad Antakya: nel corso dei secoli, infatti, le sedi apostoliche di Antiochia sono state trasferite a causa di persecuzioni e scismi.\nVescovi di Antiochia.\nSe ci sono due date, la prima segue la tradizione calcedonese, la seconda quella non calcedonese.\nPatriarchi di Antiochia (325-512).\nIl concilio di Nicea I (325) riconobbe Antiochia come sede di patriarcato, assieme a Roma e Alessandria d'Egitto.\nDurante la crisi ariana del IV secolo.\nAvvertenza: se ci sono due date, la prima segue la tradizione calcedonese, la seconda quella non-calcedonese.\nPatriarchi del V secolo.\nCon Flaviano I (che morir\u00e0 nel 404) si ricostituisce l'unit\u00e0 del Patriarcato."}
{"id": "284914", "revid": "124672647", "url": "https://it.wikipedia.org/wiki?curid=284914", "title": "Agape", "text": "\u00c0gape o ag\u00e0pe (, ) significa amore disinteressato, immenso, smisurato. Viene utilizzato nella teologia cristiana per indicare l'amore di Dio nei confronti dell'umanit\u00e0.\nOrigine.\nIl termine, rintracciabile nell'espressione ebraica \"ahab\u00e2\" dell'Antico Testamento, \u00e8 presente nella Bibbia dei Settanta, nella versione greca dei Vangeli, e nelle Lettere di Paolo. Nel vangelo di Giovanni \u00e8 anche sinonimo di eucaristia. \nIl verbo greco \"\u1f00\u03b3\u03b1\u03c0\u1f00\u03c9\" era citato in autori della Grecia classica, per i quali significava \u00abaccogliere con affetto\u00bb, \u00abavere caro\u00bb, oppure \u00abessere contento, \u00abpreferire\u00bb, mentre come sostantivo lo si trova in \"Iliade\" come \u00abamore della virilit\u00e0\u00bb, \u00abcoraggio\u00bb.\nL'equivalente vocabolo latino caritas \u00e8 stato poi utilizzato da altri autori e filosofi cristiani, soprattutto di tradizione neoplatonica, per indicare lo slancio, l'entusiasmo dell'amore verso un coniuge, la famiglia, o una qualunque particolare attivit\u00e0, a differenza della \"philia\", sentimento di amicizia di carattere generalmente non sessuale, e in contrasto con \"eros\", l'attrazione carnale.\nNon \u00e8 quindi solo un sentimento, ma anche una virt\u00f9, uno stato spirituale, un dono di Dio, una grazia. Viene tradotta con carit\u00e0.\nNel cristianesimo.\nL\"agape\" per i cristiani delle origini era una pratica caritatevole consistente in un banchetto comunitario comprendente la messa, una comunione, espressione pi\u00f9 in generale del legame di una comunit\u00e0 umana riunita insieme e vincolata dall'amore fraterno. Durante il suo svolgimento doveva quindi essere previsto il rituale dell'eucaristia, da cui presumibilmente deriva, anche se questo legame col banchetto sacro tese a dissolversi col tempo, man mano che cresceva il numero dei fedeli, con una conseguente diversificazione dei due riti.\nSul piano filosofico pass\u00f2 invece a indicare l'amore spirituale, come superamento dell\"eros\" che \u00e8 l'amore di attrazione tra uomo e donna. Mentre in Platone l\"eros\" \u00e8 un amore di tipo ascensivo, animato dalla bramosia di possedere l'oggetto amato, vissuto come esigenza di completamento e bisogno di appropriarsi di ci\u00f2 che a noi manca, l\"agape\" \u00e8 la risposta di Dio a un tale desiderio, e consiste nella scoperta apparentemente paradossale che solo nel dono di s\u00e9 l\"eros\" pu\u00f2 approdare alla meta tanto anelata, giungendo a infinita e totale soddisfazione.\nNella Bibbia e, in particolare nel Nuovo Testamento, la parola \u00e8 usata infatti non in contrapposizione con l'amore \"umano\", ma come completamento e sublimazione dello stesso. L\"Agape\" \u00e8 infatti per i cristiani il vertice pi\u00f9 alto dell'amore, il punto in cui la filosofia culmina nella religione, quando dopo aver percorso l'ascesi filosofica ha inizio il cammino inverso, per rendere partecipi gli altri uomini della Verit\u00e0 appena raggiunta. L\"Agape\" \u00e8 quindi l'amore gratuito, di colui che dona tutto s\u00e9 stesso all'altro o agli altri senza prevedere o pretendere nulla in cambio, ed \u00e8 perci\u00f2 incondizionato e \"assoluto\".\nDibattito critico.\nIl rapporto tra le due forme di amore \u00e8 stato al centro di un dibattito critico tra gli studiosi. Mentre Anders Nygren distingueva nettamente l\"agape\" dall\"eros\", attribuendo il primo al cristianesimo e il secondo al mondo greco, Benedetto XVI nella sua enciclica presenta invece le due forme di amore come espressioni complementari di un unico sentimento. Richiamandosi a vicenda pervadono entrambe il messaggio biblico: \u00ab\"Eros\" e \"agape\", amore ascendente e amore discendente, non si lasciano mai separare completamente l'uno dall'altro [...] . La fede biblica non costruisce un mondo parallelo o un mondo contrapposto rispetto a quell'originario fenomeno umano che \u00e8 l'amore, ma accetta tutto l'uomo intervenendo nella sua ricerca di amore per purificarla, dischiudendogli al contempo nuove dimensioni\u00bb.\nIn polemica con Nygren, John Michael Rist ha sostenuto che il concetto di \"agape\" non \u00e8 estraneo neppure a Platone e ai neoplatonici pagani, sebbene costoro utilizzino esclusivamente il termine \"eros\": \u00abNygren ha indubbiamente ragione nel sostenere che sia Platone che Plotino parlano pi\u00f9 dell'amore appetitivo che di qualunque altra specie di Eros, ma entrambi hanno perfezionato il loro concetto di amore nella direzione della Agape, in una misura molto pi\u00f9 grande di quella ammessa da Nygren\u00bb.\nEgli rileva ad esempio che l\"eros\" in Plotino non sembra essere soltanto un movimento ascensivo, ma anche una forza creatrice, propria dell'Uno che \u00abama se stesso\u00bb:\nDel resto, anche nei cristiani Origene e Dionigi, secondo Rist, \"eros\" e \"agape\" non sono ritenuti in contrasto tra di loro, sebbene la letteratura cristiana abbia preferito adoperare il termine \"agape\" per evitare gli equivoci a cui si sarebbe prestato l'utilizzo di \"eros\", qualora inteso in senso troppo \u00abcarnale\u00bb. Un uso di \"eros\" accanto a quello di \"agape\" lo si ritrova pure in Gregorio di Nissa, nel quale secondo Walther V\u00f6lker esso sarebbe da leggere analogamente non come amore possessivo per un malinteso influsso platonico come sostenuto da Nygren, ma alla luce appunto dell\"agape\" e della dottrina cristiana della grazia."}
{"id": "284931", "revid": "125595634", "url": "https://it.wikipedia.org/wiki?curid=284931", "title": "Travesti", "text": "Si definisce travesti (o anche en travesti, secondo una corruzione dalla lingua francese), un personaggio che in un'opera teatrale o lirica viene interpretato da un attore o cantante di sesso opposto.\nL'opera lirica.\nTale fenomeno ebbe un carattere assolutamente normale durante tutto il periodo dell'opera barocca e classica, nel '600 e nel '700, sia per la proibizione esistente in alcune piazze, come a Roma e Lisbona, di impiegare donne sul palcoscenico (cosa che indusse a sostituirle con giovani castrati), sia per l'estetica del tempo che, in generale, considerava la voce bianca, stilizzata, dei castrati e delle donne (sia soprani che contralti), come la sola adatta ad esprimere la dimensione lirica e il senso della \"maraviglia\", e rifuggiva dai timbri pi\u00f9 comuni, percepiti come \"volgari\", quali quello del baritenore o del mezzosoprano. Divent\u00f2 pertanto uso comune affidare le parti di amoroso (o anche di amoroso-eroe), \u00abin alternativa ai castrati, a soprani o contralti donne in \"travesti\". Da cui un caso limite, per la nostra mentalit\u00e0: il personaggio di Don Giovanni incarnato da una donna, come nella \"Pravit\u00e0 castigata\" di Eustachio Bambini, rappresentata nel 1734\u00bb a Brno.\nL'uso del \"travesti\" ebbe un ultimo sussulto di grande voga all'inizio dell'Ottocento, quando, per l'esaurirsi dei castrati sulle scene dell'opera lirica, il loro ruolo di \"primo musico\" nelle compagnie operistiche venne assunto in primo luogo da contralti (o da mezzosoprani che passavano per contralti), ai quali ci si rifer\u00ec con la denominazione di \"contralto musico\", e che erano in grado, oltre che di eseguire le parti scritte appositamente per loro, di riprendere \"naturalmente\" i ruoli composti in precedenza per castrati. Tale fenomeno riguard\u00f2 principalmente Rossini ed i compositori suoi contemporanei, compresi quelli immediatamente precedenti, come Mayr, Pavesi, Pa\u00ebr o Generali, e quelli della nuova generazione, come Bellini, Donizetti, Mercadante, Pacini, Meyerbeer e Glinka.\nCon l'affermarsi del realismo romantico, per\u00f2, le parti maschili in \"travesti\" furono invece sempre pi\u00f9 confinate a personaggi in et\u00e0 adolescenziale, sul modello del Cherubino delle \"Nozze di Figaro\" di Mozart. Una scelta che salvaguardava le ragioni della verosimiglianza. \u00c8 il caso, pi\u00f9 che del Romeo de \"I Capuleti e i Montecchi\" di Bellini (ancora inquadrabile nel fenomeno del contralto musico), di Maffio Orsini nella \"Lucrezia Borgia\" e di Pierotto nella \"Linda di Chamounix\" di Donizetti, dei paggi Urbain ne \"Gli ugonotti\" di Meyerbeer e Oscar in \"Un ballo in maschera\" di Verdi, di Beppe ne \"L'amico Fritz\" di Mascagni, ecc.\nGi\u00e0 in pieno Novecento Richard Strauss, con spirito neoclassico, affida a voci femminili le parti di Octavian nel \"Cavaliere della Rosa\" (mezzosoprano) e del compositore nell\"'Arianna a Nasso\" (soprano o mezzosoprano).\nL'uso \"grottesco\" delle voci maschili.\nSe il caso di \"mamma Agata\", un ruolo femminile affidato ad un baritono in \"travesti\" nell'opera donizettiana \"Le convenienze ed inconvenienze teatrali\", rappresenta un evento abbastanza eccezionale nell'opera moderna, l'intento apertamente farsesco e parodistico che ne \u00e8 all'origine, riprende una tradizione risalente al primo periodo barocco quando era d'uso impiegare tenori, oltrech\u00e9 contralti, per rappresentare figure di donne vecchie, laide o sgraziate. Tale consuetudine era in essere nell'opera italiana con l'utilizzo soprattutto di baritenori, ma, estesa a tutte le tipologie vocali, era ancor pi\u00f9 comune nell'opera francese, nella quale vi si faceva ricorso anche per significare il carattere soprannaturale, luciferino o comunque oltremondano, dei personaggi: la protagonista della \"com\u00e9die lyrique\" di Rameau, \"Plat\u00e9e\", ad esempio, fu grottescamente interpretata da una \"haute-contre\" (tenore contraltino), alla quale l'autore affid\u00f2, nell'edizione del 1749, la parte pi\u00f9 acuta da lui mai scritta per tale tipologia vocale. Lo stesso Rameau, a titolo d'esempio, volle che le tre Parche dell'\"Hippolyte et Aricie\" fossero interpretate da una \"haute-contre\", da un tenore baritonale (\"taille\") e da un basso.\nIl teatro.\nIn Inghilterra, nel periodo del teatro elisabettiano -soprattutto shakespeariano- fino alla Restaurazione (1660), tutti i personaggi femminili sono interpretati da attori uomini \"en travesti\".\nNel moderno teatro contemporaneo, sempre nel segmento della musica, un esempio di canto \"en travesti\" \u00e8 dato da gruppi vocali come quelli de Le Sorelle Bandiera e delle Sorelle Marinetti.\nFuori dal campo musicale.\nPrima della corrente diffusione del termine inglese drag queen, nel linguaggio colloquiale si \u00e8 usata questa espressione per indicare estensivamente qualsiasi parte teatrale in costume del sesso opposto, anche al di fuori dell'ambito musicale e della musica lirica, per esempio in espressioni come \"recitare en travesti\" o \"attore en travesti\" o \"commedia en travesti\". \nIn Italia si annoverano la compagnia teatrale dialettale I Legnanesi, alcuni personaggi portati in scena da Il Bagaglino, la \"Signora Coriandoli\" interpretata da Maurizio Ferrini e l'attrice e cantante Drusilla Foer."}
{"id": "284932", "revid": "174925", "url": "https://it.wikipedia.org/wiki?curid=284932", "title": "Carbonchio", "text": ""}
{"id": "284936", "revid": "125924584", "url": "https://it.wikipedia.org/wiki?curid=284936", "title": "Nagorno Karabakh", "text": "Il Nagorno Karabakh (in italiano talvolta anche Karabakh Montuoso, Alto Karabakh o Karabakh Superiore) \u00e8 una regione geografica senza sbocco sul mare, sita nel Caucaso meridionale e appartenente geograficamente all'Altopiano armeno. Si sviluppa all'estremit\u00e0 sud orientale della catena montuosa del Caucaso Minore e copre una superficie di .\nNome.\nIn lingua armena la regione \u00e8 nota come \u053c\u0565\u057c\u0576\u0561\u0575\u056b\u0576 \u0542\u0561\u0580\u0561\u0562\u0561\u0572 (traslitterabile con \"Lernayin Gharabagh\") anche se pi\u00f9 comunemente identificata come Artsakh (\u0531\u0580\u0581\u0561\u056d). In lingua azera, invece, \u00e8 nota come \"Da\u011fl\u0131q Qaraba\u011f\" o \"Yuxar\u0131 Qaraba\u011f\", espressione che significa \"giardino montuoso nero\" o \"giardino nero superiore\". La forma russa \u00e8 \u041d\u0430\u0433\u043e\u0440\u043d\u044b\u0439 \u041a\u0430\u0440\u0430\u0431\u0430\u0445 (traslitterato con \"Nagornyj Karabach\"), mentre quella persiana \u00e8 \u0642\u0631\u0647 \u0628\u0627\u063a.\nLa regione dell'Alto Karabakh si distingue da quella Basso Karabakh (o Karabakh inferiore) che interessa prevalentemente la piana alluvionale che si estende tra i fiumi Kura e Aras. Le principali citt\u00e0 della regione sono\u00a0Step'anakert, che funge da capitale della non riconosciuta Repubblica del Nagorno-Karabakh, e \u015eu\u015fa, che giace parzialmente in rovina.\nGeografia.\nIl territorio \u00e8 prevalentemente montuoso con un'altezza media di , ricco di foreste e corsi d'acqua. Il bordo settentrionale \u00e8 cinto dalla catena dei Monti Mrav, catena secondaria del Caucaso Minore che delimita a ovest l'altopiano del Karabakh. Scendendo verso sud, seguendo il corso del fiume Hakari, fino alla piana dell'Aras e a est a quella del Kura.\nSuddivisione politica.\nIl Nagorno Karabakh \u00e8 quasi interamente occupato dalla Repubblica dell'Artsakh, costituitasi nel 1991 con il nome di Repubblica del Nagorno Karabakh, della quale non fa per\u00f2 parte la regione settentrionale di Shahumian (attuale distretto di Goranboy) sotto controllo dell'Azerbaigian dopo la guerra del Nagorno Karabakh. In precedenza, su una superficie di si sviluppava l'Oblast' Autonoma del Nagorno Karabakh.\nStoria.\nLa regione del Nagorno Karabakh fa parte delle terre note agli archeologi come sede della cultura Kura-Araxes, perch\u00e9 si \u00e8 sviluppata nella zona compresa tra questi due fiumi. Nell'antichit\u00e0 precristiana, quest'area (il cui antico nome armeno \u00e8 Artsakh) ha fatto parte (in alcuni periodi che oggi \u00e8 difficile individuare con precisione) dell'Albania caucasica e della Grande Armenia. Nel 95 a.C. la regione fu conquistata da Tigrane II d'Armenia, signore del Regno d'Armenia. Gli antichi albanesi e gli armeni si alternarono al dominio del territorio fino all'inizio del IV secolo d.C.\nIl cristianesimo fu introdotto nel Nagorno Karabakh per la prima volta gi\u00e0 nel I secolo ad opera di sant'Eliseo. Tra il VII e l'VIII secolo la regione fu invasa e saccheggiata dagli arabi, nel XIII secolo venne invasa da tartari e mongoli, mentre nel secolo successivo fu la volta di trib\u00f9 turche. Con il Trattato di Gulistan del 1813, il Karabakh pass\u00f2 all'Impero russo.\nDopo la rivoluzione russa del 1917, il Karabakh fu inglobato nella Federazione Transcaucasica, che ben presto si divise tra Armenia, Azerbaigian e Georgia. Il territorio del Nagorno Karabakh venne rivendicato sia dagli armeni (che all'epoca costituivano il 98% della popolazione), sia dagli azeri. Dopo la conquista bolscevica del 1920, il territorio (come pure quello del Nakhchivan) venne assegnato, per volere di Stalin, all'Azerbaigian e nel 1923 venne creata l'Oblast' Autonoma del Nagorno Karabakh. Con la dissoluzione dell'Unione Sovietica tra la fine degli anni ottanta e l'inizio degli anni novanta, la questione del Nagorno Karabakh riemerse. Lamentando l'azerificazione forzata della regione operata da Baku, la locale popolazione armena, con il supporto ideologico e materiale dell'Armenia stessa, cominci\u00f2 a mobilitarsi per riunire la regione alle madrepatria.\nNel settembre 1991 il soviet locale, utilizzando la legislazione sovietica dell'epoca, dichiar\u00f2 la nascita della nuova repubblica dopo che l'Azerbaigian aveva deciso di fuoriuscire dall'Unione Sovietica. Seguirono un referendum ed elezioni, ma nel gennaio dell'anno seguente la reazione militare azera accese il conflitto che si concluse con un accordo di cessate il fuoco nel 1994. Da allora sono in corso negoziati di pace sotto l'egida del Gruppo di Minsk. Il 27 settembre 2020, l'Azerbaijan ha ripreso il conflitto occupando la parte meridionale del Nagorno Karabakh. La Russia \u00e8 intervenuta dopo gli inutili appelli dell'ONU ed il 10 novembre 2020 ha annunciato un accordo di tregua tra Azerbaigian ed Armenia e lo schieramento di una forza di pace russa lungo il confine."}
{"id": "284948", "revid": "767487", "url": "https://it.wikipedia.org/wiki?curid=284948", "title": "Little Louie Vega", "text": "Fa parte del gruppo Masters At Work insieme a Kenny \"Dope\" Gonzalez con cui ha fondato la casa discografica MAW Records.\nNato e cresciuto nel Bronx (uno dei quartieri pi\u00f9 popolari e variopinti di New York), subisce fin da piccolo le influenze del padre (di origini portoricane), sassofonista jazz, e dello zio H\u00e9ctor Lavoe.\nGli inizi.\nLa svolta per Louie arriva da ragazzo, a 14 anni inizia a frequentare i primi ambienti hip-hop, una cultura che nacque qualche anno prima proprio nei quartieri neri delle metropoli americane (NYC in primis); nel 1984 ottiene il suo primo incarico come dj resident allo \"Chez sensual\". In questi ambienti conosce un ragazzo con cui stringe un'amicizia e una collaborazione artistica: Kenny \"Dope\" Gonzalez, un dj che all'epoca suonava funk e breakbeat.\nIn quel momento lo stile di Louie Vega era gi\u00e0 ben definito, e i suoi set erano gi\u00e0 un crossover di latin, garage e dischi pop e rock come ad esempio \"Pride\" degli U2.\nMasters at Work.\nLouie insieme a Kenny fonda dopo poco il progetto Masters at Work (MAW), il nome con cui tra la fine degli anni ottanta e per tutti gli anni novanta e 2000 fanno uscire decine e decine di dischi e remix, portando il ragazzo al successo internazionale.\nIn seguito si sposa con la cantante La India (i due ora sono divisi, e Vega \u00e8 assieme ad un'altra cantante: Anane), con la quale ha un'altra collaborazione artistica. Lei finora ha impiegato la sua voce per dischi salsa, ma Louie inizia a riprodurre per lei le prime basi house. Numerose sono le collaborazioni tra i MAW e La India, tra le pi\u00f9 importanti \"Runaway\", \"Love and happines\", \"To be in love\" e \"Backfired\".\nNel frattempo il progetto MAW si \u00e8 evoluto, fino a diventare una etichetta discografica (\"MAW records\") al top nel mondo house, e Louie Vega ha diffuso il suo stile fatto da una mescolanza di deep, jazz, latin, accompagnata da groove. Louie spesso si esibisce con l'amico e partner Kenny Dope, creando set sofisticati soprattutto nelle serate \"masters at work\" da loro organizzate; si esibiscono insieme a ballerini, percussionisti, cantante, e naturalmente La India.\nElements of Life.\nNel 2000 vi \u00e8 la collaborazione con un altro gruppo statunitense, Blaze, con il quale produce \"Elements of Life\", cantata da Josh Milan.\nLouie Vega e Blaze nel 2002 riappaiono con un featuring di Elements of Life, dal quale ottennero un altrettanto brano di successo, \"Brand New Day\".\nNel 2003 esce la raccolta \"Elements of Life\" co-prodotta e mixata da Vega. \"Elements of Life Extention\" esce nel 2004 e consolida la partecipazione di Blaze e soprattutto di Josh Milan e di Anane cantante e presentata al pubblico con il vinile contenente \"Mon Amour\" e \"Nos Vida\", inclusi nella prima edizione di Elements of Life.\nPartecipano anche tastieristi e percussionisti da Vega stesso lanciati come Luisito Quintero, o chitarristi come Raul Midon, Mike Ciro. Insomma una vera e propria band che musicalmente non \u00e8 pi\u00f9 molto house ma funk, jazz, soul, sempre con uno spirito di fondo molto latino. Sar\u00e0 con questa infatti che nel 2005 inaugurer\u00e0 il primo tour, dopo aver fatto nel 2004 apparizioni in diversi festival jazz e all'Arezzo Wave.\nLittle Louie Vega, Anane, Elements Of Life.\nNel 2013 un incontro con l'artista italiano Alan Sorrenti porta alla rilettura in chiave moderna di \"Figli delle stelle\" voluta dallo stesso Sorrenti.\nGrammy.\nNel 2004 Vega viene premiato vincendo il Grammy Award con \"Lei lo Lai\" di \"The Latin Project\", versione successivamente reinterpretata dai Masters at Work.\nIl 7 febbraio 2006 riceve un altro Grammy, vincendo la categoria \"best remix\" con il remix di \"Superfly\" di Curtis Mayfield.\nDiscografia.\nAlbum.\nNuYorican Soul 1996"}
{"id": "284953", "revid": "7336", "url": "https://it.wikipedia.org/wiki?curid=284953", "title": "Jazz-samba", "text": ""}
{"id": "284954", "revid": "7336", "url": "https://it.wikipedia.org/wiki?curid=284954", "title": "Samba-jazz", "text": ""}
{"id": "284955", "revid": "242434", "url": "https://it.wikipedia.org/wiki?curid=284955", "title": "Controbastone", "text": ""}
{"id": "284956", "revid": "116397269", "url": "https://it.wikipedia.org/wiki?curid=284956", "title": "Controfiletto", "text": ""}
{"id": "284967", "revid": "2519", "url": "https://it.wikipedia.org/wiki?curid=284967", "title": "Saguaro", "text": ""}
{"id": "284972", "revid": "767487", "url": "https://it.wikipedia.org/wiki?curid=284972", "title": "Bianco (araldica)", "text": "In araldica il colore bianco \u00e8 molto raro, in quanto nell'uso corrente \u00e8 sostituito dall'argento, particolarmente quando tale smalto denota la mancanza di figure, come accade spesso nell'araldica militare italiana.\nIn qualche caso, per\u00f2, il bianco \u00e8 presente come tale, soprattutto come smalto caratteristico di agnelli, cavalli o cigni.\nStoricamente il bianco fu il colore distintivo dei \"guelfi\"."}
{"id": "284974", "revid": "29727", "url": "https://it.wikipedia.org/wiki?curid=284974", "title": "Avocado", "text": ""}
{"id": "284977", "revid": "148107", "url": "https://it.wikipedia.org/wiki?curid=284977", "title": "Reticolo di Bravais", "text": "In geometria e in cristallografia, un reticolo cristallino (o \"reticolo di Bravais\", dal francese Auguste Bravais che per primo lo descrisse nel 1848) \u00e8 un insieme infinito di punti discreti aventi disposizione geometrica sempre uguale in tutto lo spazio. I punti del reticolo sono costituiti da una \"base\" (racchiusa all'interno di una cella unitaria), cio\u00e8 da un insieme di uno o pi\u00f9 entit\u00e0 molecolari (atomi, molecole o ioni), per cui la struttura atomica dei cristalli \u00e8 definita dal reticolo e dalla base del reticolo.\nLa teoria dei gruppi permette di definire il numero di reticoli di Bravais possibili per ogni dimensione dello spazio.\nDefinizione.\nSi ponga l'origine degli assi cartesiani su un qualsiasi punto del reticolo, ogni punto \u00e8 individuato da un vettore. Un reticolo di Bravais \u00e8 generato da operazioni di traslazione nello spazio di un insieme di vettori, detti \"vettori primitivi\". I vettori primitivi sono linearmente indipendenti e la loro scelta non \u00e8 univoca.\nLa definizione generale di reticolo di Bravais formula_1 in \"d\" dimensioni \u00e8:\ndove formula_3sono numeri interi e formula_4 i vettori primitivi del reticolo.\nIl reticolo in una dimensione \u00e8 unico e definito dall'equazione:\nIn due dimensioni il reticolo viene definito dall'equazione:\ncon formula_7 e formula_8, i vettori primitivi, che non sono paralleli. In due dimensioni esistono cinque reticoli di Bravais: obliquo, rettangolare, rettangolare centrato, esagonale e quadrato. In realt\u00e0 vi sono quattro sistemi cristallini, in quanto il rettangolare ed il rettangolare centrato appartengono allo stesso sistema cristallino.\nIl reticolo in tre dimensioni viene definito dall'equazione:\ncon formula_7, formula_8 e formula_12 i vettori primitivi, che non sono complanari.\nCella primitiva.\nSi definisce cella primitiva unitaria di un reticolo un volume di spazio che, traslato attraverso tutti i vettori di un reticolo di Bravais, riempie completamente il reticolo senza sovrapposizioni e senza lasciare spazi vuoti. Una cella primitiva contiene un solo punto del reticolo, ed ha stessa simmetria del reticolo. \nNel caso tridimensionale, conoscendo il volume, \u00e8 possibile determinare la densit\u00e0 del solido:\nDove formula_14 \u00e8 la massa della base e formula_15 \u00e8 il volume della cella unitaria. Da un punto di vista geometrico si dimostra che, detti formula_7, formula_8, formula_12 i vettori primitivi, il volume della cella unitaria risulta:\nNel caso tridimensionale per un reticolo formula_20 la scelta pi\u00f9 banale \u00e8 quella di un cubo di lato formula_21.\nTutto lo spazio di un reticolo pu\u00f2 essere riempito con celle convenzionali senza sovrapposizioni quando viene traslato attraverso un sottoinsieme dei vettori del reticolo di Bravais. \nCella primitiva di Wigner-Seitz.\nLa cella di Wigner-Seitz attorno ad un punto di un reticolo di Bravais \u00e8 la cella primitiva che gode di tutte le propriet\u00e0 di simmetria della struttura.\nReticolo reciproco.\nConsideriamo un set di punti formula_22 che costituiscono un reticolo di Bravais ed una onda piana, definita da formula_23. Tale onda, per alcuni valori di formula_24, ha la periodicit\u00e0 del reticolo di Bravais. L'insieme dei vettori d'onda formula_25 che descrive onde piane con la periodicit\u00e0 di un dato reticolo di Bravais si chiama reticolo reciproco. Tale condizione da un punto di vista algebrico corrisponde a scrivere:\nDovendo tale relazione valere per qualsiasi formula_27 segue che l'insieme dei vettori del reticolo reciproco soddisfa la relazione:\nper tutti i punti formula_1 del reticolo di Bravais.\nClassificazione.\nI reticoli di Bravais si classificano in base alla forma della cella convenzionale, dove ciascuna forma corrisponde ad uno dei sette sistemi cristallini, e alla presenza o meno di punti del reticolo al centro del corpo o delle facce di questa.\nI sette sistemi cristallini sono:\ne la centratura del reticolo pu\u00f2 essere:\nNon tutte le combinazioni sistema cristallino-centratura danno per\u00f2 luogo a differenti tipi di reticolo, in quanto alcune di queste sono equivalenti: ad esempio, un reticolo monoclino I \u00e8 equivalente a un reticolo monoclino C cambiando la scelta dei vettori di base.\nIn tre dimensioni vi sono 14 tipi di reticolo di Bravais, riportati di seguito. Per quanto riguarda la sigla con cui vengono identificati si usa normalmente la notazione che deriva dall'inglese.\n(*) rapporto tra il volume della cella convenzionale e quello della cella primitiva.\n(**) talvolta come cella convenzionale romboedrica si usa, anzich\u00e9 quella riportata in figura, la cella tipo esagonale, centrata a (2/3,1/3,1/3) e (1/3,2/3,2/3).\nNumero di coordinazione.\nSi chiamano primi vicini i punti del reticolo pi\u00f9 vicini ad un dato punto del reticolo stesso. A causa della natura periodica del reticolo di Bravais ogni punto ha lo stesso numero di primi vicini.\nSi chiama numero di coordinazione il numero di primi vicini, tale grandezza \u00e8 una propriet\u00e0 fondamentale del reticolo. In tabella sono dati i numeri di coordinazione dei tre reticoli cubici assieme ad altre propriet\u00e0 di tale reticoli.\nEsempi di struttura cristallina.\nNella tabella sono riportati i tipi di struttura cristallina per gli elementi metallici pi\u00f9 importanti.\nLa distanza interatomica si riferisce alla distanza fra due atomi dello stesso elemento misurata con l'aiuto della diffrazione a raggi x."}
{"id": "284982", "revid": "104458", "url": "https://it.wikipedia.org/wiki?curid=284982", "title": "Popoli italici", "text": ""}
{"id": "284985", "revid": "599013", "url": "https://it.wikipedia.org/wiki?curid=284985", "title": "Livella", "text": "La livella \u00e8 uno strumento di misura utilizzato per determinare la pendenza di una superficie rispetto a un piano orizzontale di riferimento. Esistono due categorie principali di livella: quelle a bolla e quelle laser. Le livelle a bolla sono distinguibili in livelle toriche e livelle sferiche.\nLivella a bolla.\nStoria.\nL'invenzione della livella a bolla pu\u00f2 essere fatta risalire all'ingegnere Antoine Ch\u00e9zy, che ne defin\u00ec le modalit\u00e0 costruttive e ne predilesse il suo uso a scapito del filo a piombo, soggetto a maggiori errori di misura.\nFunzionamento.\nLa livella a bolla si basa su un principio elementare della fisica: riempiendo un contenitore di liquido (di solito liquidi volatili come etere o alcool) e lasciandovi una bolla d'aria all'interno, la bolla si posizioner\u00e0 sempre nel punto pi\u00f9 alto del contenitore, perch\u00e9 l'aria \u00e8 meno densa del liquido. Sfruttando questa propriet\u00e0, se inseriamo del liquido in un contenitore sferico lasciandovi una bolla d'aria, otteniamo che la bolla si posizioni sempre nel punto della sfera pi\u00f9 lontano dalla superficie terrestre o, meglio, si posiziona sempre a indicare lo zenit, se si considera la linea teorica che passa dal centro della sfera per il baricentro della bolla d'aria.\nSe dunque fissiamo la sfera a un apparecchio che desideriamo stia perfettamente orizzontale, non dovremo far altro che muovere l'apparecchio finch\u00e9 la bolla non sar\u00e0 nella parte superiore della sfera, che avremo avuto cura di indicare con un segno.\nQuesta \u00e8 la livella sferica, apparecchio che trova applicazione, in particolare, negli strumenti topografici, quali il celerimetro o tacheometro, il teodolite e la stazione totale.\nSe desiderassimo una maggiore precisione (si tratta pur sempre di strumenti a lettura diretta) in una livella che occupa lo stesso spazio fisico, sostituiremo la sfera con un toro. Il toro ci permette di avere misure molto pi\u00f9 precise, con l'unico inconveniente che la livella a bolla toroidale \u00e8 precisa in una sola direzione, a differenza della livella sferica che ci d\u00e0 la misura in tutte le direzioni contemporaneamente. La livella toroidale viene utilizzata sugli strumenti topografici, come ausilio alla livella sferica per la messa in bolla dello strumento.\nLa livella toroidale, o torica, trova applicazione nelle livelle utilizzate nei cantieri edili: montata su un oggetto che ha un piano liscio pu\u00f2 permettere di determinare facilmente un asse orizzontale o verticale.\nTutte le livelle a bolla amplificano l'errore di lettura. L'errore di posizione di un decimo di millimetro della bolla d'aria rispetto al riferimento si ripercuote amplificato sulla distanza: a un metro sar\u00e0 di un millimetro, a dieci metri sar\u00e0 di un centimetro.\nLivella laser.\nLa livella laser, contrariamente a quanto avviene per la livella sferica e torica, non viene usata per determinare se una superficie sia o meno in piano: serve, invece, per tracciare una linea luminosa che ci permette di capire quali punti di uno spazio chiuso (o anche aperto, volendo) appartengono allo stesso piano. La livella laser, per essere messa in piano, utilizza comunque una livella sferica e due toroidali (una per ogni direzione fondamentale, o una unica orientabile).\nLa livella laser in genere si compone di un apparecchio rettangolare, sorretto da un treppiede, che monta, a una estremit\u00e0, un raggio luminoso a elevata intensit\u00e0. L'apparecchio \u00e8 in grado di ruotare autonomamente sull'asse del treppiede, lanciando a 360\u00b0 il fascio luminoso, un miglioramento sulla precisione e facilita d'uso di questo strumento \u00e8 costituito dalla funzione di autolivellamento cui sono dotate le livelle laser pi\u00f9 recenti.\nSimbologia.\nIn massoneria, la livella \u00e8 simbolo dell'uguaglianza fra tutti i Fratelli."}
{"id": "284994", "revid": "767487", "url": "https://it.wikipedia.org/wiki?curid=284994", "title": "Biforcata", "text": ""}
{"id": "284996", "revid": "287204", "url": "https://it.wikipedia.org/wiki?curid=284996", "title": "Stazione totale", "text": ""}
{"id": "285022", "revid": "1564499", "url": "https://it.wikipedia.org/wiki?curid=285022", "title": "Baragiano", "text": "Baragiano (\"Varagi\u00e0ne\" in dialetto lucano) \u00e8 un comune italiano di abitanti della provincia di Potenza, in Basilicata.\nFa parte della Comunit\u00e0 montana Marmo Platano.\nGeografia fisica.\nBaragiano sorge a 625 m di altitudine s.l.m. nella parte nord-occidentale della provincia di Potenza. Fisicamente \u00e8 diviso in due parti distanti tra loro; sulla collina si trova il centro storico con il municipio e altri uffici amministrativi: \u00e8 qui che Baragiano ha avuto la sua origine cos\u00ec com'\u00e8 stato dimostrato dagli scavi archeologici.\nA valle invece si trova Baragiano Scalo divenuto un'area rilevante per il commercio e per lo scalo ferroviario.\nIl territorio \u00e8 bagnato dai fiumi Isca e Marmo che proprio alle pendici del massiccio roccioso ove sorge Baragiano formano il fiume Platano.\nConfina con i comuni di: Picerno (9\u00a0km), Ruoti (13\u00a0km), Balvano e Bella (15\u00a0km). Dista 29\u00a0km da Potenza e 127\u00a0km dall'altra provincia lucana Matera.\nOrigini del nome.\nIl nome deriverebbe da\"Ara Jani\" (tempio dedicato a Giano) o da \"Barragium\", luogo destinato al pagamento del pedaggio (probabilmente delle greggi che dalla pianura salivano ai pascoli de Li Foi di Picerno).\nMonumenti e luoghi d'interesse.\nLe origini antiche del paese sono testimoniate dai reperti archeologici rinvenuti in contrada Braida e dai resti delle mura risalenti al VI-V secolo a.C.\nNel centro storico \u00e8 possibile ammirare i portali delle famiglie gentilizie, in particolare degni di nota sono il Palazzo Iura e il Palazzo Venetucci .\nNella parte alta del paese vi \u00e8 ci\u00f2 che rimane dell'antico e monumentale castello, un tempo una delle regge pi\u00f9 importanti della regione lucana, vero e proprio vanto d'orgoglio del paese. Interessante \u00e8 la chiesa di S. Maria Assunta (o di \"Mezzagosto\") di origine rinascimentale, poi modificata e ristrutturata nel corso del tempo.\nLa facciata \u00e8 semplice e arricchita da tre stele in pietra, all'interno si possono ammirare la statua dell'Assunta, nella parte sinistra un crocifisso ligneo del XVII-XVIII secolo, nella parte destra un'acquasantiera su un basamento in pietra e la statua lignea della Madonna del Carmine del XVI secolo\nNotevoli sono anche la Cappella del Patrono San Rocco del XVI secolo, al cui interno si trovano cinque pregevoli statue lignee, la chiesa della Concezione, nella parte pi\u00f9 bassa dell'abitato e la chiesa della Santissima Annunziata del XV secolo. Questa cappella, la pi\u00f9 antica del paese, ha goduto sempre di particolare prestigio per il simulacro della Madonna, molto venerata anche dai paesi vicini.\nEconomia.\n\u00c8 presente non nel territorio di Baragiano ma in quello di Balvano la \"Zona Industriale di Baragiano\" nata dopo il Terremoto dell'Irpinia del 23 novembre 1980 secondo la legge 219/81. La zona industriale non ha mai funzionato a pieno regime, notevole \u00e8 stato invece il suo impatto ambientale, visto che per la sua costruzione l'intero letto del fiume Marmo \u00e8 stato deviato; \u00e8 stato ultimato negli ultimi anni un ponte che collega la zona industriale con lo scalo ferroviario di Baragiano Scalo. La zona industriale di Baragiano ospita la Drive Beer srl che produce la Birra Morena. L'attivit\u00e0 predominante \u00e8 quindi l'agricoltura che vede il suo massimo sviluppo nelle zone confinanti con il comune di Bella, dove la presenza di numerose aziende agricole ha favorito un'enorme produzione di latte.\nSport.\nLo sport maggiormente praticato \u00e8 il calcio, lo stadio comunale \u00e8 intitolato a Donato Corrado. La squadra di calcio \u00e8 la \"Polisportiva Baragiano\" che milita nel girone A lucano di 1\u00aa Categoria.\nPer la conformazione del territorio, negli ultimi anni notevole \u00e8 stato lo sviluppo del ciclismo amatoriale. Ogni anno, il luned\u00ec di Pasquetta, si disputa la corsa ciclistica \"Medaglia d'oro SS. Annunziata\" per categorie allievi e juniores provenienti dalla regioni dal centeo-sud"}
{"id": "285026", "revid": "23", "url": "https://it.wikipedia.org/wiki?curid=285026", "title": "Sciroppi", "text": ""}
{"id": "285028", "revid": "135224", "url": "https://it.wikipedia.org/wiki?curid=285028", "title": "Sciroppo", "text": "Lo sciroppo ad uso alimentare \u00e8 una soluzione formata da zucchero ed acqua in proporzioni decrescenti ed \u00e8 caratterizzato da gusto dolce e viscosit\u00e0 elevata. La formula originale contiene zucchero semolato - saccarosio - o zucchero di canna grezzo o bianco ad una concentrazione ottimale del 65/67 %\u00a0p/p. , per una ottimale conservazione a lungo termine (shelf-life o T.M.C. di 36 mesi).\nIl gusto dolce pu\u00f2 essere ottenuto anche usando altri polioli (mannitolo, sorbitolo) o dolcificanti. In questo caso la proporzione del solvente (acqua) deve essere superiore rispetto ad una soluzione zuccherina, perch\u00e9 c'\u00e8 il rischio di saturazione. Gli sciroppi hanno normalmente un gusto neutro. L'aromatizzazione dello sciroppo viene effettuata con aromi naturali o natural-identici. Viene utilizzato acido citrico come acidificante per ottenere l'acidit\u00e0 altrimenti naturalmente ottenuta con l'utilizzo di succhi, altres\u00ec come correttore del pH, per portarlo uguale o inferiore a 4,5. Altre sostanze vegetali come succhi o estratti completano la formula. Per decenni sono stati utilizzati coloranti azotati per la colorazione artificiale in quanto la bevanda ottenuta dalla diluizione dello sciroppo con un solvente, per lo pi\u00f9 acqua, risulterebbe incolore e nella maggior parte dei casi trasparente. Vengono perci\u00f2 utilizzate anche paste intorbidanti a base di emulsioni di agrumi o altre sostanze vegetali per donare infatti l'aspetto pi\u00f9 simile a quello del frutto spremuto che si intende \"imitare\". Ad oggi l'industria tende all'utilizzo di fibre solubili per strutturare lo sciroppo ed ottimizzare la formula rendendola in gergo tecnico \"funzionale\" sia nell'aspetto sia nelle perfomances, che vengono richieste oggi ad uno sciroppo in settori quale quello ad esempio della mixology.. \nLa concentrazione prescritta dalla Farmacopea Italiana per lo sciroppo semplice \u00e8 del 66,5%\u00a0p/p (saccarosio 665\u00a0g, acqua depurata 335\u00a0g). Le caratteristiche fisiche tipiche sono il peso specifico (1,32 a 20\u00a0\u00b0C) e la viscosit\u00e0 (201,5\u00a0mPa.s a 20\u00a0\u00b0C). Poich\u00e9 la solubilit\u00e0 del saccarosio \u00e8 di 2\u00a0g in 1\u00a0ml di acqua, la concentrazione dello sciroppo semplice corrisponde quasi (teorico g 67) a quella di una soluzione satura a temperatura ambiente. L'alta proporzione di zucchero conferisce anche stabilit\u00e0 allo sciroppo se viene comunque pastorizzato o mantenuto a pH uguale o inferiore a 4,5 in modo da contrastare la formazione di botulino.\nLo sciroppo semplice \u00e8 molto resistente alla crescita microbica a causa della scarsa quantit\u00e0 di acqua disponibile, se viene comunque pastorizzato o conservato con antimicrobici. Inoltre la pressione osmotica di questa soluzione \u00e8 molto elevata e non adatta allo sviluppo di microrganismi. Lo sciroppo deve essere conservato evitando eccessivi sbalzi di temperatura che potrebbero innescare l'iniziale cristallizzazione dello zucchero. I primi cristalli, agendo da nucleo, possono infatti favorire la separazione di una marcata quantit\u00e0 di saccarosio, rendendo cos\u00ec lo sciroppo fortemente insaturo e quindi adatto alla crescita batterica. \nNel caso di riduzione della concentrazione di saccarosio per evitare la proliferazione di microrganismi si impiegano dei conservanti. In genere E 202 Potassio sorbato oppure E 211 Sodio benzoato anche se per quest'ultimo sono state sollevate criticit\u00e0 nell'interazione con alcuni coloranti sintetici. Si possono perci\u00f2 aggiungere agli sciroppi l'acido benzoico o il benzoato di sodio, o loro miscele, l'acido sorbico o il sorbato di potassio in concentrazioni idonee (1,2 / 2 g/kg). Per usi particolari si preparano sciroppi in cui il saccarosio \u00e8 sostituito interamente da altri zuccheri (p. es. glucosio e fruttosio), da alditoli (p. es. sorbitolo), da addensanti come la gomma di xantan o di guar o le pectine. Queste sostanze impartiscono alle preparazioni una viscosit\u00e0 molto simile a quella dello sciroppo semplice e l'aggiunta di un edulcorante sintetico riproduce un surrogato dello sciroppo semplice. Per\u00f2 la mancanza di grado brix, percentuale in peso secco del prodotto, non percepita dal palato \u00e8 ancor oggi difficilmente gradita dal pubblico e ancora meno da ingredienti o blend che abbiano necessit\u00e0 di \"peso\" in formula.\nPreparazione dello sciroppo semplice.\nScaldare all'ebollizione, per 20 minuti, una quantit\u00e0 sufficiente di acqua depurata; mantenendo la temperatura a 80-85\u00a0\u00b0C, sciogliervi il saccarosio, agitando bene per disciogliere completamente lo zucchero. Mescolare per omogeneizzare e filtrare subito a caldo su garza, posta in un imbuto precedentemente riscaldato. Mescolare e portare a peso con acqua depurata, precedentemente bollita per 20\u00a0min. Non bisogna riscaldare eccessivamente. Infatti il saccarosio \u00e8 un disaccaride e pu\u00f2 venire idrolizzato. \nSciroppi aromatizzati.\nEssi vengono ottenuti per diretta mescolanza dei corrispondenti estratti fluidi con lo sciroppo semplice. Aggiunta di 5\u00a0g di estratto fluido (rapporto estratto: droga 1:1) a 95\u00a0g di sciroppo semplice. I pi\u00f9 comuni sono quelli di menta, limone, lampone, cannella, arancia amara, arancia dolce, mandarino, zenzero.\nSciroppo di limone:\nacido citrico monoidrato 25,0\u00a0g\nacqua 25,0\u00a0g\ntintura di limone 25,0\u00a0g\nsciroppo semplice 925\u00a0g\nSi discioglie l'acido citrico nell'acqua e si aggiungono lo sciroppo semplice e la tintura di limone.\nSciroppo di arancio:\ntintura di corteccia di arancio dolce 50\u00a0ml\nacido citrico (anidro) 5\u00a0g\ntalco 15\u00a0g\nsaccarosio 820\u00a0g\nacqua purificata q.b. a 1000\u00a0ml\nSi tritura il talco con la tintura e l'acido citrico ed a poco a poco si aggiungono 400\u00a0ml di acqua purificata. Si filtra; si lava il mortaio ed il filtro con tanta acqua purificata da portare il filtrato a 450\u00a0ml.\nIn questo filtrato si scioglie agitando, ma senza scaldare, il saccarosio e si aggiunge tanta acqua depurata fino a raggiungere il volume di 1000 ml.\nIl talco serve per distribuire l'essenza presente nella tintura di arancio e come coadiuvante la filtrazione.\nSciroppi medicati.\nQualsiasi farmaco solubile o comunque disperdibile in acqua pu\u00f2 essere veicolato con sciroppo semplice. Lo sciroppo semplice \u00e8 usato per alcuni tipi di farmaci quali antitussivi, lassativi, amari, digestivi, antistaminici e chemioterapici. Per ragioni di solubilit\u00e0 negli sciroppi medicati, che contengono accanto al saccarosio ed alle sostanze correttive del gusto, anche dei farmaci, la concentrazione in saccarosio deve essere mantenuta notevolmente al di sotto del 65% p/pv, del limite cio\u00e8 che ne assicura una lunga conservabilit\u00e0. \nConservazione ed etichette.\nGli sciroppi devono essere conservati in recipienti ben chiusi, a temperatura ambiente e, se prescritto, al riparo dalla luce. Per la presenza di corpi terpenici, specie negli sciroppi contenenti oli essenziali, la luce e l'ossigeno favoriscono reazioni di resinificazione (autossidazione). Per gli sciroppi in forma di emulsioni o di sospensioni \u00e8 prescritta l'indicazione \"agitare prima dell'uso\"."}
{"id": "285029", "revid": "767487", "url": "https://it.wikipedia.org/wiki?curid=285029", "title": "Marcellano", "text": "Marcellano \u00e8 una frazione del comune di Gualdo Cattaneo (PG).\n\u00c8 situato in cima ad una piccola collina (396 ), nelle immediate vicinanze di Collesecco, che costituisce la parte moderna del paese, notevolmente cresciuta in dimensioni. Attualmente, la popolazione residente \u00e8 di qualche decina di unit\u00e0. Il paese \u00e8 praticamente costruito sui resti di un castello medievale, mantenendone le caratteristiche di arroccamento e dominio della piccola valle.\nNella loro totalit\u00e0, Collesecco e Marcellano sono abitati da 438 residenti (dati Istat, censimento 2001).\nStoria.\nSecondo la tradizione, il nome del paese deriva da \"Marcellus\" o dalla \"Gens Marcella\" (collegata alla XLI Legione dell'Esercito Romano), a cui venne concesso il territorio ai tempi di Augusto, come pagamento per i servigi prestati. Il nome appare per la prima volta, ufficialmente, in atti del XIII secolo, nei quali si annota una popolazione di circa 700 persone. Nel 1219 il paese venne occupato dal generale ghibellino Napoleone di Coccorone, agli ordini di Federico II. Solo qualche tempo dopo torn\u00f2 sotto il dominio guelfo di Todi. All'inizio del XVII secolo l'abitato si abbellisce di chiese ed opere d'arte, soprattutto grazie al vescovo Ancaiani e ad una famiglia di nobili locali, i Cori. Con l'unit\u00e0 d'Italia (1861), Marcellano passa sotto la giurisdizione di Gualdo Cattaneo.\nEconomia.\nIl territorio \u00e8 inserito nella Strada del Sagrantino, un circuito vinicolo-turistico che raccoglie aziende agricole dei comuni di Montefalco, Bevagna, Gualdo Cattaneo, Giano dell'Umbria e Castel Ritaldi: pertanto, l'agricoltura e la viticoltura rappresentano una notevole ricchezza. Durante le festivit\u00e0 natalizie, un gran numero di turisti (circa 30.000, in diverse giornate non contigue) si raccoglie nel paese per visitare il Presepe Vivente."}
{"id": "285031", "revid": "2056951", "url": "https://it.wikipedia.org/wiki?curid=285031", "title": "Assicurazione", "text": "Con assicurazione in diritto ci si riferisce a un determinato tipo di contratto, stipulato fra una \"assicuratore\" e un \"assicurato\", \u00ab...col quale l'assicuratore, verso il pagamento di un premio, si obbliga a rivalere l'assicurato, entro i limiti convenuti, del danno ad esso provocato da un sinistro ovvero a pagare un capitale o una rendita al verificarsi di un evento attinente alla vita umana.\u00bb\nStoria.\nDurante la preistoria l'essere umano avverte la necessit\u00e0 di provvedere alla propria sicurezza, accumulando riserve di cibo per affrontare l'inverno o i momenti difficili. L'introduzione della moneta mette a disposizione dell'essere umano un mezzo di dimensioni modeste ma tale da poter essere immediatamente convertito in beni di prima necessit\u00e0 o anche non indispensabili o voluttuari, quindi di facile accumulo fisico, il risparmio, per garantirsi una certa tranquillit\u00e0. Tuttavia, non \u00e8 possibile rispondere al proprio bisogno di sicurezza con il solo risparmio e si \u00e8 ricorsi all'assicurazione. \nI due principi fondanti delle assicurazioni, ossia l'associazione di pi\u00f9 persone con finalit\u00e0 assistenziali e il trasferimento del rischio da un soggetto all'altro, hanno origine molto antica, risalendo a casi riscontrati nel periodo babilonese e nell'antica Cina.\nNell'antica Grecia esistevano le \"eranoi\", comunit\u00e0 che provvedevano alle spese funerarie per le famiglie pi\u00f9 bisognose. A Roma esistevano molte societ\u00e0 di assistenza, e come in Grecia anche i \"collegia tenuiorum\" provvedevano alla sepoltura di chi non poteva permettersi una cerimonia funebre. I \"collega militum\" svolgevano la stessa funzione per i soldati romani. I romani tuttavia non avevano l'assicurazione a premio, nonostante alcuni pareri contrari. Altri hanno ipotizzato che il \"foenus nauticum\" fosse una forma di assicurazione, ma si trattava di un mutuo aleatorio: era l'anticipo consegnato al capitano della nave o al proprietario nel caso la spedizione fosse andata in porto. Nell'alto Medioevo europeo nascono le gilde, che consentivano a gruppi di artigiani di tutelarsi dagli eventi infausti, diffondendosi soprattutto tra VIII e X secolo.\nIl contratto di assicurazione.\nOggetto del contratto assicurativo.\nL'assicurazione ha lo scopo precipuo di \"trasformare il rischio in una spesa\". Infatti attraverso la stipula di un contratto, l'assicurando \"quantifica\" il danno patrimoniale e si garantisce, pagando l'assicuratore, contro la possibilit\u00e0 di subirlo, \"in toto\" o in parte.\nPi\u00f9 precisamente, si parla dell'esistenza di un'alea di rischio (rischio aleatorio), cio\u00e8 che il verificarsi dell'evento temuto non sia \"ineluttabile\", secondo le conoscenze che si hanno in merito al momento della stipula del contratto. Affinch\u00e9 si possa concludere un contratto di assicurazione inoltre, occorre che l'eventuale verificarsi dell'evento oggetto del rischio non sia controllabile da nessuna delle due parti (n\u00e9 da parte di colui che intende cedere il rischio ad altri assicurandosi, n\u00e9 da parte di chi se lo assume, cio\u00e8 della societ\u00e0 di assicurazione).\nA fronte del trasferimento del rischio (dall'assicurato alla societ\u00e0 di assicurazione) l'assicurato (o chi per lui) paga un importo (detto \"premio assicurativo\") alla societ\u00e0 di assicurazione che s'impegna a sopportare finanziariamente un ben identificato rischio fino ad un determinato limite massimo: capitale assicurato o massimale assicurativo. I due termini (\"capitale assicurato\" o \"massimale assicurativo\") hanno due significati diversi. Il primo \u00e8 generalmente riferibile al valore assicurato di un bene patrimoniale conosciuto e quindi quantificabile a priori in relazione a un determinato evento dannoso che pu\u00f2 distruggerlo parzialmente o interamente, mentre il secondo si riferisce generalmente a un limite massimo di indennizzo/risarcimento previsto dal contratto al verificarsi di un determinato evento dannoso.\nIl costo determinato, detto \"premio (dal latino \"pretius\") assicurativo\" viene calcolato in base alla probabilit\u00e0 che l'evento stesso si verifichi. Questa viene determinata sulla base di svariati elementi, i cui principali possono cos\u00ec essere riassunti:\nI contratti assicurativi possono essere sottoscritti come libera scelta tra individui (o societ\u00e0) e societ\u00e0 di assicurazione e possono riguardare i pi\u00f9 svariati campi (assicurazioni sul verificarsi di infortuni, di malattie, di incidenti, di eventi naturali, ecc.).\nUna tipologia particolare di questi contratti riguarda gli eventi della vita umana, intesi come morte o sopravvivenza; in quest'ultimo caso, il rischio \u00e8 rappresentato dal venir meno dei mezzi economici per mantenere il tenore di vita acquisito.\nLa classificazione del contratto di assicurazione.\nIl contratto d'assicurazione appartiene alla categoria dei \"contratti consensuali\", perch\u00e9 prende origine esclusivamente dall'accordo tra assicuratore e assicurato senza altre formalit\u00e0.\nSecondo il nostro Codice Civile (artt. 1882 e 1917) l'assicurazione \u00e8 quel contratto con il quale l'assicuratore, dietro il pagamento di un premio, si obbliga:\nL'efficacia del contratto ex art. 1372.\nIl contratto ha forza di legge tra le parti. Non pu\u00f2 essere sciolto che per mutuo consenso o per cause ammesse dalla legge. Il contratto non produce effetto rispetto ai terzi che nei casi previsti dalla legge.\nVale la pena ricordare che, laddove le polizze d'assicurazione prevedano per l'anticipata risoluzione del contratto il pagamento di un'indennit\u00e0, ci\u00f2 non significa necessariamente che la risoluzione pu\u00f2 essere unilaterale, occorre sempre e in ogni modo il consenso di tutte le parti coinvolte.\nIn passato, ma per certi casi ancor oggi, era l'assicurando che \"proponeva\" all'assicuratore un certo rischio, offrendo in cambio il pagamento di una somma (il \"premio\"). La proposta, stesa per iscritto (in genere su moduli gi\u00e0 predisposti dall'assicuratore) poteva essere o meno accettata dalla Compagnia assicuratrice.\nLa proposta di assicurazione \u00e8 irrevocabile per 15 giorni e il contratto si ritiene concluso solo quando l'assicuratore informa l'assicurato della propria disponibilit\u00e0 ad assumere il rischio alle condizioni riportate in proposta.\nPagamento del premio.\nLa somma che l'assicurato deve corrispondere all'assicuratore in cambio dell'assunzione del rischio da parte di quest'ultimo si chiama \"premio\". \nCaratteristiche del premio.\nIl premio \u00e8 unico e indivisibile e deve sempre essere pagato anticipatamente rispetto all'ottenimento della copertura, pena la sospensione della copertura fino alle ore 24 del giorno in cui il pagamento viene effettuato. \u00c8 possibile tuttavia rateizzare il pagamento del premio annuo scomponendolo in rate trimestrali o semestrali. In ogni caso la prima rata deve essere pagata prima dell'inizio del periodo di copertura. Questa operazione \u00e8 considerata un fatto puramente finanziario, anche se il tardivo pagamento di una rata qualsiasi oltre il termine della propria scadenza comporta la sospensione della copertura assicurativa fino alle ore 24 del giorno in cui la rata viene pagata.\nLe assicurazioni a regolazione del premio.\nVi sono casi in cui viene assicurata con polizza unica una pluralit\u00e0 di soggetti ciascuno dei quali comporterebbe, se assicurato singolarmente alle stesse condizioni, il pagamento di un determinato ammontare di premio. In questi casi l'assicurazione copre la pluralit\u00e0 di soggetti e il premio che ne consegue \u00e8 in genere inferiore alla somma dei premi che dovrebbero essere pagati se la copertura fosse stipulata singolarmente. Casi tipici di questo tipo di assicurazioni sono le coperture del parco autovetture di un'azienda di noleggio di autoveicoli e quelle (generalmente contro il rischio di infortunio durante l'attivit\u00e0 lavorativa) stipulate da un'azienda a favore dei propri dipendenti a seguito di accordi sindacali (in questo caso per gli operai la copertura \u00e8 integrativa di quella obbligatoria INAIL). Caratteristica di queste coperture \u00e8 che il numero dei soggetti assicurati varia in aumento o diminuzione nel corso del medesimo periodo assicurativo (nel primo esempio, acquisto o vendita di autovetture, nel secondo assunzione di nuovo personale o dimissioni a qualunque titolo di dipendenti aziendali). Il premio effettivo dovuto quindi \u00e8 noto solo alla fine del periodo assicurativo. Si procede perci\u00f2 come segue:\nVa notato che, siccome la determinazione del premio effettivo \"deborda\" nel periodo assicurativo successivo, il conteggio e il pagamento del conguaglio procedono autonomamente, indipendentemente dalle operazioni afferenti il nuovo periodo assicurativo, che l'azienda cliente continui a essere assicurata nel nuovo periodo presso il medesimo assicuratore o meno.\nNella prassi l'insieme di questi adempimenti pu\u00f2 subire semplificazioni: dipende sempre da eventuali accordi contrattuali di origine commerciale nel corso della trattativa che precede la stipula della polizza.\nRequisiti necessari del contratto di assicurazione.\n\"Art. 1882. Nozione\".\nUn contratto d'assicurazione deve rispondere alle seguenti caratteristiche:\nFunzione del contratto di assicurazione.\nIl contratto di assicurazione contro i danni e la sua funzione indennitaria.\nNelle assicurazioni contro i danni, il contratto d'assicurazione assume un carattere indennitario avendo lo scopo di garantire all'assicurato l'indennizzo di un danno subito, ovvero tutelare il proprio patrimonio dalle conseguenze economiche di un determinato evento. Alla luce di ci\u00f2, il danno rappresenta al contempo il presupposto e anche il limite dell'assicurazione.\nAffinch\u00e9 l'assicurazione produca i suoi effetti \u00e8 necessario che si verifichi un danno compreso tra quelli \"garantiti\" dalla polizza (= contratto), ma il danno rappresenta anche il limite massimo dell'indennizzo; questo perch\u00e9 nessun lucro o illecito arricchimento potr\u00e0 mai derivare, all'assicurato, da un sinistro secondo il noto \"principio indennitario\".\nIl principio in parola trova conferma in diversi articoli del Codice Civile:\nDurata del contratto di assicurazione contro i danni.\nFerma restando la durata annuale della copertura, e il corrispondente pagamento del premio da parte del contraente, \u00e8 possibile stipulare contratti di assicurazione poliennali, contratti cio\u00e8 di durata superiore all'anno, con un massimo di cinque anni. In questo periodo, salvo diversa pattuizione, il contrente \u00e8 obbligato a stipulare la stessa polizza con la stessa Compagnia di assicurazione per cinque anni e contemporaneamente la Compagnia non pu\u00f2 rifiutarsi di obbligarsi alle stesse condizioni (premi e capitali o massimali invariati in particolare) con il medesimo contraente. La stipula poliennale ha il vantaggio per l'assicuratore di garantirsi un cliente per cinque anni e il per contraente di ottenere l'identica copertura a un prezzo invariato. Naturalmente, alla scadenza di ogni annualit\u00e0 il contraente deve corrispondere all'assicuratore il premio annuo pattuito, fatto per il quale ha 15 giorni di tempo (periodo detto \"di mora\") per ottemperare: qualora ci\u00f2 non avvenga, le garanzie del contratto restano sospese fino alle ore 24 del giorno in cui il premio relativo a quella annualit\u00e0 non viene pagato. Il pagamento del premio oltre il periodo di mora non \"copre\" eventuali sinistri che siano avvenuti tra il quindicesimo giorno dalla scadenza e il giorno dell'effettivo pagamento. A causa dell'inflazione \u00e8 possibile che il capitale o i massimali assicurati nel corso del quinquennio non siano pi\u00f9 sufficienti a una copertura totale, nel qual caso l'assicurato si ritrova nella situazione di subire, in caso di sinistro, l'applicazione della cosiddetta \"regola proporzionale\" (riduzione dell'indennizzo in percentuale pari al rapporto tra capitale assicurato e valore della cosa assicurata). Per ovviare a questo inconveniente esistono polizze poliennali che prevedono l'adeguamento automatico dei capitali delle cose assicurate all'indice ISTAT, e di conseguenza anche i premi dovuti subiscono un aumento di pari entit\u00e0 percentuale.\nLe condizioni generali di assicurazione.\nLe condizioni generali di polizza sono clausole che riportano il contratto tipico per tutti i contraenti. Vengono redatte dall'assicuratore ed hanno lo scopo specifico di uniformare tutti i contratti relativi ad un particolare rischio. Le clausole cosiddette \"particolari\" o \"speciali\", sono invece il risultato di un'elaborazione comune tra l'assicuratore e l'assicurato, e sono dirette a disciplinare ogni singolo rischio. In caso di incompatibilit\u00e0 tra le condizioni generali di assicurazione e le condizioni speciali o particolari, queste ultime prevalgono sulle prime, al pari delle clausole aggiuntive al modulo o al formulario le quali prevalgono su quelle riportate sul medesimo.\nL'imposta sulle assicurazioni.\nTutti i documenti che intercorrono fra societ\u00e0 di assicurazione, intermediari e assicurati, inerenti il rapporto emergente da un contratto di assicurazione (quindi quietanze rilasciate per i pagamenti di premi e accessori, quelle firmate dal beneficiario per l'incasso di risarcimenti parziali o totali a seguito di sinistri, quietanze emesse per l'incasso di provvigioni, ecc.) sono esenti dalle imposte di bollo e di registro. Il fatto \u00e8 abbastanza comprensibile se si pensa all'enorme numero di partite a questo titolo che diversamente ne emergerebbe.\nTuttavia, a surroga di tale mancata imposizione, \u00e8 in vigore un'imposta sulle assicurazioni che viene applicata in percentuale dei singoli premi incassati secondo una tariffa allegata alla legge istitutiva della medesima (e alle sue modificazioni e integrazioni), che differenzia l'aliquota da applicarsi al premio incassato a seconda del tipo di rischio assicurato (ramo) o della combinazione di rischi (polizze cosiddette \"plurime\" in quanto assicurano con un solo contratto una combinazione di rischi elementari). La societ\u00e0 assicuratrice pu\u00f2 ribaltare il costo di questa imposta sul contraente a titolo di rivalsa. Sulle quietanze rilasciate ai contraenti a fronte dei loro pagamenti di premi di assicurazione, accanto all'importo quietanzato compare la dicitura: \"di cui tasse \u2026\" seguita dall'importo dell'imposta afferente il relativo premio. \nLa societ\u00e0 assicuratrice \u00e8 obbligata, a questo scopo, a tenere un libro contabile, detto \"registro premi\" o \"registro dei premi\" su cui annotare in ordine cronologico per data di incasso, tutti gli incassi di premi ricevuti, indicando per ciascuno in colonna gli estremi del contratto (polizza), il tipo di pagamento (annualit\u00e0 di polizza, quietanza per rata intermedia o rinnovo annuale, variazione di rischio comportante un incasso, ecc.), il codice indicante la tariffa applicata di cui sopra, l'importo incassato, l'importo applicato a titolo di imposta, la data d'incasso. \u00c8 sulla base delle risultanze periodiche di questo registro (totali per periodo) che la societ\u00e0 di assicurazione provvede al versamento cumulativo degli importi incassati a questo titolo, all'Agenzia delle entrate. Questo libro va tenuto secondo i dettami del Codice Civile previsti per la tenuta dei libri contabili obbligatori. L'imposta pagata dal contraente \u00e8 considerata acquisita all'erario e la societ\u00e0 di assicurazioni non \u00e8 autorizzata ad effettuarne rimborsi. Quindi, se per motivi i pi\u00f9 svariati, la societ\u00e0 assicuratrice deve rimborsare un premio o parte di esso, il rimborso avverr\u00e0 al netto dell'imposta precedentemente pagata dal contraente. Su questo libro sono ammessi tuttavia storni totali (cio\u00e8 comprensivi dell'imposta) solo in caso di rettifica di errori materiali commessi in precedenti registrazioni.\nPrincipali tipologie di assicurazione.\nDa quanto esposto nei precedenti paragrafi si possono individuare due categorie d'assicurazione:\nAssicurazioni obbligatorie.\nAlcune forme assicurative sono obbligatorie: il cittadino (o la societ\u00e0 di persone e la societ\u00e0 di capitali) \u00e8 obbligato a contrarre un'assicurazione, alcune volte potendo tuttavia scegliere con quali societ\u00e0 stipulare un contratto di assicurazione obbligatoria (come, ad esempio, un'assicurazione di responsabilit\u00e0 civile per la circolazione dei veicoli), altre volte invece essendo obbligato a rivolgersi a un'unica societ\u00e0, tipicamente statale (come, ad esempio, per l'INAIL, assicurazione obbligatoria contro gli infortuni sul lavoro per la maggior parte dei lavoratori), ovvero, pu\u00f2 trovarsi a pagare obbligatoriamente una copertura assicurativa in quanto il corrispettivo premio \u00e8 incluso nel prezzo del bene o servizio acquistato, come il caso dei rischi derivanti dall'utilizzo del gas distribuito tramite le reti, ove il premio della polizza \u00e8 incluso nella fattura emessa dalla societ\u00e0 a partecipazione pubblica distributrice del gas, che a sua volta \u00e8 assicurata per tramite del Comitato Italiano GAS (CIG).\nIn campo previdenziale le assicurazioni obbligatorie sono chiamate assicurazioni sociali e in Italia quella estesa a pi\u00f9 cittadini \u00e8 l'assicurazione generale obbligatoria detta A.G.O., che contempla una serie di prestazioni previdenziali corrisposte dallo Stato attraverso gli enti previdenziali. \nCon l'istituzione del Servizio Sanitario Nazionale (SSN), ogni cittadino italiano ha diritto alle prestazioni sanitarie che gli necessitano, dall'assistenza di un \"medico di base\", scelto fra una rosa di medici convenzionati e operante nel territorio di residenza, al ricovero in ospedale o in una clinica convenzionata, con eventuale intervento chirurgico, e al dritto di ottenere i farmaci prescritti dal medico di base gratuitamente o dietro pagamento di un contributo (\"ticket\"). Il Servizio sanitario nazionale opera cos\u00ec come un'assicurazione del rischio malattia, rischio che pu\u00f2 essere coperto da polizze private.\nL'assicurazione delle imprese.\nQuando l'assicurato \u00e8 un'azienda, tenuta ovviamente a una contabilit\u00e0 e ad un bilancio, l'assicurazione ha sue particolari caratteristiche in ordine alla registrazione nelle poste contabili dell'azienda assicurata e nei suoi bilanci. Non vi \u00e8 dubbio che l'assicurazione stipulata da un'azienda rientri tra le sue voci di costo, anche se nel bilancio compare \"inserita\" all'interno di una voce pi\u00f9 generale tipo \"spese di funzionamento\" o altre, che raggruppano in una sola voce di bilancio pi\u00f9 tipologie di costi. Poich\u00e9 l'assicurazione ha in genere la durata di un anno, rinnovabile di anno in anno, il pagamento del premio da parte dell'azienda assicurata pone un problema contabile per quest'ultima a seconda di quando inizia la copertura. Infatti se la polizza in questione viene stipulata in corso d'anno (o comunque durante l'esercizio contabile dell'assicurato) il suo costo non pu\u00f2 essere contabilmente attribuito per intero all'esercizio durante il quale si verifica. Infatti la contropartita economica che sta a fronte del premio di polizza per l'assicurato \u00e8 la copertura del rischio per tutto il periodo di validit\u00e0 della garanzia di polizza e ci\u00f2 implica, per il principio contabile della competenza, che una parte del costo debba venire attribuita all'esercizio successivo. Esemplificando, se l'azienda assicurata redige un bilancio annuale il cui esercizio coincide con l'anno solare, il pagamento di un premio annuo che abbia luogo, ad esempio, il 1\u00ba aprile, fa s\u00ec che l'effetto economico della copertura che ne consegue, si protragga per tre mesi nell'esercizio contabile successivo. A questo fatto si deve dare seguito iscrivendo nel Conto Economico un risconto attivo per l'importo corrispondente pari, nel caso ipotizzato, a 3/12 del premio pagato ad aprile. Nell'esercizio successivo tale risconto verr\u00e0 \"girato\" alle Perdite del Conto economico, nella voce che raccoglie i costi di assicurazione di quell'anno. A evitare questa complicazione le aziende tendono a far coincidere la scadenza delle loro polizze con la scadenza dell'Esercizio contabile. Eventuali polizze stipulate per necessit\u00e0 (insorgenza del rischio) nel corso dell'esercizio contabile, vengono redatte con il pagamento iniziale di un rateo pari al costo del periodo che separa la data di pagamento dalla scadenza dell'esercizio in corso, quando poi verr\u00e0 eventualmente pagato l'ammontare annuo del premio per l'intero esercizio successivo.\nAssicurazione contro le malattie.\nIl SSN non pu\u00f2 per legge essere sostituito da sistemi privati, \u00e8 tuttavia possibile stipulare polizze sanitarie che, in caso di malattia, consentano di ottenere prestazioni aggiuntive o migliorative di quelle garantite \"di base\" dal SSN: ricoveri in cliniche non convenzionate, o in cliniche od ospedali in reparti riservati a pazienti paganti, con eventuale intervento chirurgico nelle cliniche private, visite mediche presso specialisti non convenzionati con il SSN, o addirittura ricorrere a prestazioni mediche e/o chirurgiche all'estero. In generale in queste polizze la prima annualit\u00e0 \u00e8 \"penalizzata\" da un cosiddetto \"periodo di carenza\", cio\u00e8 di un periodo in cui certe garanzie non sono operative fino a una certa data dall'entrata in vigore della polizza; tale periodo non \u00e8 pi\u00f9 applicabile alle annualit\u00e0 successive nel caso in cui l'assicurato prosegua, senza soluzione di continuit\u00e0, nel mantenere la copertura anche per le annualit\u00e0 successive con la medesima compagnia di assicurazione. Per la stipula di assicurazione contro le malattie l'assicuratore richiede preventivamente la compilazione e sottoscrizione da parte dell'assicurando, di un questionario anamnetico.\nAssicurazione sulla Responsabilit\u00e0 civile.\nL'assicurazione sulla responsabilit\u00e0 civile copre i danni derivanti all'assicurato da eventi per cui questi sia tenuto al pagamento di un indennizzo a una terza persona o ente. Essa opera solo nel caso in cui gli eventi di cui sopra non siano frutto di un comportamento doloso da parte dell'assicurato, ma solo colposo. Esemplificando, si supponga quanto segue:\nNaturalmente la casistica \u00e8 vastissima, la dizione corretta \u00e8: Assicurazione sulla responsabilit\u00e0 civile per fatti della vita privata. Dall'assicurazione sono esclusi danni provocati intenzionalmente dall'assicurato; nell'esempio, se la caduta del vaso non fosse accidentale ma provocata volutamente dall'assicurato (per esempio a causa di un dissidio con il proprietario dell'autovettura), la responsabilit\u00e0 per tale comportamento non \u00e8 assicurabile.\n\u00c8 parimenti non assicurabile il danno pecuniario dovuto al pagamento di ammende comminate dalla pubblica autorit\u00e0 quali contravvenzioni, multe, ecc. \nLa dizione \"fatti della vita privata\" non deve trarre in inganno: l'assicurazione di responsabilit\u00e0 civile pu\u00f2 essere stipulata anche da persone giuridiche (aziende, enti, ecc.). L'assicuratore che presta tale garanzia \u00e8 tenuto a sostenere in causa l'assicurato qualora questi sia stato citato in giudizio dal danneggiato e le spese legali \u00ab\u2026 sono a carico dell'assicuratore nel limite di un quarto della somma assicurata.\u00bb Il sinistro, nel caso in questione, non \u00e8 l'evento che ha provocato il danno ma la richiesta di risarcimento avanzata dal danneggiato. \nL'assicuratore ha facolt\u00e0 di trattare il risarcimento direttamente con il danneggiato, informandone l'assicurato, il quale \u00e8 tenuto a non compiere atti o effettuare dichiarazioni riguardo alla materia, senza l'assenso scritto dell'assicuratore. Questa clausola, inserita nelle condizioni di polizza, se non rispettata pu\u00f2 determinare la perdita al diritto di risarcimento dovuto dall'assicuratore. \nIn caso di ricorso alla magistratura da parte del danneggiato, se durante il procedimento giudiziario l'assicuratore si rende conto che questo tende a evolvere a favore del danneggiato per una somma superiore al massimale assicurato, \"si spoglia\" ufficialmente della somma massima da lui eventualmente dovuta (massimale del contratto di assicurazione) depositandola su un libretto bancario intestato \"a favore di chi spetta\", che viene conservato in genere nella banca stessa; di questo l'assicuratore d\u00e0 notizia all'assicurato e alle eventuali controparti, nonch\u00e9 al magistrato competente, dopo di che si disinteressa al caso. La somma pu\u00f2 essere liberata a favore del danneggiato solo per disposizione del giudice. Tale azione costituisce per l'assicuratore un vero e proprio pagamento di sinistro che viene trattato amministrativamente come tutti gli altri pagamenti di sinistri.\nLa garanzia di Responsabilit\u00e0 civile \u00e8 spesso presente come garanzia accessoria in polizze stipulate a copertura di altro tipo di danni, ad esempio polizze contro i danni da incendio.\nAssicurazione sulla Responsabilit\u00e0 professionale.\nL'obbligo di sottoscrivere una polizza assicurativa per la responsabilit\u00e0 civile del professionista \u00e8 chiaramente fissato dalla Legge 247 del 2012, obbligo peraltro rinforzato dal successivo d.P.R. n.137/2013; tuttavia l'obbligo risulta sospeso in forza della mancanza di parametri operativi fondamentali quali i massimali minimi. Infatti l'obbligo per la categoria professionale degli avvocati \u00e8 divenuto effettivo solamente a seguito della pi\u00f9 recente definizione di tali parametri.\nAssicurazione sanitaria.\nIn Italia, la legge 23 dicembre 1978, n. 833 soppresse il sistema mutualistico e istitu\u00ec il \"Servizio sanitario nazionale\", con decorrenza dal 1\u00ba luglio 1980. Il SSN assicura a ogni cittadino italiano ed europeo convenzionato un'ampia gamma di prestazioni sanitarie, ma evidentemente non pu\u00f2 coprire tutte le situazioni di malattia o infortunio.\nDal 1999 il cittadino italiano pu\u00f2 sottoscrivere una polizza di Assicurazione Sanitaria Integrativa, con cui coprire eventuali spese precedentemente concordate con l'assicuratore, comprese eventuali prestazioni non coperte dal SSN.\nAlcune di queste assicurazioni sono legate al contratto di lavoro del soggetto interessato: infatti il datore di lavoro pu\u00f2 aver sottoscritto un accordo a copertura dei propri dipendenti, volontariamente o perch\u00e9 lo richiede la tipologia di contratto nazionale. Ad esempio, il contratto nazionale del Commercio prevede l'iscrizione al Fondo EST.\nA differenza dell'Italia e altri Stati socialisti o socialdemocratici, nel modello di sanit\u00e0 in vigore negli Stati Uniti d'America, le spese sanitarie sono totalmente a carico dei cittadini che possono stipulare una polizza per coprire almeno parte del rischio sanitario.\nOltre alla qualit\u00e0 di un sistema sanitario, sorgono polemiche sull'esclusione di quasi il 20% della popolazione dalla copertura sanitaria, la quale \u00e8 un onere considerevole anche per il reddito medio degli americani; quando \u00e8 in corso una patologia che richiede cure costose, la durata annuale e non pluriennale delle polizze, combinata al mancato obbligo di contrarre da parte delle compagnie, proprio nel momento di maggiore necessit\u00e0 significano esclusione certa anche per pagatori regolari.\nUn secondo tipo di polizze sanitarie copre il risarcimento del danno derivante da errore medico o degli operatori sanitari. In Italia, le strutture sanitarie pubbliche o private, e i medici loro dipendenti, non hanno l'obbligo di stipulare assicurazioni per responsabilit\u00e0 civile nei confronti dei loro assistiti e, comunque, \nI medici liberi professionisti od operanti in strutture private sono obbligati ad assicurarsi per la responsabilit\u00e0 civile derivante da colpa grave dal 13 agosto 2013 (ai sensi del cosiddetto \"Decreto Balduzzi\", 13 settembre 2012 n.158, e legge di conversione 8 novembre 2012, n. 189). Non esistono fondi di solidariet\u00e0 regionali o statali che integrino il risarcimento del danno al cittadino-paziente, qualora l'ospedale o il medico libero professionista non siano provvisti di una propria assicurazione danni.\nAssicurazione RC auto.\nNei Paesi europei e negli Stati Uniti gli automobilisti sono obbligati a rinnovare annualmente l'assicurazione ai veicoli.\nLa Responsabilit\u00e0 Civile Autoveicoli (o RCA, o RCAuto) \u00e8 una polizza assicurativa obbligatoria per veicoli a motore in circolazione nel territorio italiano, al fine di risarcire eventuali danni cagionati a terzi.\n\u00c8 sancita dalla Legge N\u00b0 990 del 24 dicembre 1969, la quale recita all'articolo 1:\nLe assicurazioni sulla vita.\nUna tipologia particolare di assicurazioni \u00e8 quella delle assicurazioni sulla vita. Se ne possono classificare tre tipologie:\nLe assicurazioni di puro rischio.\nSono anche dette \"Temporanee caso morte\", poich\u00e9 il rischio coperto \u00e8 quello di decesso dell'assicurato per qualsiasi motivo questo si verifichi, incluso il suicidio.Le uniche cause di decesso che vengono generalmente esplicitamente escluse sono quelle di morte a causa di guerra, anche non dichiarata, o a cause provocate da trasmutazioni dell'atomo. \nLa durata del periodo assicurativo \u00e8, nella maggior parte dei casi, da 20 a 25 anni. Si tratta di una polizza tipica per il capofamiglia unico produttore di reddito, che desidera lasciare ai congiunti, in caso di suo decesso, una somma che consenta loro di vivere senza il suo apporto economico. Vi sono poi le temporanee dette \"a due teste\" con le quali, alla morte del contraente, l'indennizzo va al beneficiario indicato in polizza, dopo di che la polizza, pur non essendo pi\u00f9 richiesto alcun premio, continua a \"rimanere operativa\" fino alla fine del periodo previsto alla stipula: se durante questo periodo, che va dal decesso dell'assicurato allo spirare della polizza, il primo beneficiario (testa) muore, un secondo beneficiario (o pi\u00f9 di uno) indicato in polizza riceve un indennizzo dall'assicuratore pari a quello corrisposto dopo il decesso del primo assicurato. \u00c8 la polizza classica per il capofamiglia con figli, unico produttore di reddito della famiglia, che desidera che il coniuge riceva al suo decesso una somma che gli (o le) consenta di vivere dignitosamente con il (o i ) figlio e vuol mettere al riparo economico anche la prole nel caso che il coniuge muoia dopo di lui ma comunque durante il periodo di validit\u00e0 della polizza. \nSe il capitale assicurato supera una certa soglia, la compagnia di assicurazione richiede prima di accettare il rischio, che l'assicurando si sottometta a una visita medica accurata presso un medico di fiducia dell'assicuratore, detto appunto \"medico fiduciario\", oltre a produrre una dichiarazione sullo stato di salute dell'assicurando da parte del suo medico di base. L'esito di questi referti pu\u00f2 dar luogo al rifiuto dell'assicuratore a stipulare la polizza o a stipularla con un prezzo pi\u00f9 elevato rispetto a quello standard della compagnia. Si dice in questo caso che il rischio assunto comunque \u00e8 un \"rischio tarato\".\n\u00c8 possibile stipulare una polizza temporanea caso morte con la cosiddetta clausola \"complementare infortuni\", la quale prevede che in caso di decesso dell'assicurato venga corrisposta al beneficiario una somma pari al doppio del capitale assicurato se il decesso \u00e8 dovuto a infortunio.\nGli indennizzi ricevuti dai superstiti nel caso di decesso dell'assicurato non sono soggetti all'Imposta sulle successioni, anche se i beneficiari sono gli eredi legittimi e/o testamentari.\nLe assicurazioni di risparmio.\nSono assicurazioni in cui al termine del periodo assicurativo il beneficiario riceve un importo pari alla somma dei premi versati pi\u00f9 il valore dei frutti che il capitale cos\u00ec investito ha prodotto per l'assicuratore, dedotti i cosiddetti \"caricamenti\", cio\u00e8 le spese che l'assicuratore ha dovuto sostenere per la gestione del contratto (prevalentemente costituite dalle provvigioni corrisposte all'intermediario, solitamente molto pi\u00f9 basse di quelle che la compagnia di assicurazione paga agli intermediari per i rischi assunti nei rami danni). In caso di morte dell'assicurato, ai beneficiari indicati in polizza viene corrisposto un importo pari alla somma dei premi pagati da quest'ultimo dalla stipula del contratto fino al decesso. \u00c8 possibile stipulare, pagando un supplemento adeguato, un contratto con \"controassicurazione\" che prevede, in caso di decesso dell'assicurato, la corresponsione al (o ai) beneficiario una somma pari al capitale che l'assicurato avrebbe pagato fino alla fine del periodo assicurativo se fosse rimasto in vita, indipendentemente dal numero di rate annuali da pagare fino al termine di validit\u00e0 del contratto.\nLe assicurazioni miste.\nSi tratta di assicurazioni che comportano sia la riscossione di un capitale da parte del contraente al termine del periodo assicurativo che quella della somma dei premi pagati. Un mix tra assicurazione di puro rischio e di risparmio.\nCoassicurazione.\nCoassicurazione diretta.\nLa coassicurazione \u00e8 una copertura assicurativa costituita da pi\u00f9 contratti di assicurazione stipulati da un unico soggetto con compagnie diverse ma riguardanti il medesimo oggetto, le medesime garanzie e la medesima durata. I motivi di questo operare possono essere svariati:\nVa da s\u00e9 che la somma delle percentuali di rischio assunte dai singoli coassicuratori deve raggiungere, e non pu\u00f2 superare, il 100% del rischio. Parimenti, al pagamento dei sinistri ciascuna coassicuratrice \u00e8 debitrice di una quota corrispondente alla percentuale di rischio assunta.\nLa gestione di questi contratti \u00e8 ovviamente pi\u00f9 complicata di quella di un unico contratto (polizza) in quanto richiede la gestione di pi\u00f9 rapporti. Per semplificare tale situazione il mercato ha determinato regole generali non scritte cos\u00ec formulate:\nNelle singole polizze viene indicata la presenza delle altre compagnie coassicuratrici.\nAccanto a questa forma di coassicurazione, detta \"diretta\" vi \u00e8 anche il caso di \"coassicurazione indiretta\".\nCoassicurazione indiretta.\nSi ha \"coassicurazione indiretta\" quando sul medesimo rischio sono presenti coperture di compagnie diverse (in genere impegnate al 100%) all'insaputa l'una dell'altra. In questo caso \u00e8 frequente il fatto che le polizze in questione abbiano scadenze diverse e/o oggetti diversi nella loro generalit\u00e0, ma che vengono a coincidere per quella parte di rischio al momento del sinistro. \nUn caso fra questi molto frequente riguarda le polizze incendio su appartamenti in condominio. Spesso gli amministratori di condominio stipulano polizze che coprono il rischio incendio e accessori sulle parti comuni del condominio, le quali sono per\u00f2 spesso anche coperte, \"pro quota\", dalle polizze eventualmente stipulate da singoli condomini per il proprio appartamento. Per il principio indennitario il danneggiato non ha diritto a un risarcimento che, sommando quello della polizza condominiale a quello della polizza propria, sia superiore al danno effettivo. Queste situazioni sono di gestione complessa e, nel caso sopra citato, sarebbe dovere di ogni condomino che assicuri il proprio appartamento informarsi dell'esistenza di una polizza condominiale sulle parti comuni per comunicarne gli estremi al proprio assicuratore, che li indicher\u00e0 sulla polizza del condomino. \u00c8 in questi casi comunque compito dei periti, in caso di sinistro, accertarsi dell'esistenza eventuale di una doppia copertura.\nLe assicurazioni all'estero.\nNelle sezioni precedenti si fa riferimento in particolare alla situazione delle assicurazioni in Italia. Tuttavia la natura dei sistemi assicurativi (intendendo con questa locuzione tutto ci\u00f2 che sta intorno all'attivit\u00e0 assicurativa, vista sia da parte dell'assicurato che dell'assicuratore) \u00e8 tale per cui gran parte delle norme e dei criteri che ne stanno alla base, \u00e8 comune a tutti i Paesi e le differenze riguardano solo alcuni (pur anche molti) dettagli, ma questo non inficia la sostanziale uniformit\u00e0 delle norme e criteri che le regolano. Inoltre un potente elemento unificatore \u00e8 la riassicurazione, sistema per sua natura internazionale, le cui esigenze si riflettono anche sull'operativit\u00e0 delle Compagnie per quanto riguarda la gestione delle assicurazioni dirette. In particolare, per quanto riguarda i sistemi assicurativi nazionali dei Paesi che aderiscono alla Comunit\u00e0 Europea, questa ha emesso direttive che uniformano ulteriormente il mercato assicurativo nei paesi aderenti. La libert\u00e0 di stabilimento, ad esempio, comporta di per s\u00e9 la tendenza all'uniformit\u00e0 di comportamenti, dei criteri di operativit\u00e0 e delle norme legislative. Alcune norme che in Italia trovano una regolamentazione legislativa nella parte che il Codice Civile dedica all'assicurazione (Libro IV, capo XX \"Dell'assicurazione\", artt. dal 1882 al 1932, che include anche la riassicurazione), in altri paesi, quali ad esempio quelli di diritto anglosassone, dove non esiste un Codice Civile ma si opera in regime di \"common law\", vengono riportate fra le Condizioni generali di assicurazione (cosa che per altro, in parte, si fa anche in Italia, riprendendo nelle Condizioni generali di assicurazione, \"ad abundantiam\", anche norme del CC.) obbligando cos\u00ec le parti allo stesso modo. Cos\u00ec regole importanti come ad esempio il principio indennitario, l'anticipato pagamento del premio, la coassicurazione diretta o indiretta, la cosiddetta \"regola proporzionale\" in caso di assicurazione parziale (art. 1907 CC), ecc. si applicano allo stesso modo in tutti i paesi del mondo.\nSinistri.\nQuando si verifica un danno alla cosa assicurata e questo rientra nella casistica prevista dalla polizza e la data di accadimento \u00e8 compresa nel periodo di validit\u00e0 della copertura assicurativa, l'evento assume il nome di \"sinistro\". Se il danno \u00e8 di modesta entit\u00e0, la sua valutazione precisa e la trattativa con il danneggiato per concordarne l'ammontare dell'indennizzo, sar\u00e0 in genere effettuata da un funzionario della compagnia assicuratrice chiamato \"liquidatore\". Diversamente, sar\u00e0 lo stesso liquidatore ad affidare le operazioni del caso ad un esperto (il \"perito\"). Le operazioni da effettuare, da parte del perito della compagnia assicuratrice, in questi casi sono:\nEseguiti questi adempimenti, il perito consegner\u00e0 la sua relazione e l'accordo firmato dal danneggiato al liquidatore, che porr\u00e0 in moto la procedura di pagamento. Al ricevimento dell'indennizzo l'assicurato dovr\u00e0 firmare una quietanza liberatoria nei confronti della societ\u00e0 assicuratrice in cui dichiara di essere soddisfatto della somma ricevuta e di non aver pi\u00f9 nulla a pretendere a riguardo del sinistro in questione. Questa procedura si chiama \"accordo amichevole\". Se non si raggiunge tale accordo, la procedura prevista in polizza \u00e8 la seguente:\nIl costo dei periti di parte viene pagato dalle rispettive parti, quello del terzo perito viene ripartito fra le due parti.\nVa da s\u00e9 che questa seconda procedura (che \u00e8 comunque quella \"canonica\" prevista in polizza) allunga di molto i tempi del risarcimento, oltre che a costituire un non modesto costo aggiuntivo.\nIl mercato assicurativo e la teoria economica.\nIl mercato assicurativo ha lo scopo di ridurre l'area di incertezza del singolo individuo sulla sua situazione futura, questo a causa sia di una generale avversione al rischio sia di una situazione di informazione imperfetta.\nLa teoria economica cerca di spiegare il funzionamento del mercato assicurativo attraverso un ragionamento logico-matematico.\nConsideriamo un individuo dotato delle seguenti caratteristiche:\nAll'individuo viene proposta una polizza assicurativa dotata delle seguenti caratteristiche:\nSi parla di premio \"attuarialmente equo\" nel caso in cui \"p\" sia uguale a \"\u03a0\"\nSi parla di \"copertura completa\" nel caso in cui \"q\" sia pari a \"d\"\nSupponiamo due eventi possibili:\nNel primo caso, il reddito dell'individuo sar\u00e0 pari a:\nformula_1\nNel secondo caso, il reddito sar\u00e0 pari a:\nformula_2\nPoich\u00e9 l'individuo razionale tende a scegliere una copertura completa, ossia un risarcimento integrale del danno subito, possiamo concludere che formula_3\nQuesto risultato porta ad una situazione di annullamento del rischio per l'individuo: qualunque cosa accada, il suo reddito sar\u00e0 sempre pari al reddito iniziale, diminuito del premio pagato.\nDal punto di vista dell'impresa di assicurazione, in una situazione di concorrenza perfetta (ossia in cui i profitti sono nulli) e in assenza di costi di transazione, vi \u00e8 convenienza a stabilire un premio attuarialmente equo; infatti, indicando con \"n\" il numero di assicurati:\nQuindi formula_6\nIl che significa che se \u03a0 = p, il bilancio dell'impresa \u00e8 in equilibrio e i profitti sono nulli.\nInterazioni fra attori del mercato.\nLa teoria economica modellizza tre principali tipi di interazione fra assicurato e compagnia di assicurazione:\nL'asimmetria informativa in un mercato assicurativo.\nLa situazione appena descritta si complica quando esistono due tipi di individui (es. di tipo A e di tipo B), che hanno probabilit\u00e0 diverse di incorrere nell'evento negativo.\nIn termini matematici quindi formula_7\nIn caso di asimmetria informativa, l'impresa assicuratrice non \u00e8 in grado di riconoscere gli individui A e quelli B: in questo caso l'impresa, per non andare in perdita, deve applicare un premio p medio, in cui formula_8.\nTuttavia, gli individui B non troveranno conveniente assicurarsi, poich\u00e9 il premio p per unit\u00e0 monetaria risulta maggiore della probabilit\u00e0 che hanno di incorrere nell'evento negativo. Di conseguenza, gli individui B non si assicureranno, e sul mercato resteranno solo individui A.\nA questo punto per\u00f2, l'impresa di assicurazione per non andare in perdita deve aumentare il premio p in modo tale che formula_9 e gli individui B saranno ancora pi\u00f9 restii ad assicurarsi.\nQuesto fenomeno, secondo cui il prodotto/consumatore cattivo \"scaccia\" quello buono \u00e8 detto di selezione avversa.\nL'assicurazione nel cinema.\nVi sono due film famosi le cui trame si svolgono in ambiente assicurativo:"}
{"id": "285034", "revid": "118039815", "url": "https://it.wikipedia.org/wiki?curid=285034", "title": "Jungfrau", "text": "La Jungfrau (toponimo che significa la \"Vergine\") \u00e8 una montagna della sezione Alpi Bernesi a cavallo tra il Canton Berna ed il Canton Vallese, la cui altezza \u00e8 di s.l.m., la terza vetta pi\u00f9 elevata della sezione dopo il Finsteraarhorn e l'Aletschhorn. Insieme ad un'ampia zona delle Alpi Bernesi, tra cui spiccano le vicine vette del M\u00f6nch e dell'Eiger, il Ghiacciaio dell'Aletsch ed il Bietschhorn, costituisce un gruppo di particolare bellezza paesaggistica, celebre in tutto il mondo, definito come Sito Patrimonio dell'Umanit\u00e0.\nDescrizione.\nLa Jungfrau rappresenta un'ambita meta alpinistica, con innumerevoli vie di salita di difficolt\u00e0 generalmente alta. Il versante verso il Canton Berna costituisce con i vicini M\u00f6nch ed Eiger come un'unica grande parete che scende a precipizio sulla Lauterbrunnental. Il versante verso il Canton Vallese \u00e8 molto pi\u00f9 dolce e ricoperto da ampi ghiacciai.\nDalla vetta in direzione nord-est si diparte la cresta che abbassandosi al Jungfraujoch (3.471\u00a0m) la collega con il M\u00f6nch; in direzione sud una seconda cresta, passando dal Rottalhorn (3.972\u00a0m), va verso il Gletscherhorn. Poco a nord della vetta si trova l'anticima detta Wengen Jungfrau (4.089\u00a0m), che \u00e8 inserita nella lista secondaria dei 4000 delle Alpi.\nSalita alla vetta.\nLa prima salita alla vetta risale al 3 agosto 1811 ad opera di J. Meyer e H. Meyer.\nLa via normale di salita alla vetta solitamente prende inizio dalla stazione di arrivo della ferrovia al Jungfraujoch o dalla M\u00f6nchsjochh\u00fctte. Dal rifugio si tratta di ritornare al Jungfraujoch e poi si scende lungo il \"Jungfraufirn\" in direzione sud. Ci si porta cos\u00ec alla base del roccioso sperone est del Rottalhorn ad un'altezza di circa 3.410\u00a0m. Si risale lo sperone fino a raggiungere il \"Rottalsattel\" (3.885\u00a0m), colle che separa il Rottalhorn dalla Jungfrau. Dal colle si risale la cresta sud-est della montagna fino alla vetta. La via nel suo complesso \u00e8 valutata PD+.\nDal versante bernese si pu\u00f2 salire sulla vetta partendo dalla Rottalh\u00fctte (2.755\u00a0m) e percorrendo la \"Innere Rottalgrat\". La via \u00e8 valutata nel suo complesso AD.\nTurismo.\nLe localit\u00e0 ai piedi del versante bernese, in particolare Grindelwald, Wengen e M\u00fcrren, sono rinomatissime e moderne stazioni sciistiche, dotate di un vasto carosello di impianti di risalita e di infrastrutture turistiche.\nLa maggior attrazione turistica della zona resta tuttavia la celebre Ferrovia della Jungfrau, la tratta ferroviaria pi\u00f9 alta d'Europa e una delle pi\u00f9 alte del mondo, che parte da Interlaken, attraversa la localit\u00e0 di Lauterbrunnen, transita da Wengen e raggiunge il valico della Kleine Scheidegg (2.061 m), da cui scende sul versante opposto a Grindelwald, dalla quale ritorna a Interlaken. Dalla Kleine Scheidegg parte una ripida ferrovia a cremagliera che, dopo lunghi tratti in galleria alternati a panorami (\u00e8 famosa la finestra che si apre proprio nel cuore della celebre parete nord dell'Eiger), raggiunge dapprima i 3.100\u00a0m della stazione di Eismeer, un balcone panoramico sui vasti ghiacciai della zona, e quindi il capolinea ai 3.475\u00a0m dello Jungfraujoch dove sorge un ristorante.\nInfine con un ascensore si arriva al balcone dello Sphinx a 3.586\u00a0m, uno spuntone roccioso la cui sommit\u00e0 ospita il pi\u00f9 elevato osservatorio astronomico d'Europa e dal quale si gode uno dei migliori panorami dell'intero arco alpino: sul lato settentrionale le verdi vallate dell'Oberland verso i grandi laghi alpini, dall'altro l'immensa conca glaciale del ghiacciaio dell'Aletsch, il pi\u00f9 vasto ghiacciaio delle Alpi, e i numerosi dell'Oberland che gli fanno da corona.\nCuriosit\u00e0.\nSulla Jungfrau il poeta Byron ambient\u00f2 parte del suo dramma Manfred, a partire dal primo atto, quando il protagonista tenta il suicidio gettandosi da un'altura del monte.\nNel 1964 il regista indiano Raj Kapoor ha girato sulla cima della Jungfrau una parte del film Sangam, rendendola una meta molto frequentata dal turismo indiano.\nSulle alte rocce della Jungfrau vive un lichene endemico: \"Umbilicaria virginis\"."}
{"id": "285035", "revid": "682087", "url": "https://it.wikipedia.org/wiki?curid=285035", "title": "Fgci", "text": ""}
{"id": "285037", "revid": "1149807", "url": "https://it.wikipedia.org/wiki?curid=285037", "title": "Case da incubo", "text": "Case da incubo (\"How Clean Is Your House?\") \u00e8 stato un programma televisivo di intrattenimento britannico in cui le esperte pulitrici Kim Woodburn e Aggie MacKenzie visitano case sporchissime e le puliscono. Le puntate, della durata di 30 minuti ciascuna, sono prodotte dalla Talkback Thames, la divisione britannica di produzione della FremantleMedia (a sua volta parte di RTL Group), e sono trasmesse sui canali televisivi britannici Channel 4 e S4C. \u00c8 stato trasmesso per la prima volta nel 2003 ed ha avuto immediatamente un forte seguito di pubblico. In Italia \u00e8 trasmesso da LEI, canale satellitare di SKY Italia e dal canale televisivo Real Time.\nIl programma.\nOgni puntata segue lo stesso schema. All'inizio, gli abitanti della casa da pulire vengono presentati brevemente agli spettatori. Quindi, accompagnati da una musica di sottofondo da film dell'orrore, Kim ed Aggie esplorano la casa di persona, esaminando la sporcizia e spesso annusando le zone pi\u00f9 pestilenziali (quasi sempre Kim dice che si ammaler\u00e0, anche se non succede mai). Kim ed Aggie quindi incontrano i residenti prima dell'inizio delle pulizie, assistite da svariati pulitori professionisti. Durante questo processo, che comprende la parte centrale della puntata, Kim ed Aggie presentano consigli per affrontare particolari opere di pulizia con i residenti (e gli spettatori), spesso ricorrendo a metodi tradizionali piuttosto che a costosi prodotti commerciali. Ad un certo punto, Aggie prende campioni di sporco dalle zone pi\u00f9 devastate della casa e li fa analizzare in laboratorio; in questo modo rivela ai residenti con quale tipo di batteri e microbi essi convivono. Poco prima della fine della puntata, viene mostrata ai residenti la loro casa appena pulita. Ogni episodio si conclude con Kim ed Aggie che tornano dopo qualche settimana per controllare che la casa sia ancora pulita ed ordinata (di solito lo \u00e8).\nKim, ex pulitrice professionale, assume il ruolo di una donna dominante, che sgrida i residenti per aver trattato cos\u00ec male le loro case con osservazioni pungenti e punzecchiature umoristiche. Mentre pulisce, \u00e8 vestita di bianco con i suoi tipici guanti di gomma con interno in pelo e le perle. Nel frattempo, Aggie, che ha lavorato per la rivista \"Good Housekeeping\" e per il MI6 (i servizi segreti britannici), assume il ruolo del \"detective dello sporco\", eseguendo compiti come le analisi batteriche. Il duo \u00e8 diventato molto famoso nel Regno Unito, al punto che vengono sempre chiamate semplicemente \"Kim and Aggie\".\nLo show \u00e8 di tono leggero, ricade pi\u00f9 nell'intrattenimento che nei programmi di pubblica utilit\u00e0. Gran parte del fascino della trasmissione deriva dal piacere quasi voyeuristico di vedere come alcune persone tengano male le proprie case (molte non sono mai state pulite per anni), anche se i consigli per le pulizie aggiungono un valore pratico allo spettacolo.\nAdattamenti.\nIl format \u00e8 stato adattato in molti altri paesi. La versione statunitense \u00e8 presentata ancora da Kim ed Aggie ed \u00e8 stata trasmessa da settembre 2004 sul canale Lifetime.\nKim ed Aggie hanno anche scritto nel 2003 un libro, anch'esso intitolato \"How Clean Is Your House?\". La FreemantleMedia ha anche firmato contratti di licenza e per il merchandising con molte aziende produttrici di prodotti per le pulizie ed altre aziende.\nNel 2004 Kim ed Aggie hanno realizzato una versione della serie dal titolo \"Too Posh to Wash\" sull'igiene personale."}
{"id": "285038", "revid": "1896180", "url": "https://it.wikipedia.org/wiki?curid=285038", "title": "Federazione dei Giovani Socialisti", "text": "La Federazione dei Giovani Socialisti (FGS) \u00e8 un'associazione politica italiana di giovani socialisti, federata al Partito Socialista Italiano.\nNata per la prima volta a Firenze il 6 e il 7 settembre 1903, fu rifondata dopo il Ventennio fascista nel 1944, per opera dei militanti antifascisti Eugenio Colorni, Giorgio Lauchard, Matteo Matteotti, Leo Solari e Mario Zagari. Dopo i fatti di Tangentopoli, e lo scioglimento del Partito Socialista Italiano, venne ricostituita il 20 ottobre del 1994.\nStoria.\nLa fondazione.\nL'organizzazione giovanile dei socialisti venne fondata per la prima volta nel 1903, a Firenze, con il nome di Federazione Giovanile Socialista Italiana. \nIl Socialismo, nei primi anni del '900, aveva intuito che esistono altre differenze oltre a quelle di classe; \u00e8 quindi uno dei connotati del socialismo moderno l'invenzione di un movimento politico e giovanile assieme. I primi giovani socialisti erano soprattutto massimalisti e rivoluzionari, contrariamente alla leadership riformista del Partito Socialista Italiano. Il riformista Bonomi denigrava simpaticamente i giovani \"rivoluzionari pallidi\" che criticavano moralisticamente un po' tutto, tra cui anche la nascente passione popolare per lo sport.\nUna delle pi\u00f9 importanti battaglie politiche fu quella antimilitarista. Mentre l\u2019Italia si avviava in molteplici avventure militari con un crescente sentimento nazionalistico, la giovent\u00f9 socialista lottava per evitare il massacro delle giovani generazioni europee: il Segretario Nazionale dell\u2019epoca, Amedeo Catanesi, mor\u00ec in una trincea nel 1915. \nPer i dirigenti del PSI di quel periodo, la federazione giovanile era semplicemente una \"scuola quadri\", ma i giovani massimalisti lontani dalle posizioni partitiche che presero la guida della Federazione, preservarono una loro autonomia generazionale, anche se la loro fu una storia di minoranza rispetto al Partito. \u00c8 singolare infatti che nella Federazione di Reggio Emilia, una delle citt\u00e0 con la presenza socialista pi\u00f9 forte, risultasse iscritto alla FGSI un solo studente: Camillo Berneri, che divent\u00f2 famoso poi come militante anarchico, assassinato a Barcellona da agenti comunisti.\nNel 1921, la grande maggioranza degli attivisti della FGSI - attratta dal mito sovietico - lasci\u00f2 il Partito socialista e and\u00f2 a fondare il PCI. Ma un'organizzazione giovanile del PSI si ricostituir\u00e0 subito dopo, per iniziativa dei giovani di Parma e di un altro futuro dirigente socialista: Fernando Santi. \nGli anni del fascismo.\nNel movimento operaio in Italia, come in Europa, si svilupparono esperienze di organizzazione dei giovani militanti (Falchi Rossi, Giovane Guardia) rivolte all\u2019organizzazione \u201cpoliticamente corretta\u201d del tempo libero; con l\u2019imbarbarimento della lotta politica che fu diretta conseguenza della violenza bellica e dei nuovi autoritarismi, socialisti e comunisti fecero a gara con nazionalisti e fascisti nell\u2019organizzare veri e propri gruppi paramilitari di \u201cautodifesa\u201d con bande, uniformi, bandiere e poi anche armi. \nL'allora FGSI, in quanto giovanile del Partito Socialista Italiano (PSI), fu sciolta durante il regime fascista e molti giovani attivisti socialisti furono vittime di violenza, di incarcerazione o costretti a fuggire. Ma mentre l\u2019organizzazione era formalmente scomparsa in quegli anni, molti militanti si diedero alla lotta antifascista organizzata; come per esempio Fernando De Rosa, un giovane socialista di Torino caduto a Guadarrama, in Spagna, combattendo contro le forze fasciste di Franco. Il suo organo di stampa di quegli anni, erano alcuni fogli clandestini dal nome \"Rivoluzione Socialista\". \nDurante la Resistenza la FGSI osservava criticamente la politica del Comitato di Liberazione Nazionale (CLN): il PSI avrebbe dovuto prendere le distanze basando la propria azione politica sull'autonomia, e non sulla subalternit\u00e0 alle direttive e strategie comuniste. Veniva contestata la totale \"egemonia comunista\". I giovani erano convinti che anche durante il periodo partigiano avrebbero dovuto affermare la propria identit\u00e0, motivo per cui furono loro ad organizzare la \"Brigata Matteotti\" costituita da giovani socialisti romani, come alternativa alle \"Brigate Garibaldi\" di matrice comunista.\nLa rifondazione e la Prima Repubblica.\nLa FGSI fu rifondata nel 1944 da Eugenio Colorni, Giorgio Lauchard, Matteo Matteotti, Leo Solari e Mario Zagari. Negli anni del dopoguerra la FGSI si \u00e8 unita alla IUSY (l\u2019unione internazionale dei giovani socialisti). Pi\u00f9 tardi si oppose contro il PSI e la sua alleanza con il Partito Comunista nel \u201cfronte popolare\u201d; cosa che port\u00f2 ad attriti per la leadership del PSI, che portarono ad un\u2019altra spaccatura: FGSI si un\u00ec alla corrente socialdemocratica che fond\u00f2 il Partito Socialdemocratico Italiano, guidata dal futuro Presidente della Repubblica Italiana, Giuseppe Saragat. Pochi mesi pi\u00f9 tardi per\u00f2, le idee della FGSI collimarono con quelle di Saragat, favorevoli ad una collaborazione col governo democristiano.\nNel 1948 venne celebrato un congresso della FGSI per rilanciare le idee e le posizioni anti-governative. La nuova classe dirigente - formata da Rino Formica, Giorgio Ruffolo, Gaetano Arf\u00e8 e Livio Maitan - si orient\u00f2 progressivamente per una scissione dal PSLI (poi PSDI), che avvenne nel congresso di Napoli. Livio Maitan ed altri dirigenti socialisti, diedero vita alla costituzione italiana della IV Internazionale; gli altri tornarono nel PSI. Leo Solari ebbe a dire di quegli anni: \"\"Noi giovani socialisti a quei tempi non avevamo la capacit\u00e0 e l'astuzia politica dei nostri coetanei, vedi Andreotti, Togliatti e molti altri, ma proprio questo nostro essere diciamo anarchici, precursori dei tempi, eretici, non subalterni al potere ed all'egemonia comunista port\u00f2 una ventata di innovazione sia alla politica italiana sia al PSIUP di quei tempi, ma tutto ha un prezzo, e noi pagammo con l'autodistruzione della FGS della fine degli anni '40\".\" \nLa giovent\u00f9 socialista italiana degli anni \u201960 fu colta di sorpresa, come tutto il sistema politico, dalle proteste del \u201968. Ma negli anni Settanta la FGSI, pi\u00f9 flessibile e dinamica rispetto alla conservatrice e ortodossa FGCI (Giovane Federazione Comunista) entr\u00f2 in contatto con il movimento degli studenti, partecipando direttamente in alcune delle proteste pi\u00f9 famose. La FGSI di quegli anni si colloc\u00f2 sulla linea dell'alternativa di sinistra al governo. Una scelta che fece adottare come simbolo della Federazione una falce e martello fortemente stilizzata. Sul piano della linea politica la FGSI si differenziava dalla FGCI sul tema delle libert\u00e0 e dei diritti civili, con tematiche \"libertarie\" come la legalizzazione delle droge leggere.\nGli anni Ottanta furono l\u2019epoca d\u2019oro per il PSI con i 5 anni (1983-1987) del governo di Bettino Craxi, Segretario Nazionale del partito. I giovani entrarono entusiasticamente nell\u2019agenda di Craxi, incentrata sulla modernizzazione del paese e su una grande alleanza tra meritocrazia e giustizia sociale. Ma in quegli anni la FGS sub\u00ec una forte crisi: nel 1981, dopo le dimissioni dell'allora Segretario Nazionale Enrico Boselli, il partito commissari\u00f2 federazione incaricando la gestione ordinaria e straordinaria ad un comitato. Furono anni di transizione fino a che Claudio Martelli decise di ristrutturare la FGS, che col Congresso di Ravenna del 1988 venne rinominata Movimento Giovanile Socialista. L'MGS, come si chiamava allora, fu tra i membri fondatori dell\u2019ECOSY (oggi YES, ovvero i giovani socialisti europei) nei primi anni \u201990.\nLa storia del Mgs tra il 1988 e il 1992 ruota attorno all'idea che il Psi aveva del \u201csorpasso a sinistra\u201d e dell'\u201dUnit\u00e0 Socialista\u201d; dunque che il Partito avesse bisogno di un radicamento sociale diverso, e che i giovani socialisti, come anche le donne socialiste, i circoli culturali, le componenti sindacali e associative potessero essere queste nuove radici di un partito pi\u00f9 grande e ambizioso.\nNel 1991 l\u2019ex-Fgci, allora \u201cComitato promotore per la sinistra giovanile\u201d, chiedeva l\u2019adesione alla Iusy non pi\u00f9 in una storica competizione con i colleghi socialisti, ma nell\u2019ambito di un accordo politico tra le due organizzazioni giovanili che ebbe poi a livello italiano la ripercussione della creazione, sotto l\u2019ombrello della CGIL, di \u201cTempi Moderni\u201d, un\u2019associazione giovanile del sindacato che aveva lo scopo dichiarato di \u201cabituare\u201d giovani quadri socialisti e diessini a convivere sotto lo stesso tetto: la prospettiva era quella della fine dello scontro a sinistra e l\u2019unita\u2019 riformista. \nLa Ricostituzione come federazione autonoma e la Seconda Repubblica.\nCon Tangentopoli, la situazione politica italiana - e dunque anche quella dei giovani socialisti - entra in un periodo di grande caos. Ottaviano Del Turco, segretario del PSI dal 1993 al 1994 (anno del suo scioglimento), diede l\u2019incarico all\u2019allora vicepresidente della Iusy e responsabile delle campagne di politica internazionale del Mgs, Luca Cefisi, di svolgere il ruolo di coordinatore nazionale in questa situazione d\u2019emergenza: quadri e dirigenti, scioccati, abbandonavano infatti la militanza politica, oppure passavano, a seconda delle personali inclinazioni, a Forza Italia o ai Ds; altri invece abbandonarono la politica.\nDopo lo scioglimento del Partito Socialista Italiano, la Federazione dei Giovani Socialisti fu ricostituita nell'ottobre del 1994, tra gli altri proprio da Luca Cefisi; la nascente Federazione terr\u00e0 poi il suo primo congresso nel 1996, eleggendo Marco Di Lello Segretario Nazionale, e Claudio Carotti, vice segretario. La Federazione dei Giovani Socialisti, che rimane affiliata all'International Union of Socialist Youth e all'European Community Organisation of Socialist Youth, si federa dapprima ai Socialisti Italiani e successivamente allo SDI. Tiene il 1\u00ba congresso a Grottaferrata il 18-20 ottobre 1996. \nLa FGS ha partecipato da cofondatore alla costituzione della Rosa nel Pugno, con segretario Gianluca Quadrana, in seguito ha aderito all'esperienza della Costituente Socialista conclusasi il 4-5-6 luglio 2008 con il I Congresso del Partito Socialista; nell'ambito del quale, pur con qualche divergenza, guidata da Francesco Mosca, ha ufficialmente appoggiato la candidatura di Pia Locatelli alla segreteria, e ha sostenuto la mozione numero 2 \"Prima la politica\".\nNell'ottobre del 2008 la direzione nazionale dei giovani socialisti decide di celebrare il proprio congresso il 31 gennaio e 1\u00ba febbraio 2009 a Salerno; congresso a mozione unica nel quale Luigi Iorio (29 anni, laureato in legge di Foggia) viene eletto Segretario nazionale. Dall'11 al 13 novembre 2011 si \u00e8 tenuto a Roma il VI Congresso dell'FGS, che ha visto Claudia Bastianelli, 28 anni perugina, eletta all'unanimit\u00e0 Segretario nazionale. Nella storia dell'organizzazione giovanile socialista \u00e8 la prima donna ad assumerne la guida. Alcune iniziative promosse in questi anni dalla FGS, come lo ius soli, la lotta al gioco d'azzardo ed al precariato giovanile, sono approdate in Parlamento con esiti positivi. \nRoberto Sajeva, palermitano, \u00e8 stato eletto all'unanimit\u00e0 Segretario della FGS durante il VII Congresso, tenutosi a Ravenna tra il 9 e l'11 gennaio 2015. La nuova segreteria ha un'impostazione formativa, e vengono organizzate pi\u00f9 scuole di formazione in tutta Italia. \nNel 2016 la Federazione ospita lo YES Summer Camp, incontro estivo di tutte le giovanili politiche aderenti agli Young European Socialists. In questa occasione la FGS adotta anche un nuovo simbolo (attuale) ad opera di Camillo Bosco: un sole, la \"stella dell'avvenire\", e tre frecce. Queste ultime sono un antico simbolo socialista, che risale ancor prima al \"Fronte d'Acciaio\" tedesco contro Hitler. Le tre frecce erano il modo pi\u00f9 efficace per cancellare le svastiche dai muri, e rappresentavano i tre grandi nemici del socialismo: una colpiva la monarchia, una il comunismo, una il nazismo.\nDal 19 al 21 ottobre 2018 si \u00e8 tenuto a Roma l'VIII Congresso nazionale, che ha portato all'elezione a segretario del ventiduenne romagnolo Enrico Maria Pedrelli.\nIl 12 aprile 2019 la Federazione dei Giovani Socialisti si scontr\u00f2 con il PSI a seguito dell'accordo politico che vide quest'ultimo partito, facente parte del PSE, allearsi e concorrere per le Europee del 2019 con il partito +Europa, affiliato a Renew Europe. La presa di posizione fu molto criticata dal partito, ma molti furono gli esponenti che manifestarono, dentro e fuori dal partito, la propria solidariet\u00e0 alla FGS.\nDall'1 al 3 novembre 2019 si \u00e8 tenuto il primo \"Raduno dei Circoli\": decine di rappresentanti di tutte le federazioni e circoli territoriali si sono ritrovati a Roma per discutere di tematiche socialiste. All'iniziativa, a cui ha fornito aiuto e sostegno anche Antonio Natale Rossi, presidente della Federazione Unitaria Italiana Scrittori, hanno partecipato anche il segretario del PSI Enzo Maraio, la vicepresidente dell'Internazionale Socialista Pia Locatelli, il giornalista e scrittore Pietro Caruso, il filosofo Giacomo Marramao, l'economista e professore Giulio Sapelli, il direttore della testata Mondoperaio Luigi Covatta, l'ex parlamentare Paolo Cristoni, il cantautore Edoardo Michelozzi ed altri. Durante questo raduno, il 2 novembre, la FGS ha guidato una manifestazione a favore del popolo cileno, definito da FGS \"oppresso\" dal governo guidato da Sebasti\u00e1n Pi\u00f1era.\nA seguito dell'inizio della pandemia, la Federazione si organizza per creare uno spazio autonomo e lancia, prima tra le forze politiche giovanili e non, \"La Comune\", un server sulla piattaforma Discord sulla quale la FGS tiene numerosi incontri in pieno lock-down che proseguir\u00e0 anche dopo la serrata. Molte le personalit\u00e0 che prendono parte ai vari incontri: dal professor Filippo Russo al direttore editoriale di Mondoperaio Roberto Sajeva, dal giornalista e scrittore Pietro Caruso al coordinatore della fondazione \"Rocco Chinnici\" Donato Di Trapani, dall'oboista Edoardo Pedrelli al direttore di Mondoperaio ed ex deputato Luigi Covatta, da uno dei coordinatori dello YES (Young European Socialists) Riccardo Galetti al virologo professor Arnaldo Caruso, dal segretario dei Giovani Repubblicani Marco Spina al professore Luca Navarra, da Daniele Cocca del Consiglio Nazionale dei Giovani all'ex deputato Oreste Pastorelli, dal segretario della FGCI Nicol\u00f2 Monti al professore Stefano Caretti, dallo scrittore Luca Mariani al fondatore di NOstra Jacopo Ricci. Dopo numerose richieste, alcuni incontri sono stati resi pubblici sul canale YouTube della Federazione.\nIn vista del Referendum confermativo del 20 e 21 settembre 2020 sul taglio arbitrario ed indiscriminato dei parlamentari \u00e8 una delle prime forze politiche giovanili (dopo la nascita di NOstra) a schierarsi apertamente a sostegno del No e facendo campagna attiva in prima persona su tutto il territorio nazionale e lanciando due manifesti politici tra agosto e settembre.\nNel 2020 molte sono le campagne politiche dell'FGS: dalla campagna sui braccianti agricoli a quella sul servizio civile passando su quella per l'acciaio, su quella per la riforma dell'avvocatura e della giustizia e quella, prevalentemente siciliana e calabrese, sul sostegno alle famiglie dei fuorisede. Su quest'ultimo tema risulta molto attiva la federazione siciliana e palermitana che, forte di una legge regionale non ancora attuata, lancia dapprima una campagna mediatica e poi presenta un documento politico risolutivo al governo dell'isola chiamando a raccolta, in caso di ulteriori silenzi, tutte le forze giovanili, politiche, civiche e sindacali. per un eventuale sciopero. "}
{"id": "285041", "revid": "15756", "url": "https://it.wikipedia.org/wiki?curid=285041", "title": "Valpolicella", "text": "La Valpolicella (\"Valpoles\u00e8la\" in veronese) \u00e8 la zona collinare che precede l'inizio delle Prealpi Veronesi, nella Regione Veneto. Essa comprende il territorio di sette comuni, tutti appartenenti alla provincia di Verona. La valle, che si estende per 240 km\u00b2, confina a sud con il fiume Adige, \u00e8 delimitata ad est dalle colline di Parona e di Quinzano e dalla Valpantena, mentre a nord si protrae fino ai monti Lessini. A ovest \u00e8 invece separata dalla valle dell'Adige dal monte Pastello.\nRinomata fin dai tempi di Roma antica per la viticoltura, e in particolare per il vino Amarone della Valpolicella, \u00e8 altres\u00ec importante per l'estrazione del marmo rosso di Verona. Dal punto di vista architettonico, il paesaggio della Valpolicella \u00e8 adornato di ville venete di grande pregio ed \u00e8 abbellito da capitelli votivi, chiesette, pievi, contrade e corti, che arricchiscono il territorio con testimonianze di anni di storia.\nGeografia.\nConfini e paesaggio.\nCon il toponimo Valpolicella si indicano comunemente: le tre vallate dei torrenti (chiamati in dialetto \"progni\") che scendono dai Lessini a occidente di Verona, i monti che le separano e una larga zona d'alta pianura terrazzata che accompagna l'Adige dalla chiusa di Ceraino (presso Rivoli Veronese) fino a Parona. I confini verso monte sono incerti: \u00e8 assente un limite naturale tra la Valpolicella e la Lessinia, dato che la prima \u00e8 una regione per motivi storici pi\u00f9 che geografici. Geograficamente si potrebbe intendere come confine il bacino del progno di Fumane fino al monte San Giovanni, includendo quindi Breonio ed escludendo parte di Sant'Anna d'Alfaedo.\nNella Valpolicella si possono distinguere tre zone, nettamente diverse per natura morfologica, geologica e per la vegetazione presente. La parte posta pi\u00f9 a nord \u00e8 caratterizzata da una zona montuosa (costituita da calcari cretacei) che va a formare l'ampio pianoro dei Lessini. Qui sono presenti ampi prati dove in estate \u00e8 facile trovare capi di bestiame portati al pascolo. La zona \u00e8 povera di grandi corsi d'acqua; ciononostante il paesaggio risulta diviso in gradini e ripiani alternati da cavit\u00e0 carsiche scavate nel corso di millenni.\nLa zona collinare, disposta subito pi\u00f9 a sud di quella montana, \u00e8 formata da propaggini meridionali parallele ai monti che, con dossi allungati, vanno a dividere le gi\u00e0 citate tre valli dei progni. Questa zona \u00e8 quella pi\u00f9 classica per la coltivazione della vite, che avviene spesso su particolari terrazze artificiali realizzate in pietra e denominate (nel dialetto veneto) \"marogne\". Nella zona pi\u00f9 bassa \u00e8 coltivato intensamente anche l'ulivo. Come nella zona montana, anche qui sono presenti calcari cretacei costituiti da ampi strati di basalto.\nNella parte pi\u00f9 meridionale della Valpolicella troviamo una zona pianeggiante venutasi a formare dai sedimenti delle alluvioni, sia del fiume Adige che da quelle dei tre progni. La recente bonifica e l'opera d'irrigazione ne hanno fatto un luogo fertile che vanta coltivazioni di ortaggi, pescheti e ciliegeti di grande pregio, oltre che dei classici vigneti.\nA partire dal 1950 il paesaggio della valle \u00e8 stato teatro di radicali trasformazioni, dovute a un'intensa e disordinata attivit\u00e0 edilizia conseguente alla crescita economica e industriale del dopoguerra. Comuni locali e soprintendenza hanno fatto ben poco per attenuare e regolamentare questo fenomeno che ha rappresentato un vero sfregio per la bellezza della vallata e che ancora oggi la minaccia.\nLa parte della Valpolicella che pi\u00f9 ha pagato questa \"cementificazione\" \u00e8 stata quella mediana. Essa \u00e8 attraversata dalla strada provinciale sul percorso Parona-San Pietro in Cariano-Sant'Ambrogio, appartenente al primo tratto della soppressa ferrovia Verona-Caprino-Garda. La strada, studiata inizialmente perch\u00e9 fosse un'arteria di interesse panoramico e turistico, ha visto sorgerle a ridosso costruzioni di ogni tipo e destinazione. Anche la collina non \u00e8 rimasta immune al problema: a Negrar, in particolare, sono sorte alcune vaste zone residenziali che ne hanno snaturato il paesaggio, tanto da arrivare a far coniare il neologismo \"negrarizzazione\" a indicarne il fenomeno.\nGeologia.\nIl primo periodo in cui si pu\u00f2 classificare la storia geologica della valle \u00e8 quello definito come \"marino\" ed \u00e8 datato oltre 100 milioni di anni fa. A questa fase risalgono i vari depositi calcarei, di diverse colorature, ricchi di reperti fossili. Questi depositi hanno poi reso possibile la formazione dei marmi che oggigiorno vengono qui estratti.\nNel secondo periodo si verifica l'emersione delle terre dal mare: \u00e8 caratterizzato, nello strato inferiore da calcari compatti (oggi utilizzati per la produzione di cemento) mentre in quello superiore da pietre, ricche anch'esse di fossili, le cosiddette \"pietre di Prun\". L'intensa attivit\u00e0 vulcanica dell'era terziaria origina a diversi strati di tufi e basalti.\nProprio a seguito del periodo dell'emersione delle terre, durato oltre 20 milioni di anni, la morfologia del territorio si evolse. Il successivo periodo neozoico, grazie al fenomeno delle glaciazioni, contribu\u00ec al modellamento e alla sagomatura delle colline. Fondamentale anche l'azione del fiume Adige che, grazie a vaste alluvioni, cre\u00f2 dei depositi superficiali; e infine l'erosione, compiuta dai numerosi torrenti, origin\u00f2 diverse strette insenature nella roccia, il cosiddetto \"vaio\".\nIdrografia.\nA sud, la Valpolicella \u00e8 delimitata dal fiume Adige, che rappresenta il maggior corso d'acqua della zona. La valle \u00e8 poi caratterizzata dalla presenza di numerosi progni, dalla portata incostante nel corso dell'anno, che nei millenni hanno partecipato alla modellazione delle valli che la compongono.\nLa valle di Fumane \u00e8 percorsa dal progno di Fumane (che si forma dal vaio di Vaiara e dalla sengia Canala, localizzati sopra Molina e dal progno di Spiazzo e dal rio di Mondrago) a cui si aggiunge il torrente che scorre nel vaio di Lena che scende da Cavalo. Nella vallata di Marano e di Negrar troviamo i relativi e omonimi progni che raccolgono le acque provenienti da numerosi corsi d'acqua posti nell'alta Valpolicella.\nClima.\nIl clima della Valpolicella \u00e8 complessivamente buono durante tutto il periodo dell'anno, soprattutto durante la stagione invernale, grazie alla protezione a nord dei monti Lessini e alla buona esposizione al sole verso sud, tanto da farlo avvicinare molto a quello di tipo mediterraneo, testimoniato dalla presenza di numerosi cipressi ed ulivi. Le peculiarit\u00e0 climatiche del luogo sono certamente influenzate dalla sua conformazione fatta di valli poste in una direzione nord-sud.\nNei mesi invernali la temperatura generalmente risulta pi\u00f9 bassa nelle zone pianeggianti rispetto alla collina e raramente scende di molti gradi sotto lo zero. D'estate le temperature massime si aggirano mediamente tra i 25-30 gradi e le minime tra i 18 e i 20, con una lieve differenza tra la collina, generalmente pi\u00f9 fresca e ventilata, e la zona pianeggiante.\nPer quanto riguarda la classificazione climatica dei vari comuni:\nLa piovosit\u00e0 annua \u00e8 di 850\u00a0mm circa nella zona pi\u00f9 pianeggiante, di 1.200\u00a0mm circa nella zona tra i 500 ed i 700\u00a0m e infine di 1000\u00a0mm circa nella zona montana. Le precipitazioni sono concentrate soprattutto in primavera e autunno, mentre in estate si possono verificare intensi fenomeni temporaleschi, talvolta accompagnati da grandine. La neve \u00e8 rara e generalmente non si mantiene a lungo.\nI venti invernali dominanti sono la bora, che soffia da nord-est, e lo scirocco, proveniente da sud-est. Talvolta si sperimenta anche il vento di f\u00f6hn, caratterizzato da raffiche molto elevate. D'estate si hanno, di norma, leggere brezze.\nToponimo.\nIl significato del nome \"Valpolicella\" non \u00e8 certo ed \u00e8 stato oggetto di svariati dibattiti lungo i secoli. Una delle ipotesi fatte \u00e8 che derivi dal latino \"Vallis-polis-cellae\", che tradotto letteralmente significa \"valli dalle molte cantine\". In realt\u00e0, per\u00f2, il termine non compare prima del XII secolo; infatti fino allora si parla sempre di una Valpolicella divisa in due grandi territori: la val Veriago (la parte pi\u00f9 orientale con Negrar) e la val Pruviniano (la parte centrale). I primi documenti (1177), inoltre, riportano la dicitura \"polesela\", senza la \"c\" dell'ipotetica etimologia latina \"cellae\". Il toponimo, quindi, \u00e8 forse originato dal fatto che i funzionari del Comune di Verona, incaricati della amministrazione della valle, arrivavano lungo l'Adige fino a Pol (Santa Lucia di Pescantina) e da l\u00ec poi si spostavano poi negli altri paesi vicini: da qui deriverebbe quindi \"Valpolesela\", cio\u00e8 valle di Pol.\nMolto affascinante, ma priva di un reale fondamento storico, \u00e8 l'etimologia proposta dagli umanisti che la ricercarono nella lingua greca e pi\u00f9 precisamente nella parola \"polyzelos\" nella sua traduzione pi\u00f9 recente di terra \"dai molti frutti\" o, per i pi\u00f9 classici, \"molto invidiata\". Oppure potrebbe risultare dall'unione di \"poly\" = molto e \"s\u00e8las\" = splendore, cio\u00e8 \"molto splendida\".\nGiangiacomo Pigari propose un'etimologia tanto originale ed anomala, quanto sconcertante: curando infatti la raccolta latina dei \"Privilegia et Jura Communitatis et Hominum Vallis Pulicelle\" (1588), pose nel frontespizio lo stemma del Vicariato della Valpolicella che raffigurava una fanciulla inginocchiata e pregante (ora stemma del comune di San Pietro in Cariano). Not\u00f2 cos\u00ec che la fanciulla era appunto la \"pulcella\" (in latino volgare: \"pulicella\" ), nome che presenta non poche affinit\u00e0 con \"Vallis Pulicelle\". Bisogna per\u00f2 considerare anche l'ipotesi che lo stemma con la fanciulla fosse nato in relazione a questa somiglianza e non viceversa.\nDue secoli dopo, Gabriele Dionisi, propose una doppia derivazione dal greco (\"poly\" = molto) e dal latino (\"cella\" = custodia) e cio\u00e8 \"custodia di molto\", ricondotta alla fecondit\u00e0 e all'abbondanza.\nLa spiegazione che oggi per\u00f2 trova maggior credito \u00e8 quella data da Giuseppe Toniolo, che riconduce il nome Pulicella a pullus, la cui radice \"pol\" d\u00e0 luogo a numerosi derivati: \"pullicu\", \"pulliceu\", \"pullicinu\", propri dei luoghi boscosi, ricchi di germogli e vegetazione, fiorenti su cumuli di ghiaia o sabbia che si trovano lungo i corsi dei fiumi. Ma questa caratteristica \u00e8 propria della Valpolicella solo in pochi punti lungo l'Adige, e a detta dello stesso Toniolo rende \u00abmolto incerta la spiegazione del perch\u00e9 tale nome si sia esteso a zone assai distanti e diverse dalla primitiva\u00bb.\nLo stesso Luigi Messedaglia si \u00e8 dichiarato scettico di fronte a tale spiegazione: \u00abNon sarei sincero ove affermassi che la etimologia modernamente ammessa mi lascia del tutto soddisfatto. Non arrivo infatti a persuadermi facilmente come un accidente locale (se non trascurabile, certo di non primaria importanza) o una caratteristica morfologica che dir si voglia, della ristretta zona lungo l'Adige, abbia potuto dare il suo nome, per estensione, a tutta una vasta regione, di cui la maggior parte, lontana dall'Adige, \u00e8 collinare e montana\u00bb.\nIn realt\u00e0 la spiegazione di Toniolo \u00e8 perfettamente pertinente se si tiene conto della cronologia delle prime attestazioni (un atto privato del 1171 e due successivi diplomi di Federico I), coincidente con una fase di riorganizzazione del territorio da parte del Comune di Verona che si espliciter\u00e0 in un preciso programma politico manifestato nel 1183 in un elenco dei villaggi ad esso soggetti (\"nomina villarum que distringuebantur et ad presens distringuntur\": \"nomi dei villaggi che erano e sono soggetti al distretto\"). \u00c8 appunto tale ottica \"urbana\", di persone che accedevano alla Valpolicella attraverso la via dell'Adige, a spiegare l'introduzione di questa denominazione\nStoria.\nPreistoria.\nLa Valpolicella, trovandosi in una posizione geografica favorevole (a met\u00e0 strada tra Pianura Padana e Alpi, nonch\u00e9 vicino al fiume Adige) \u00e8 sempre stata sia un'importante via di comunicazione che un favorevole luogo d'insediamento. Ritrovamenti archeologici hanno dimostrato la presenza dell'uomo fino dall'et\u00e0 della pietra; tra questi, la scoperta di una grotta nei pressi di Fumane, che fu abitata dall'uomo di Neanderthal e che oggi viene chiamata riparo Solinas, dal nome del suo scopritore.\nLe ricerche, iniziate nel finire XIX secolo hanno permesso di portare alla luce ulteriori insediamenti preistorici; in particolare ne sono state trovate tracce presso il \"vaio dei Falconi\", in localit\u00e0 \"Archi\" a Castelrotto, nei c\u00f2voli del vaio della Marchiora e presso le \"Scalucce\" nei pressi di Molina. In quest'ultima, sono stati trovati reperti archeologici che confermano la presenza di uomini dalla fase media del neolitico (cio\u00e8 a circa 3.000 a.C.) fino all'et\u00e0 del bronzo, con un'intensa occupazione nel periodo che va dal 2500 al 2000 a.C.\nDurante l'et\u00e0 del bronzo e l'et\u00e0 del ferro tutte le colline circostanti vennero \"colonizzate\", e la Valpolicella visse un periodo di grande splendore, grazie alla produzione e al commercio di selce. Di questo periodo si hanno svariati ritrovamenti che includono, in particolare, casette e piccoli centri abitati. Degna di nota fu anche la scoperta di un antichissimo villaggio situato presso il monte Loffa, che contava ventisette capanne composte di lastre di pietra. All'interno di esse furono identificati numerosi oggetti di interesse archeologico, quali: armi, utensili e vari oggetti di selce, bronzo e ferro. Studi condotti sul sito hanno permesso di poterlo considerare come il punto di congiunzione tra preistoria e storia, giacch\u00e9 per la prima volta le popolazioni neolitiche che popolavano la valle si erano raggruppate in un ampio villaggio, edificando capanne e abitandole in maniera continuativa.\nStoria antica.\nDurante la dominazione romana, iniziata attorno al II secolo a.C., la Valpolicella era abitata dagli Arusnati, popolazione di probabile origine etrusca o comunque italica, che vi si stanzi\u00f2 nella zona gi\u00e0 a partire dal V secolo a.C. Le tracce lapidarie che ci testimoniano l'esistenza di questo popolo sono oggi custodite a Verona, presso il Museo lapidario maffeiano e nel museo annesso alla pieve di San Giorgio di Valpolicella. Proprio nei pressi dell'antica pieve, sono stati trovati frammenti di pi\u00f9 di 200 statuette votive in terracotta rappresentanti divinit\u00e0, offerenti e animali, attribuibili alla popolazione pre-romana.\nOltre a questi reperti, la Valpolicella \u00e8 ricca di altre testimonianze dell'epoca romana che ci permettono di stabilire che l'intero territorio era abitato da una popolazione piuttosto avanzata e formata da famiglie patrizie e latifondiste. Molti nomi attuali di paesi prendono origine da queste famiglie. \u00c8 stata inoltre trovata una pietra miliare, presso Arbizzano, che autorizza a pensare che da qui passasse la via Claudia Augusta padana, anche se non si \u00e8 riusciti a ricostruirne con precisione l'esatto tragitto.\nNonostante fosse sottoposta all'impero romano, la Valpolicella pot\u00e9 godere di una forte autonomia amministrativa che conserv\u00f2 per molta parte della sua storia. Proprio in questo periodo si ha notizia dell'inizio della coltivazione della vite. Il territorio era al centro di una ricca e fiorente economia, come testimoniano i ritrovamenti di due ville romane, una a Negrar (dotata di un ampio salone e di un prezioso mosaico), l'altra a San Pietro in Cariano.\nStoria medievale.\nNel corso delle invasioni barbariche, la Valpolicella sub\u00ec un declino minore rispetto a quello generale, grazie alle peculiarit\u00e0 del luogo. Nonostante la crisi generale, il suo vino era ormai famoso e molto richiesto; ne abbiamo, infatti, notizia da Cassiodoro, funzionario di re Teodorico il Grande. Durante il periodo Longobardo, Castelrotto, che allora si chiamava \"Castrum rotharii\", vantava una notevole importanza militare, come lo testimoniano le vestigia di un castello, datato intorno all'anno 1000, ma probabilmente di origini anche pi\u00f9 antiche. Esso risultava essere messo a capo di una sculdascia, ovvero una circoscrizione minore in ambito ducale, dotata di un ampio potere. Un importante lascito dell'era longobarda \u00e8 rappresentato dal pregevole ciborio conservato nella pieve di San Giorgio, realizzato probabilmente sotto il regno di Liutprando.\nIn alcuni documenti dell'VIII secolo inizia a comparire il nome di \"Pruvianense\" o \"Pruviniano\" a indicare la zona attualmente conosciuta come Valpolicella. La valle di Pruviniano, intesa come zona amministrativa, non comprendeva per\u00f2 la vallata dell'attuale Negrar, che era invece chiamata valle di Veriago. Bisogner\u00e0 aspettare il XII secolo perch\u00e9 su documenti ufficiali compaia la dicitura \"Val Poles\u00e8la\" ad indicare gli attuali confini.\nGi\u00e0 dal IX secolo, la Valpolicella aveva iniziato la sua ripresa economica e sociale e attorno al primo millennio risalgono le prime testimonianze di signorie e castelli. In questo periodo sorgono monasteri e istituti religiosi che qui possono trovare pace e tranquillit\u00e0. La gi\u00e0 citata Pieve di San Giorgio serve come parrocchia ed \u00e8 anche sede di una collegiata di sacerdoti che gestisce un seminario. Nell'XI-XII secolo un altro centro della cristianit\u00e0 valpolicellese \u00e8 presso la pieve di San Floriano, ulteriore splendido esempio di architettura romanica giunta in buono stato fino a noi.\nIn documenti risalenti al 1145 e 1154, il territorio della valle appare diviso, amministrativamente, in \"piovadeghi\" a cui faceva riferimento una pieve. Le quattro pievi della zona esistenti all'epoca erano quelle delle gi\u00e0 citate di San Floriano e San Giorgio, alle quali si aggiungevano quelle Negrar e Arbizzano, quest'ultima assai meno importante tanto da non costituire un piovadego a s\u00e9 stante. Diversamente, Negrar e San Giorgio formavano un'entit\u00e0 economico-militare molto potente e autonoma; erano infatti dotate di un proprio castello, nel quale ne potevano disciplinare l'uso e la difesa.\nNel 1276, sotto il dominio di Mastino della Scala, la Valpolicella risulta essere una delle sei contrade che, in caso di necessit\u00e0, dovevano accogliere un \"capitano\" da Verona e non eleggerlo da s\u00e9 (come probabilmente era consuetudine); segno, questo, di un'autonomia in leggero declino.\nStoria moderna.\nCaduta nel 1387 la signoria degli Scaligeri, la Valpolicella fu per un breve periodo dominata dai Visconti che la divisero in \"vicariati\". Terminata nel 1404 la dominazione viscontea, e dopo un brevissimo dominio dei carraresi, la Valpolicella passa sotto il controllo della Serenissima, con la dedizione di Verona a Venezia, avvenuta il 22 giugno 1405. Nel passaggio di poteri tra carraresi e veneziani, alleati, questi ultimi, con Francesco Gonzaga, nella zona si verificarono alcuni scontri armati, che coinvolsero in particolare Pescantina e Castelrotto (dove fu incendiato e distrutto definitivamente il castello ivi presente).\nLa Serenissima riconferm\u00f2 alla popolazione della valle tutti i diritti e privilegi che le erano stati concessi durante il periodo scaligero, garantendole cos\u00ec una propria autonomia amministrativa e l'esenzione da alcuni gravami fiscali. Il territorio della provincia veronese fu mantenuto diviso in vicariati, di cui uno era comprensivo di tutta la Valpolicella. Quest'ordinamento rimase inalterato fino alla fine della repubblica veneziana, anche se i vicariati mutarono pi\u00f9 volte, sia per numero che per estensione e composizione. In linea con l'autonomia concessa, alla popolazione valpolicellese fu permesso di poter eleggere il proprio vicario. Tutte queste benevolenze erano suggerite dal fatto che la Valpolicella rappresentava, per i domini veneziani, un territorio di confine con il Trentino, e perci\u00f2 la fedelt\u00e0 dei suoi abitanti era considerata una necessit\u00e0 per la sicurezza degli strategici passi montani dei Lessini e della chiusa di Ceraino. Questa politica pag\u00f2 notevolmente quando, nel 1439, la popolazione valpolicellese, guidata dal vicario Jacopo Marani, si distinse nella guerra contro la Milano dei Visconti e grazie all'incorruttibile esercito di oltre mille uomini posti a presidio della chiusa di Ceraino difese i confini della repubblica dalla minaccia.\nTornando al territorio del Vicariato valpolicellese, esso risultava essere a sua volta suddiviso, secondo l'amministrazione religiosa, in tre \"piovadeghi\" corrispondenti ai luoghi dove era presente una Chiesa Madre, cio\u00e8 dotata di fonte battesimale; esse erano: \"San Giorgio\", \"San Fioran\" e \"N\u00e8grar\". Questa suddivisione, peraltro, era gi\u00e0 una consuetudine nei secoli precedenti.\nIl vicariato era sorretto da un proprio statuto che, pur subendo alcune inevitabili modifiche nel corso degli anni, si pu\u00f2 ritenere che nella sostanza sia rimasto sempre lo stesso. Il Vicario era la massima autorit\u00e0 del luogo: coadiuvato da due notai, uno per le cause cause civili e uno per le penali, amministrava la giustizia in nome della Repubblica, e inoltre presiedeva gli estimi..\nLa carica di Vicario durava un anno. L'ufficio veniva assunto il 2 febbraio dopo una solenne cerimonia che, partendo da Verona, arrivava alla sede del Vicariato in pompa magna a San Pietro in Cariano (sede del Vicariato), dove il designato riceveva dal predecessore la bacchetta del governo. Per il suo incarico, il Vicario percepiva una retribuzione di 50 ducati. I Vicari provenivano esclusivamente dalla citt\u00e0 di Verona e solitamente appartenevano alle famiglie patrizie veronesi con possedimenti nella vallata. Sulla facciata del vecchio palazzo comunale di San Pietro in Cariano si possono notare ancora gli stemmi di alcuni vicari, oltre alle insegne del vicariato stesso.\nIn ordine di importanza amministrativa, dopo il Vicario veniva il \"Sindaco\". Egli, insieme a un consiglio di diciotto elementi (sei per ogni piovadego), rappresentava gli interessi della valle e della sua popolazione. Il Sindaco rimaneva in carica per tre anni. Ogni comune possedeva una sua piccola amministrazione, definita \"vicinia\", con appartenenti i rappresentanti del capoluogo (\"massari\") e delle frazioni (\"ville\"). Tutti i membri, ad eccezione del Vicario che apparteneva alla citt\u00e0 di Verona, erano nativi e residenti nella valle, ed erano retribuiti per lo svolgimento delle mansioni proprie del loro ufficio,\nSecondo un manoscritto anonimo del 1600, la Valpolicella si estendeva per una circonferenza di 25 miglia comprendendo ventisette \"ville\" o comuni, saliti poi a ventotto nel 1775, grazie alla costituzione del comune di Ospedaletto.\nNel 1576 e nel 1630 la valle, come il resto del nord Italia, fu duramente colpita dalle epidemie di peste che, oltre a mietere numerose vittime, grav\u00f2 pesantemente sull'economia.\nL'epoca veneziana \u00e8 ricordata anche per il fiorire di ville venete signorili che caratterizzano ancora oggi il territorio valpolicellese. Il luogo ameno, la vicinanza con la citt\u00e0 e la presenza di numerose attivit\u00e0 agricole fecero s\u00ec che molti signori veronesi edificassero una propria residenza in queste zone, spesso adiacenti ai grandi latifondi di loro propriet\u00e0.\nI quattro secoli di dominazione della Serenissima rappresentarono un periodo di grande prosperit\u00e0 e tranquillit\u00e0, che videro crescere un diffuso benessere, seppur interrotto da brevi e radi conflitti. L'invasione francese del 1796, che fece cadere la Repubblica, rappresent\u00f2 per la sorte della valle una brusca svolta.\nNel 1796 l'esercito francese, con a capo Napoleone Bonaparte, conquist\u00f2 Verona e pose la Valpolicella sotto il suo dominio. La popolazione ebbe comunque modo di dimostrare la sua fedelt\u00e0 alla Serenissima offrendo \u00abtutti i suoi abitanti atti a maneggiare un fucile\u00bb in quell'insurrezione che prender\u00e0 il nome di pasque veronesi. La rappresaglia francese che scatur\u00ec dopo il fallimento della rivolta fu spietata e tra i giustiziati furono presenti alcuni valpolicellesi illustri, tra cui i conti Augusto Verit\u00e0 e Francesco Emilei.\nIn seguito al trattato di Campoformio, che decretava la scomparsa della repubblica di Venezia, venne soppresso il Vicariato della Valpolicella, e il territorio fu trasformato in uno dei dieci distretti in cui era divisa la provincia di Verona. Il vicariato venne per\u00f2 ristabilito per un breve periodo in seguito alla cessione del Veneto all'Austria, per poi scomparire definitivamente in seguito alla pace di Presburgo del 1805, quando tutto il Veneto torn\u00f2 sotto il dominio napoleonico. Questo signific\u00f2 il tramonto dell'autonomia e dei privilegi che la popolazione valpolicellese aveva potuto godere per gran parte della sua storia.\nIn seguito alla Restaurazione e al Congresso di Vienna del 1814-15, la valle pass\u00f2 stabilmente sotto il controllo dell'impero austro-ungarico. Il cambio di dominazione fu salutato con soddisfazione dalla maggior parte della popolazione, e port\u00f2 ad un rinnovamento amministrativo ed economico a partire dal miglioramento delle vie di comunicazione.\nIl 1817 fu per\u00f2 un anno segnato da una forte carestia, dovuta sia alle conseguenze delle passate guerre napoleoniche che alle avversit\u00e0 meteorologiche. La pellagra si diffuse tra la malnutrita popolazione.\nVerso la met\u00e0 del XIX secolo i moti risorgimentali arrivarono anche in Valpolicella. Fin dalla prima guerra di indipendenza, mentre le fasce deboli della popolazione erano a favore del dominio austriaco e si dimostravano alquanto fredde verso le nuove idee patriottiche, i nobili furono animati da ideali politici di stampo maggiormente liberale. Ma nel 1851 la popolazione si trov\u00f2 a far fronte a problemi pi\u00f9 \u201clocali\u201d, quando i vigneti della valle furono colpiti dallo oidio, e i bachi da seta dal calcino che, insieme ai rigidissimi inverni del 1854 e 1855, resero duri gli ultimi anni del dominio asburgico.\nNel 1866, in seguito alla terza guerra di indipendenza, il Veneto venne annesso al Regno d'Italia. Il periodo successivo fu caratterizzato da una pesante crisi economica che dette origine al fenomeno dell'emigrazione e vide numerosi valpolicellesi costretti a spostarsi all'estero alla ricerca di un lavoro (vedi emigrazione veronese). L'economia della zona sub\u00ec un ulteriore colpo nel 1880 quando le viti furono colpite da una dilagante peronospora.\nNel 1899 fu inaugurata la ferrovia Verona-Caprino-Garda che rendeva molto pi\u00f9 veloce il collegamento della valle con la citt\u00e0 e segn\u00f2 la rinascita dell'economia locale. Comparvero le prime macchine agricole, sebbene fossero difficilmente utilizzabili negli irregolari territori collinari.\nStoria contemporanea.\nNegli anni a cavallo del XX secolo si accentu\u00f2 un fenomeno in essere gi\u00e0 da molto tempo: una profonda trasformazione fondiaria, che produsse un grande frazionamento della propriet\u00e0 terriera. Tale evento, concomitante all'introduzione di nuove tecniche agricole e alla promozione di una gestione aziendale pi\u00f9 moderna, apport\u00f2 un miglioramento sostanziale dell'economia.\nLo scoppio della prima guerra mondiale chiam\u00f2 al fronte molti giovani della Valpolicella, che diedero un cospicuo contributo di sangue alla patria. Durante il periodo bellico l'economia riusc\u00ec comunque a trarne alcuni vantaggi: in particolare, i piccoli produttori agricoli videro accrescersi i propri guadagni, dovuti all'innalzamento dei prezzi dei prodotti delle campagne e alle incessanti richieste provenienti dal fronte.\nNel 1927, nel periodo dell'Italia fascista, a seguito di una nuova riforma amministrativa, i comuni della Valpolicella vengono ridotti a 6: Fumane, Sant'Ambrogio, Marano, Negrar, San Pietro in Cariano e Pescantina. La popolazione conta circa 39.000 abitanti e la densit\u00e0 \u00e8 di 230 persone per km\u00b2. Il 60% della popolazione \u00e8 dedita all'agricoltura e il 95% del territorio \u00e8 considerato produttivo.\nDurante la seconda guerra mondiale, la Valpolicella fu, per la prima volta nella sua storia, teatro di eccidi e distruzioni. Dopo l'8 settembre 1943 la valle, come gran parte dell'arco alpino, fu occupata da truppe della Germania nazista. Vennero requisite ville, edifici privati e scuole. Nei mesi successivi la ferrovia e la strada del Brennero furono oggetto di numerosi bombardamenti da parte alleata. L'imprecisione delle bombe sganciate dagli aerei fece numerosi danni, e caus\u00f2 diversi morti e feriti tra la popolazione civile. Tra i molti luttuosi eventi avvenuti in quegli anni si ricordano il bombardamento avvenuto il 6 novembre 1944, che caus\u00f2 trentatr\u00e9 vittime e decine di case distrutte a Domegliara, e la notte del 25 aprile 1945 quando i tedeschi, ormai in fuga, fecero esplodere una polveriera presso Corrubbio (sul monte Sausto), causando 29 morti e la distruzione di decine di case.\nAl termine della guerra, come nel resto d'Italia, i valpolicellesi iniziarono l'opera di ricostruzione. Fu necessario ricostruire, per la quasi totalit\u00e0, ben quattro paesi. In breve si ristabilirono le vie di comunicazione, migliorandole e ampliandole. Intorno al 1960 venne realizzato un piano di rimodernamento della linea ferrotranviaria suburbana che port\u00f2, tra l'altro, alla soppressione della ferrovia Verona-Caprino-Garda. Parallelamente al miglioramento delle infrastrutture, la valle fu protagonista di una notevole crescita economica che continua ancora oggi, garantita sia dalla storica produzione di vino e di marmo, che dallo sviluppo della piccola e media industria conseguente al boom del dopoguerra.\nLa crescita delle vie di comunicazione e del benessere economico ha contribuito a far nascere numerose nuove zone residenziali, alcune di pregevole posizione e di alto valore economico, che hanno per\u00f2 snaturato il territorio con un'urbanizzazione giudicata da molti eccessiva.\nFlora e fauna.\nNella bassa collina predominano nei terreni coltivati a vite, olivo, fico, pesco, melograno, mandorlo, salvia, rosmarino. La vegetazione spontanea \u00e8 rappresentata per lo pi\u00f9 da alloro, cipresso, frassino, albero di Giuda, pungitopo, farnia e roverella. A quote maggiori compaiono diverse variet\u00e0 di querce ed il castagno.\nLe specie animali che si trovano nella fascia tra 200 e 300 metri s.l.m. sono per lo pi\u00f9 specie tipiche dell'ambiente mediterraneo. Fra i mammiferi sono presenti faine, lepri, tassi, volpi e puzzole (pi\u00f9 facili da trovare i primi due, abbastanza rari i restanti tre). Abbondanti sono anche i ricci, le talpe ed i ghiri. Tra gli uccelli sono presenti in prevalenza il passero e la rondine, tra i rettili le lucertole e, in aumento, la vipera comune.\nLa Valpolicella possiede delle zone climatiche molto varie; a ridosso delle colline, alcune aree sono caratterizzate da microclimi particolari e tipici, con presenza di flora e fauna che generalmente si trova a latitudini pi\u00f9 basse.\nTerritorio e demografia.\nTutti i sette comuni che compongono la Valpolicella fanno parte della provincia di Verona. Al 2011 la popolazione complessiva era di 67.411 abitanti. Il centro pi\u00f9 popoloso della valle \u00e8 Negrar con 16.935 abitanti, seguito da San Pietro in Cariano con 12.930. I pi\u00f9 piccoli comuni sono quelli di Sant'Anna d'Alfaedo e di Marano, caratterizzati da un territorio che si pu\u00f2 considerare gi\u00e0 montano.\nUrbanistica.\nL'urbanistica della Valpolicella \u00e8 costituita prevalentemente da agglomerati urbani che coincidono con i capoluoghi, nonch\u00e9 da frazioni talvolta pi\u00f9 popolose degli stessi. Nella parte montana sono presenti anche delle \"contrade\", ossia zone spesso isolate, formate da un gruppetto di case poste in un ambito rurale.\nLe contrade valpolicellesi conservano ancora oggi l'aspetto delle antiche abitazioni contadine; \u00e8 possibile ritrovare delle semplici costruzioni, atte sia a dare un semplice riparo agli abitanti, che a soddisfare le loro esigenze lavorative, disponendo di una modesta ma funzionale stalla con annesso granaio. Caratteristica di queste costruzioni \u00e8 l'intensivo utilizzo della pietra, sia per i muri sia per i tetti, grazie ad un taglio in lastre relativamente sottili. Queste pietre fungono spesso anche da ornamento e delimitazione di propriet\u00e0 e strade (se ne possono vedere molti esempi nell'alta Valpolicella e in Lessinia). Tipico di molte costruzioni rurali valpolicellesi \u00e8 la presenza di una colombaia a forma circolare, talvolta (e anticamente) utilizzata anche per scopi difensivi.\nLa parte pi\u00f9 pianeggiante della Valpolicella \u00e8 invece costituita da agglomerati urbani che si sono sviluppati lungo le vie principali, in particolare sulla Strada Provinciale n.4 e sulla Strada Provinciale n.12 in direzione di Negrar. La tipologia costruttiva pi\u00f9 comune \u00e8 rappresentata da piccoli condomini e da case a schiera.\nDa un punto di vista strettamente geografico, i comuni della Valpolicella sono:\nEvoluzione demografica.\nLa Valpolicella ha avuto un rapido incremento demografico successivamente al secondo conflitto mondiale, quando si \u00e8 ritrovata a vivere un vero e proprio boom economico. La zona della bassa Valpolicella ne ha beneficiato maggiormente, perch\u00e9 sostenuta dal miglioramento delle vie di comunicazione e dalla creazione di aree industriali; nei comuni e frazioni montane si \u00e8 assistito invece ad uno spopolamento che si \u00e8 arrestato sul finire del secolo scorso, e ad un ripopolamento nel primo decennio del XXI secolo.\nArte e cultura.\nArte.\nIl clima di pace e prosperit\u00e0 che ha caratterizzato quasi tutta la storia della Valpolicella \u00e8 stato sicuramente propiziatorio del fiorire delle arti. Se del periodo storico antecedente l'anno mille ci sono rimaste ben poche testimonianze artistiche (fatta eccezione per il notevole ciborio presente presso la pieve di San Giorgio, di epoca longobarda), dall'Alto Medioevo in poi se ne possono trovare numerosi esempi.\nDel patrimonio artistico e architettonico della valle fanno bella mostra gli edifici religiosi, ed in particolare le antiche pievi. Oltre alla gi\u00e0 citata pieve di San Giorgio, nel comune di San Pietro in Cariano troviamo la pregevole pieve di San Floriano. Questa \u00e8 datata intorno al XII secolo, sebbene edificata su precedenti luoghi di culto pagani, e presenta all'interno dipinti di autori settecenteschi. Interessante la chiesetta di San Martino di Corrubbio per il ciclo di affreschi, di cui oggigiorno rimangono solo alcuni frammenti. Altre pievi si trovavano a Negrar (con una bella e vetusta torre campanaria) e ad Arbizzano. Pregevoli anche alcune chiese parrocchiali edificate tra il XVIII e il XIX secolo. Tra il 1922 e il 1924 Giuseppe Trecca progett\u00f2, in veste di architetto, la chiesa parrocchiale di Marano di Valpolicella, e dal 1924 diresse i lavori per la decorazione di quella di Fumane\nNon si pu\u00f2 parlare di architettura in Valpolicella senza parlare delle sue ville venete che, a partire dal XV secolo, sono qui sorte in gran numero. Oltre alla bellezza architettonica di queste opere (le progettarono architetti del calibro di Michele Sanmicheli e Andrea Palladio), spesso esse conservano al loro interno preziosi affreschi.\nGran parte della pittura che possiamo trovare in Valpolicella \u00e8 principalmente a soggetto religioso. Un pregevole dipinto di Antonio Badile \u00e8 ammirabile presso la chiesa parrocchiale di Mazzurega mentre una tela di Paolo Farinati, datata 1590, \u00e8 conservata in quella di Prun. La chiesa di San Marziale di Breonio conserva opere di Francesco Morone. Altri pittori che hanno contribuito al patrimonio pittorico valpolicellese sono: Francesco Lorenzi, Agostino Ugolini, Marcantonio Bassetti, Domenico Brusasorzi e Giorgio Vasari, al quale viene attribuita una tela, raffigurante una \"Madonna e Santi\", conservata presso la cappella della villa Da Sacco di Arc\u00e8.\nPer quanto riguarda la scultura, degno di nota \u00e8 Innocenzo Fraccaroli, nato nel 1805 a Castelrotto, che svolse una proficua attivit\u00e0 in Italia e in Europa.\nLetteratura.\nSebbene la Valpolicella non abbia dato i natali ad illustri poeti, pu\u00f2 comunque vantare una tradizione letteraria rilevante, tale da meritarsi le parole \"questa pare la valle dei poeti\" da parte di Aleardo Aleardi.\nA partire dal Quattrocento molti poeti si spostano in questi luoghi per trovare la tranquillit\u00e0 necessaria a scrivere le loro composizioni. Nato a Negrar \u00e8 l'umanista Giangiacomo Pigari, noto per la sua raccolta \"Privilegia et iura Vallis pulicellae\" e per il carme \"Ad Nymphas Pulcellidas\" che costituisce il primo e pi\u00f9 completo documento poetico relativo alla valle.\nIl pi\u00f9 noto letterato che ebbe i natali in Valpolicella fu Bartolomeo Lorenzi, che nacque il 1732 a Mazzurega (frazione di Fumane). Di poco appresso, a Negrar nacque l'abate Paolo Zanotti, eminente filologo, che diede un contributo fondamentale alla cultura della zona riportando alla luce manoscritti dimenticati e curando l'edizione di molti testi.\nAltri letterati che soggiornarono intorno al XVIII secolo in Valpolicella, da loro decantata in molti versi, furono Antonio Cesari e Ippolito Pindemonte. Questi, strettamente legato alla localit\u00e0 di \"Novare\" (presso Negrar) dove fu spesso ospite nella Villa Mosconi, dedic\u00f2 ai luoghi amati questi versi:\nNel XIX secolo nella Valpolicella soggiornarono due importanti letterati: Aleardo Aleardi e Cesare Betteloni, che a Castelrotto cant\u00f2 la bellezza della Valpolicella nel poema giovanile \"La solitudine\". Aleardi compose, invece, una raccolta di poesie, che chiam\u00f2 \"Canti Patrii\", in cui descrive le tristi condizioni della valle oppressa dalla dominazione austriaca. Nel 1848 nasce a Negarine Giuseppe Fraccaroli, ellenista di fama mondiale e traduttore di numerose opere greche.\nLa Valpolicella non ha per\u00f2 dato un contributo rilevante alla poesia dialettale, mentre \u00e8 stata di ispirazioni per molti componimenti del poeta veronese Berto Barbarani. Tra gli ameni luoghi della valle che Barbarani cant\u00f2 troviamo la localit\u00e0 \"La Sorte\" a Negrar, la valle di Fumane con il santuario della Madonna delle Salette e la frazione di San Giorgio.\nIstruzione.\nLa crescita economica e demografica del dopoguerra ha portato alla nascita di molti istituti scolastici a servizio dei giovani valpolicellesi. Quasi tutte le frazioni dispongono di una propria scuola elementare e tutti i comuni, a parte Marano, arrivano a completare il ciclo di studi della scuola dell'obbligo. San Pietro in Cariano pu\u00f2 vantare anche degli istituti di scuola superiore. Inoltre, a San Floriano (frazione di San Pietro in Cariano), presso Villa Lebrecht, \u00e8 stata recentemente istituita la sede del corso di laurea in Scienze e Tecnologie Viticole ed Enologiche, dell'Universit\u00e0 degli Studi di Verona.\nBiblioteche e centri documentazioni.\nOgni comune valpolicellese possiede una propria biblioteca. Esse sono poi integrate nel \"Sistema bibliotecario della provincia di Verona\". La biblioteca comunale di Fumane si trova in viale Verona, a Marano in piazza della Comunit\u00e0, a Negrar in via Cavalieri di Vittorio Veneto, a San Pietro in Cariano in via Lenguin, a Sant'Ambrogio in viale Madonnina e a Pescantina in via Ponte.\nNel 1980 \u00e8 nato il Centro di documentazione per la storia della Valpolicella come una libera associazione culturale per la sviluppo della ricerca e della conoscenza della storia del comprensorio. Il centro ha sede a Fumane, presso la biblioteca comunale.\nIl centro ha curato la pubblicazione di oltre trentacinque volumi, fra cui diciotto Annuari.\nMusei.\nAttualmente in Valpolicella sono presenti quattro musei:\nEconomia.\nLa presenza di materie prime, il perdurare di lunghi periodi di pace e la posizione favorevole (sulla via del Brennero e vicino a un fiume navigabile) sono stati fattori che hanno certamente permesso alla Valpolicella di godere di una certa ricchezza economica nel corso della sua storia, nonostante alcuni periodi di crisi, generalmente legati a cali nella produzione agricola o a periodi di recessione economica.\nSe l'agricoltura \u00e8 stata l'attivit\u00e0 pi\u00f9 caratteristica della valle, il boom economico degli ultimi anni ha portato alla nascita di numerose imprese anche in ambito edilizio e nel settore terziario. Se nel 1961 si registrano complessivamente 1420 aziende che danno lavoro a 4720 addetti, nel 1969 risultano aumentate a 1610 con 6130 addetti. Come per l'agricoltura, caratterizzata fino a pochi anni fa da piccoli possedimenti privati, anche l'industria \u00e8 perlopi\u00f9 costituita da imprese d'iniziativa privata, con conseguente grande frazionamento. L'eccezione a questa peculiarit\u00e0 \u00e8 stata rappresentata dall'azienda \"Lonardi\", specializzata in costruzioni in acciaio (situata a San Pietro in Cariano), di ragguardevoli dimensioni e che era riuscita a guadagnare notevole affermazione nel settore prima di chiudere per fallimento.\nLe due produzioni che hanno sempre caratterizzato l'economia della Valpolicella sono quelle del vino e del marmo. Se la produzione del primo \u00e8 distribuita equamente su tutto il territorio, quella del secondo \u00e8 accentrata nelle cave estrattive situate nei comuni di Sant'Ambrogio e Sant'Anna d'Alfaedo.\nIl marmo.\nFin dall'antichit\u00e0 la Valpolicella \u00e8 stato il fulcro di un'intensa attivit\u00e0 di estrazione di marmo pregiato. Molti monumenti di Verona sono stati edificati utilizzano questo marmo, e molto probabilmente anche le pietre che compongono l'Arena di Verona provengono da qui.\nMolti altri monumenti veronesi sono stati edificati grazie a questi marmi, ma forse il pi\u00f9 insigne esempio ci viene dalla rinascimentale cappella Pellegrini, dove l'architetto Michele Sanmicheli raggiunse altissimi livelli di eleganza e magnificenza anche grazie all'utilizzo del nembro bianco di Selva di Sant'Ambrogio, un tipo di marmo conosciuto anche come bronzino.\nIl tipo pi\u00f9 caratteristico di marmo qui estratto \u00e8 la pietra di Prun. Lo scavo di questa pietra ha origini antichissime, risalenti all'epoca medioevale o addirittura romana. Un'altra pietra molto importante \u00e8 il marmo rosso di Verona (un tipo di rosso ammonitico), lavorato nella zona pi\u00f9 a ovest della valle: questa estrazione, che \u00e8 in corso da venti secoli, \u00e8 essenziale per la decorazione di elementi architettonici, pavimenti e sculture. Anche il tufo, estratto in particolare nelle colline tra Negrar e Valgatara e a Corrubbio, \u00e8 stato estratto fin dai tempi dei romani, come testimoniano molte costruzioni realizzate con esso.\nA partire dal XIX secolo, grazie al miglioramento delle vie di comunicazione, il marmo valpolicellese, sia grezzo che lavorato, ha iniziato ad essere esportato al di fuori dai confini nazionali, ed in particolare verso Austria, Germania, Polonia, Inghilterra e Americhe.\nNel periodo tra le due guerre, l'attivit\u00e0 estrattiva ha subito profondi rallentamenti dovuti alla mancanza di manodopera e di richiesta; anche il periodo autarchico, voluto dal fascismo, ha causato l'interruzione dei commerci esteri che si erano ben avviati sul sorgere del XIX secolo.\nA partire dal termine della seconda guerra mondiale la produzione di marmo ha sperimentato una rapida crescita, cos\u00ec che nel 1969 si \u00e8 arrivati a contare circa 140 aziende che occupavano oltre mille lavoratori.\nIl commercio estero \u00e8 di fondamentale importanza per questo settore e i principali mercati di sbocco sono rappresentati dall'Unione europea e in particolare dalla Germania. Qui di seguito sono elencati alcuni dati sulle esportazioni avvenute nel 1998:\nAgricoltura.\nDa sempre la Valpolicella ha avuto nell'agricoltura la sua principale fonte di ricchezza. Soprattutto negli ultimi anni la storica vocazione alla viticoltura ha fatto fiorire l'economia della valle, con la nascita di molte aziende agricole e cantine sia a gestione familiare che vere e proprie imprese industriali famose in tutto il mondo.\nL'esportazione di vino imbottigliato copre i mercati di tutto il mondo e in particolare il Nord America e l'Europa centrale, ma sono in ampliamento anche i mercati dell'est. Il vino pi\u00f9 quotato sul mercato \u00e8 l\"'Amarone\", sempre fatto con le uve del Valpolicella.\nLa produzione di uva si stima essere ampiamente superiore ai 550.000 quintali. I vigneti pi\u00f9 pregiati si trovano in collina, dove per permettere la coltivazione sono stati creati dei terrazzamenti, chiamati in dialetto le \"marogne\".\nPer la difesa e la valorizzazione dei vini tipici della Valpolicella, il 9 febbraio 1925, venne costituito un consorzio che esiste tuttora.\nSeppur di minor importanza rispetto alla coltivazione della vite, anche gli alberi da frutto contribuiscono sostanzialmente al sostentamento dell'economia della valle. Dalla met\u00e0 del XIX secolo si sono accresciute, nella parte meridionale della zona, ampie coltivazioni di pescheti (in particolare a Pescantina), mentre la parte pi\u00f9 centrale e collinare si \u00e8 caratterizzata per la coltivazione del ciliegio (in particolare a Cerna, Cavalo, Prun e Molina). Le pesche di queste zone sono state a lungo considerate le migliori del Veneto e nella bassa Valpolicella sono sorti numerosi consorzi ed aziende specializzate nella loro lavorazione ed esportazione (in particolare verso la Germania).\nL'intensa attivit\u00e0 agricola ha stimolato alla creazione di molte cooperative ed aziende sociali che hanno affiancato negli anni le grandi aziende private. A San Pietro in Cariano ed a Negrar sono presenti cantine sociali e cooperative cerasicole che offrono ai propri soci importanti infrastrutture.\nL'agricoltura in Valpolicella \u00e8 per\u00f2 sempre stata minacciata dal fenomeno della grandine, nonostante siano stati studiati e sperimentati numerosi rimedi nel corso degli anni. Per la protezione dei frutteti si \u00e8 spesso fatto ricorso all'uso di reti protettive. I coltivatori di vitigni sono costretti a combattere anche un'altra piaga che ha messo pi\u00f9 volte nella storia in ginocchio la vendemmia, la fillossera.\nIndustria e servizi.\nNel contesto economico del luogo la piccola e media industria manifatturiera hanno la loro importanza. Si possono trovare notevoli aree artigianali industriali nei comuni di San Pietro in Cariano, Sant'Ambrogio di Valpolicella ed a Negrar. Nel comune di Fumane \u00e8 presente un imponente cementificio, ora abbandonato. Una produzione manifatturiera che ha sempre caratterizzato la zona \u00e8 quella dei mobili per arredamento. \nL'attivit\u00e0 di allevamento \u00e8 invece risultata in forte diminuzione negli ultimi anni, seppur resistendo marginalmente in particolare nelle zone dell'alta Valpolicella.\nLa crescita sostenuta dell'economia della valle ha portato ad un incremento del settore dei servizi; fra questi, quello bancario \u00e8 giunto a far contare la presenza di quasi 50 sportelli sul territorio. Nativa di Marano \u00e8 la \"Banca della Valpolicella - credito cooperativo di Marano\", fondata il 12 giugno 1984, che ha conosciuto un'estensione capillare di filiali sul territorio, spingendosi anche al di fuori dei confini naturali della valle.\nIl turismo ha un rilevante peso nell'economia della valle, grazie al clima gradevole, e ci\u00f2 ha favorito la creazione di centri benessere e di servizi termali.\nPer quanto riguarda la sanit\u00e0, il territorio della Valpolicella \u00e8 interamente compreso nei confini dell'ULSS 22. A Negrar \u00e8 presente l'Ospedale Sacro Cuore Don Calabria, struttura privata-convenzionata, con oltre 800 posti letto disponibili. La sede del distretto sanitario \u00e8 a Domegliara.\nNel campo dei servizi per la pubblica sicurezza \u00e8 in fase di attivazione un corpo di polizia municipale unico per tutti i comuni, ad eccezione di Marano di Valpolicella che non ha aderito al progetto, che garantir\u00e0, nelle intenzioni dei proponitori, una maggior ottimizzazione della copertura.\nTrasporti e vie di comunicazione.\nNella storia della Valpolicella, le sue contrade montane hanno vissuto fino a poco tempo fa in uno stato di isolamento dovuto alla mancanza di efficienti vie di comunicazioni. Esse erano per lo pi\u00f9 collegate con sentieri precari tracciati in particolare da contrabbandieri che risalivano le valli valpolicellesi per recarsi nel Trentino-Alto Adige. I paesi di fondo valle, al contrario, disponevano gi\u00e0 di una sufficiente rete viaria e spesso utilizzavano anche il vicino fiume Adige per spostare persone e materiali verso la citt\u00e0 di Verona.\nA partire dal XIX secolo, con l'esigenza da parte dei dominatori austriaci di fortificare la zona, sono sorte nuove e pi\u00f9 agevoli vie di comunicazione anche per alcuni paesi remoti della zona collinare (come Monte) che uscivano dal secolare isolamento nonostante molte di queste strade erano soggette a servit\u00f9 militari.\n\u00c8 per\u00f2 a partire dalla met\u00e0 del XX secolo, grazie al grande boom economico che si ha la realizzazione di un notevole sistema viario, che per\u00f2 risulta essere oggigiorno ancora insufficiente a gestire la grande mole di traffico che qui si concentra.\nStrade.\nLa Valpolicella vanta una buona rete stradale che collega tutti i principali centri abitanti della pianura con le valli pi\u00f9 a nord. L'autostrada A22 del Brennero prosegue, dopo l'uscita di Verona nord, per circa 7\u00a0km lungo la tangenziale ovest fino a giungere prima a San Pietro in Cariano e a Fumane poi. La valle \u00e8 attraversata, nella sua parte pi\u00f9 meridionale, dalla strada statale 12 dell'Abetone e del Brennero che attraversa i comuni di Pescantina e Sant'Ambrogio collegando la Valpolicella a Verona ad est e alla Valdadige a nord ovest.\nLa strada provinciale n.4 della Valpolicella \u00e8 la strada principale che collega il quartiere di Borgo Trento di Verona alla frazione di Domegliara di Sant'Ambrogio, attraversando tutta la vallata. In direzione da sud a nord, la strada provinciale n.33 del Pastello parte da San Pietro in Cariano e sale verso la Lessinia fino all'abitato di Cavalo (frazione di Fumane). Questa strada prende il nome dal Monte Pastello. Sempre in questa direzione la strada provinciale n.33/c di Solane (dal Monte Solane) collega Sant'Ambrogio a Cavalo. Queste due strade poi proseguono verso Breonio.\nLinee ferroviarie.\nA sud la Valpolicella \u00e8 attraversata dalla Ferrovia del Brennero. L'unica stazione passeggeri attualmente in funzione \u00e8 la stazione di Domegliara, situata nel comune di Sant'Ambrogio di Valpolicella; essa dispone di un attrezzato scalo merci ad uso delle numerose industrie di marmi e di un'acciaieria. La stazione di \"Balconi\" di Pescantina, nota per essere stata l'approdo di molti internati dei campi nazisti che fecero ritorno in patria, \u00e8 ormai da anni in disuso.\nNella prima met\u00e0 del 1900 era entrata in funzione la ferrovia Verona-Caprino-Garda che attraversava la valle, soppressa nel 1959, a favore della strada provinciale.\nAutobus.\nIl servizio di trasporto pubblico su autobus \u00e8 gestito dall'azienda ATV e raggiunge tutti i comuni e la maggior parte delle frazioni del territorio. Recentemente \u00e8 stato potenziato il servizio di trasporto pubblico a favore dell'ospedale di Negrar grazie ad un finanziamento dello stesso nosocomio, dei comuni di Negrar e Verona e della provincia.\nMonumenti e luoghi d'interesse.\nLe ville.\nLa Valpolicella \u00e8 rinomata per la presenza sul territorio di numerose ville venete di ragguardevole pregio storico-artistico. L'edificazione di queste dimore risale al XV secolo, all'epoca della dominazione veneziana, e nasce dall'esigenza dei ricchi proprietari terrieri veronesi di trasferirsi saltuariamente in campagna per seguire la produzione agricola oppure per villeggiatura.\nNon meno di ottanta ville sono presenti nel territorio; possiamo citare le principali:\nChiese e pievi.\nLa Valpolicella \u00e8 anche ricca di piccole chiese e di pievi di architettura romanica:\nSport.\nIn Valpolicella sono presenti numerosi impianti e societ\u00e0 sportive.\nSicuramente lo sport pi\u00f9 popolare \u00e8 il calcio, e moltissime frazioni sono dotate di una propria squadra e campo da gioco. Il \"Domegliara\", dopo aver militato per anni nelle categorie regionali venete, si \u00e8 imposto come campione regionale d'Eccellenza nella stagione 2006-2007, entrando a far parte dal 2008 del girone C della Serie D.\nUn altro sport che ha solide tradizioni nella valle \u00e8 il tamburello. Negli anni settanta il \"Lonardi\" di San Floriano (societ\u00e0 oramai scomparsa) ha conquistato ben quattro campionati italiani. Altri importanti risultati sono stati raggiunti dalla Fumanese e dal Valgatara.\nNel 1974 a San Pietro in Cariano nasce il Rugby Club Valpolicella, che \u00e8 riuscito ad imporsi come una delle squadre pi\u00f9 importanti, a livello giovanile, nel panorama rugbystico nazionale.\nAltri sport praticati sono il triathlon (in particolare a Fumane), l'atletica leggera (sono presenti dei moderni impianti a San Pietro in Cariano) e il tiro a segno (a Negrar).\nLe colline della valle sono inoltre meta privilegiata per numerosi amanti del ciclismo. In occasione del \"Palio del Recioto di Negrar\", si tiene il Gran Premio Palio del Recioto gara ciclistica internazionale riservata agli under 23, che attraversa gran parte dei comuni della valle.\nEventi.\nCome \u00e8 tradizione in tutta la provincia di Verona, anche in Valpolicella non c'\u00e8 comune o frazione importante che non presenti in calendario almeno una sagra l'anno. Queste feste popolari, che richiamano molti partecipanti, si svolgono generalmente in occasione della ricorrenza del santo patrono del luogo. Tra le pi\u00f9 importanti la sagra di San Lorenzo a Pescantina e la \"Sagra dell'anguria e festa dell'Assunta\" che si svolge nella frazione di Bure.\nA Pedemonte (comune di San Pietro in Cariano), tra aprile e maggio, si svolge la cosiddetta \"Magnalonga\", una camminata enogastronomica lungo le colline, che richiama migliaia di appassionati da ogni parte d'Italia e dall'estero.\nA Negrar, durante il periodo delle festivit\u00e0 pasquali, si svolge fin dal 1953 un importante concorso enologico: \"Il palio del Recioto\".\nCome da tradizione veronese, anche in Valpolicella \u00e8 sentito molto il carnevale. In particolare a Domegliara (frazione di Sant'Ambrogio) la domenica precedente il Mercoled\u00ec delle Ceneri si tiene una festosa sfilata di carri allegorici: il \"Carneal\u00f2n de Domeiara\" (detto in lingua veneta).\nPer gli amanti della musica \u00e8 necessario citare il \"Mazzurega in blues festival\", che si tiene nell'omonima frazione di Fumane, e \"Musica in Villa in Valpolicella\", una serie di concerti di musica classica che si tengono durante il periodo estivo in alcuni dei luoghi pi\u00f9 suggestivi della valle.\nEnogastronomia.\nCibo fondamentale della cucina tipica della Valpolicella \u00e8 sicuramente la polenta. Cotta in un paiolo di rame, pu\u00f2 accompagnare salami, sanguinaccio, strutto e il pi\u00f9 classico cotechino. Altro piatto tipico della cucina veronese, e di conseguenza della Valpolicella, \u00e8 il lesso con pear\u00e0. Se sulla tavola abbondano da un lato insaccati e prodotti dell'orto, dall'altro il pesce non riveste una grande importanza nella cucina di questa zona, fatta eccezione per l'aringa (chiamata in dialetto \"renga\") che viene addirittura festeggiata, a Parona, il primo mercoled\u00ec delle ceneri nella tradizionale \"festa della Renga\".\nUn piatto raro presente in questa cucina sono le lumache accompagnate, ad esempio, dal tartufo nero, non estremamente raro in queste zone.\nFra i primi piatti va ricordata la pasta fatta in casa: tagliatelle, bigoli, lasagne, e non possono certo mancare i tradizionali gnocchi di patate. Una menzione speciale va al \"risotto all'Amarone\", realizzato utilizzando il famoso vino locale.\nCome esposto in precedenza, la zona collinare della Valpolicella \u00e8 ricca di ulivi che producono dell'olio di eccellente qualit\u00e0.\nVini.\nValpolicella \u00e8 sinonimo di viticultura; vi si produce infatti il \"Valpolicella\", pregiato vino italiano DOC. Esso si ottiene dalle uve di tre vitigni diversi presenti nel territorio: la Corvina, la Molinara e la Rondinella. Si ha notizia della dedizione del territorio verso la viticultura gi\u00e0 in epoca romana, ma \u00e8 nel Medioevo che si ebbe una forte crescita dell'attivit\u00e0. Si pensa che gi\u00e0 nel XIV secolo il 30-40% del territorio agricolo fosse dedicato esclusivamente alla coltivazione dell'uva. Oltre al \"Valpolicella\" possiamo trovare il \"Valpolicella classico\", che viene realizzato esclusivamente da vitigni situati nella zona della Valpolicella storica (nella zona, appunto, \"classica\") e il \"Valpolicella Ripasso\", caratterizzato da una macerazione con vinacce fermentate di uve appassite. Dal \"ripasso\" si realizza un'ulteriore tipologia di vino: il Valpolicella Superiore, che grazie ad un affinamento lungo almeno un anno, arriva a possedere un'alcolicit\u00e0 pi\u00f9 elevata, un'acidit\u00e0 pi\u00f9 bassa e una maggior rotondit\u00e0. Il Valpolicella \u00e8 adatto ad abbinarsi con svariati salumi e prodotti di norcineria locali (quali lardo, soppressa, pancetta), con primi piatti di pasta, riso e soprattutto con minestre e zuppe di verdure. Per quanto attiene i secondi piatti, si accompagna sia con quelli della cucina tradizionale (come il fegato alla veneziana) che con le carni bianche. Ottimo con i formaggi di media stagionatura.\nL'Ottocento \u00e8 il secolo in cui nacquero e si svilupparono le scienze agronomiche e viticole. \u00c8 questo il periodo nel quale vennero fondate le prime cantine sociali. Nel 1888 si sent\u00ec parlare per la prima volta di Recioto (chiamato allora \"Rechiotto\"), vino prodotto con le medesime uve e nelle medesime zone dei vini del \"Valpolicella\", ma dopo averle sottoposte ad un leggero appassimento. Questo vino dal sapore dolce e vellutato, considerato da dessert, si sposa in particolare con un cioccolato intenso.\n\u00c8 proprio partendo dal Recioto che si ebbe la nascita di uno dei vini rossi veneti pi\u00f9 conosciuti, che ha reso la Valpolicella celebre in tutto il mondo: l'Amarone. Il nome deriva dalla parola \u201camaro\u201d, adottata per distinguerlo dalla dolcezza del Recioto da cui origina.\nEsso nacque nel 1936 nella Cantina Sociale Valpolicella, ma per avere una sua prima commercializzazione ufficiale si dovette aspettare il 1953, anno nel quale avvenne il primo imbottigliamento da parte della cantina di Negrar.\nL'Amarone risulta essere in sintonia con i cibi dell'autunno e dell'inverno, come ad esempio: brasati, stracotti, spezzatini e arrosti soprattutto di selvaggina ovvero con piatti \"importanti\". Si adatta bene anche con i salumi (come la soppressa veronese) ed ai piatti tipici della tradizione valpolicellese, quali \"pasta e fasoi\" e lo stesso \"risotto all'Amarone\"."}
{"id": "285046", "revid": "124501104", "url": "https://it.wikipedia.org/wiki?curid=285046", "title": "Regione di Vukovar e della Sirmia", "text": "La regione di Vukovar e della Sirmia (in croato Vukovarsko-srijemska \u017eupanija, , ) \u00e8 una regione della Croazia situata nella regione storica della Sirmia.\nGeografia.\nLa regione comprende la parte occidentale della Sirmia (quella orientale appartiene alla Serbia) e confina ad est con la provincia serba della Voivodina. Capoluogo della regione \u00e8 Vukovar.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nGeografia antropica.\nSuddivisioni amministrative.\nLa regione di Vukovar e della Sirmia \u00e8 divisa in 5 citt\u00e0 e 26 comuni, qui sotto elencati (fra parentesi il dato relativo al censimento della popolazione del 2001)."}
{"id": "285050", "revid": "125393802", "url": "https://it.wikipedia.org/wiki?curid=285050", "title": "Linfocita NK", "text": "Le cellule Natural Killer o cellule NK sono una classe di cellule citotossiche del sistema immunitario, particolarmente importanti nel riconoscimento e distruzione di cellule tumorali o infette da virus, con un meccanismo d'azione che viene definito \"naturale\" poich\u00e9 riconoscono il \"target\" aspecificamente e senza l'ausilio di molecole del complesso maggiore di istocompatibilit\u00e0 (MHC), provocando cos\u00ec la lisi o l'apoptosi delle cellule bersaglio. Se stimolate con particolari citochine della classe degli interferoni, come gli INF di tipo \u03b1, \u03b2, e \u0263, interleuchina 2 (IL-2) o IL-12, sono in grado di aumentare il loro potere citotossico. Un'altra denominazione \u00e8 quella di grandi linfociti granulari (\"large granular lymphocyte, LGL\") a causa delle dimensioni maggiori rispetto ai linfociti B e T e per la presenza di granuli preformati nel citoplasma, contenenti i mediatori della loro citotossicit\u00e0 (ad esempio l'interferone di tipo \u03b3, il TNF e GM-CSF). Le NK non necessitano di attivazione, avendo un sistema di riconoscimento del target del tutto diverso e indipendente dal \"riconoscimento dell'antigene\" caratteristico degli altri linfociti (T e B) ed essendo prive dei complessi recettoriali TCR e BCR. Le NK infatti esplicano un'importante azione come prima difesa, tipica dell'immunit\u00e0 innata, soprattutto verso cellule in stadi avanzati di carcinogenesi. Infatti le cellule cancerose, non esprimendo sulla loro superficie l'MHC-I a causa del processo di carcinogenesi menzionato prima, sfuggirebbero ad altri tipi di controllo immunitario da parte di altri linfociti che come meccanismo primario di riconoscimento utilizzano proprio questo complesso.\nLe cellule NK derivano dalla cellula staminale linfoide, generante entrambe le linee linfoidi B, T e le cellule dendritiche. Appartengono al gruppo delle cellule linfoidi innate e maturano in vari organi linfoidi fra cui: linfonodi, milza, tonsille, timo e il midollo osseo dai quali poi, una volta selezionate, ritornano nel circolo ematico.\nDescrizione.\nSono importante oggetto di studio nella ricerca contro il cancro. Sono le uniche cellule del sistema immunitario che non vengono prodotte durante la vita dell'organismo, si formano infatti durante la dodicesima settimana di sviluppo dell'embrione.\nQueste cellule sono le meno specializzate del sistema immunitario e distruggono ogni elemento cellulare riconosciuto come \"non-proprio\". Il riconoscimento non avviene grazie a interazioni con il complesso maggiore di istocompatibilit\u00e0.\nA differenza dei linfociti T citotossici le cellule NK riconoscono come \"non-self\" le cellule con bassa espressione di MHC-I o che non presentano questo complesso come le cellule tumorali, inducendone la lisi; infatti le NK non trovando i giusti recettori self liberano intorno alla cellula estranea o modificata le perforine e i granzimi, le prime formano dei pori nella membrana plasmatica e i secondi, entrando attraverso questi pori, inducono la cascata caspasica e quindi la morte della cellula per apoptosi.\nCellule con alta espressione di MHC-I sono resistenti alla citotossicit\u00e0 mediata dalle cellule NK perch\u00e9 queste ultime posseggono sulla loro superficie una famiglia di recettori inibitori (KIRs) che, ingaggiati nel legame con il complesso MHC-I mediano una cascata di segnali che prevengono il rilascio dei granuli citotossici.\nRecettori delle cellule NK.\nI recettori delle cellule NK possono essere differenziati in base alla funzione. Le cellule NK non sono un sottogruppo della famiglia dei linfociti T. I recettori di citotossicit\u00e0 naturale inducono direttamente l'apoptosi dopo il legame con il recettore Fas che indica direttamente la presenza d'infezione in una cellula. I recettori MHC dipendenti, utilizzano una via alternativa per indurre l'apoptosi nelle cellule infette. L'attivazione delle cellule NK \u00e8 determinata dall'omeostasi fra la stimolazione inibitoria e attivante dei recettori. Ad esempio, se il segnale del recettore inibitorio \u00e8 pi\u00f9 intenso, l'attivit\u00e0 delle cellule NK sar\u00e0 inibita; di contro, se il segnale di attivazione \u00e8 dominante, ne risulter\u00e0 l'attivazione della cellula.\nI recettori delle cellule NK (i recettori inibitori, cos\u00ec come alcuni attivanti) sono differenziati per struttura:\nRecettori inibitori.\nLa cellula NK dispone di tre tipi di recettori inibitori, i quali, se attivati, trasducono un segnale inibitorio alla cellula stessa impedendo di esplicare la sua azione litica.\nRecettori attivatori.\nLa mancanza di attivazione dei segnali inibitori e la contemporanea attivazione dei segnali attivatori provoca l'armamento della NK. Ci sono quattro tipi di recettori attivatori.\nFunzioni cellulari.\nApoptosi citolitica granulo mediata\nLe cellule NK hanno attivit\u00e0 citotossica; presentano piccoli granuli nel loro citoplasma contenenti proteine come la perforina e proteasi conosciute come granzimi. Una volta rilasciata in prossimit\u00e0 di una cellula destinata alla sua rimozione, la perforina forma dei pori nella membrana cellulare della cellula bersaglio, creando un canale acquoso attraverso il quale i granzimi e le molecole associate possono penetrare, inducendo l'apoptosi o la lisi osmotica delle cellule. \u00c8 necessaria e importante una distinzione tra apoptosi e lisi cellulare; infatti il lisare una cellula infetta da virus potrebbe potenzialmente rilasciare virioni, mentre l'apoptosi porta alla distruzione della cellula \"in toto\" e quindi anche del materiale genetico e proteico virale. Le \u03b1-defensine, molecole antimicrobiche, sono secrete dalle cellule NK e uccidono direttamente i batteri frammentando le loro pareti cellulari in un modo analogo a quello utilizzato dai neutrofili.\nCitotossicit\u00e0 cellulo mediata anticorpo dipendente\nLe cellule infette sono abitualmente opsonizzate con anticorpi per il rilevamento da parte delle cellule immunitarie. Gli anticorpi che si legano agli antigeni possono essere riconosciuti dai recettori Fc\u03b3RIII (CD16) espressi sulle cellule NK, con conseguente attivazione dei NK, con conseguente rilascio di granuli citolitici e di conseguenza provocando l'apoptosi cellulare dell'entit\u00e0 infetta. Questo meccanismo d'azione sta alla base del principio di trattamento di un importante farmaco chemioterapico a base di anticorpi monoclonali come rituximab (Rituxan), ofatumumab (Azzera) e altri ancora. Il contributo della citotossicit\u00e0 cellulo mediata anticorpo dipendente all'uccisione di cellule tumorali pu\u00f2 essere misurato con un test specifico che utilizza l'NK-92 che \u00e8 stato trasfettato con un FcR ad alta affinit\u00e0. I risultati sono confrontati con il \"wild type\" NK-92 che non esprime l'FcR.\nAttivazione di linfociti T citotossici e citochinici (CTL).\nLe citochine giocano un ruolo cruciale nell'attivazione dei linfociti NK. Poich\u00e9 queste sono molecole dello stress rilasciate da cellule su infezione virale, servono a segnalare alla cellula NK la presenza di virus nell'area infetta. Le citochine coinvolte nell'attivazione NK includono IL-12, IL-15, IL-18, IL-2 e CCL5. Le cellule NK sono attivate in risposta a interferoni o citochine derivate da macrofagi. Servono a contenere le infezioni virali mentre la risposta immunitaria adattativa genera cellule T citotossiche antigene-specifiche che possono eliminare l'infezione. Le cellule NK lavorano per controllare le infezioni virali secernendo IFN\u03b3 e TNF\u03b1. L'IFN\u03b3 attiva i macrofagi per la fagocitosi e la lisi, mentre il TNF\u03b1 agisce per promuovere l'uccisione diretta delle cellule tumorali. I pazienti con carenza di cellule NK si dimostrano altamente suscettibili alle prime fasi dell'infezione da virus dell'herpes.\nIpotesi \"auto\" mancante.\nPer le cellule NK atte a difendere il corpo contro virus e altri patogeni sono richiesti meccanismi che inibiscono la determinazione di una cellula infetta o meno. I meccanismi esatti rimangono oggetto di indagine corrente, ma si ritiene che sia coinvolto il riconoscimento di uno stato di \"s\u00e9 alterato\". Per controllare la loro attivit\u00e0 citotossica, le cellule NK possiedono due tipi di recettori di superficie: recettori attivatori e recettori inibitori, compresi i recettori immunoglobulinici delle cellule killer. La maggior parte di questi recettori non sono unici per le cellule NK e possono essere presenti anche in alcuni sottoinsiemi di linfociti T.\nI recettori inibitori riconoscono gli alleli MHC I, che potrebbe spiegare perch\u00e9 le cellule NK preferenzialmente uccidono le cellule che possiedono bassi livelli di molecole di MHC I. Questa modalit\u00e0 di interazione con le cellule NK \u00e8 conosciuta come \"auto-riconoscimento mancante\", un termine coniato da Klas K\u00e4rre e dai suoi collaboratori alla fine degli anni 1990. Le molecole MHC di classe I sono il principale meccanismo mediante il quale le cellule mostrano antigeni virali o tumorali alle cellule T citotossiche. Un adattamento evolutivo comune a questo \u00e8 visto sia nei microbi intercellulari sia nei tumori: la cronica regolazione verso il basso delle molecole MHC I, che rende le cellule colpite invisibili alle cellule T, consente loro di eludere l'immunit\u00e0 mediata dalle cellule T. Le cellule NK apparentemente si sono evolute come risposta evolutiva a questo adattamento (la perdita del MHC elimina l'azione CD4 / CD8, quindi un'altra cellula immunitaria si \u00e8 evoluta per adempiere alla funzione).\nSorveglianza delle cellule tumorali.\nLe cellule NK spesso mancano di recettori di superficie cellulare antigene-specifici, quindi fanno parte dell'immunit\u00e0 innata, cio\u00e8 sono in grado di reagire immediatamente senza alcuna precedente esposizione al patogeno. Sia nei topi sia nell'uomo, i linfociti NK possono giocare un ruolo importante nell'immunosorveglianza dei tumori inducendo direttamente la morte delle cellule tumorali (gli NK agiscono come linfociti dell'effetto citolitico), anche in assenza di molecole di adesione superficiale e peptidi antigenici. Questo ruolo delle cellule NK \u00e8 fondamentale per il successo immunitario, soprattutto perch\u00e9 le cellule T non sono in grado di riconoscere i patogeni in assenza di antigeni di superficie. Il rilevamento delle cellule tumorali determina l'attivazione delle cellule NK e la conseguente produzione e rilascio di citochine.\nSe le cellule tumorali non causano l'infiammazione, saranno anche considerate come auto e non inducono una risposta delle cellule T. Un numero di citochine sono prodotte da NK, compreso il fattore di necrosi tumorale \u03b1 (TNF\u03b1), l'IFN\u03b3 e l'interleuchina (IL-10). Il TNF\u03b1 e l'IL-10 agiscono rispettivamente da proinfiammatori e immunosoppressori. L'attivazione delle cellule NK e la successiva produzione delle cellule effettrici citolitiche impatta su macrofagi, cellule dendritiche e neutrofili, che successivamente abilita le risposte delle cellule T e B antigene-specifiche. Invece di agire attraverso i recettori antigene-specifici, la lisi delle cellule tumorali da parte delle cellule NK \u00e8 mediata da recettori alternativi, tra cui NKG2D, NKp44, NKp46, NKp30 e DNAM. L'NKG2D \u00e8 un omodimero legato al disolfuro che riconosce un numero di ligandi, tra cui ULBP e MICA, che sono tipicamente espressi sulle cellule tumorali. Il ruolo dell'interfaccia delle cellule NK delle cellule dendritiche in immunobiologia \u00e8 stato studiato e definito fondamentale per la comprensione del complesso sistema immunitario.\nI linfociti NK, insieme a macrofagi e diversi altri tipi di cellule, esprimono la molecola del recettore Fc (FcR) (FC-gamma-RIII = CD16), un recettore biochimico attivante che lega la porzione di Fc agli anticorpi di classe IgG. Questo permette alle cellule NK di colpire le cellule contro le quali \u00e8 stata avviata una risposta umorale e di ledere cellule attraverso citotossicit\u00e0 anticorpo-dipendente (ADCC). Questa risposta dipende dall'affinit\u00e0 del recettore Fc espressa sulle cellule NK, che pu\u00f2 avere un'affinit\u00e0 elevata, intermedia e bassa per la porzione Fc dell'anticorpo. Questa affinit\u00e0 \u00e8 determinata dall'amminoacido in posizione 158 della proteina, che pu\u00f2 essere fenilalanina (allele F) o valina (allele V). Gli individui con FcRgammRIII ad alta affinit\u00e0 (allele 158 V / V) rispondono meglio alla terapia con anticorpi. Questo \u00e8 stato dimostrato per i pazienti affetti da linfoma che hanno ricevuto l'anticorpo Rituxan. I pazienti che esprimono l'allele 158 V / V hanno una migliore risposta antitumorale. Solo il 15-25% della popolazione esprime l'allele 158 V / V. Per determinare il contributo ADCC degli anticorpi monoclonali, le cellule NK-92 (una linea cellulare \"pura\" NK) sono state trasfettate con il gene per l'FcR ad alta affinit\u00e0.\nFunzionalit\u00e0 adattive dei linfociti NK: linfociti NK \"memoria\", \"adattivi\" e memoria.\nLa capacit\u00e0 di generare cellule di memoria a seguito di un'infezione primaria e la conseguente rapida attivazione immunitaria e risposta alle infezioni successive dallo stesso antigene \u00e8 fondamentale per il ruolo che le cellule T e B svolgono nella risposta immunitaria adattativa. Per molti anni, le cellule NK sono state considerate come una parte del sistema immunitario innato. Tuttavia, recenti evidenze crescenti suggeriscono che le cellule NK possono mostrare diverse caratteristiche che sono solitamente attribuite a cellule immunitarie adattative (ad esempio risposte di cellule T) quali espansione dinamica e contrazione di sottogruppi, maggiore longevit\u00e0 e una forma di memoria immunologica, caratterizzata da un pi\u00f9 potente risposta su una sfida secondaria con lo stesso antigene.\nNei topi, la maggior parte delle ricerche \u00e8 stata condotta tramite citomegalovirus murino (MCMV) e in modelli di reazioni di ipersensibilit\u00e0 all'aptene. Soprattutto nel modello MCMV sono state scoperte le funzioni di memoria protettiva delle cellule NK indotte da MCMV\ne il riconoscimento diretto del ligando MCMV m157 da parte del recettore Ly49 \u00e8 stato dimostrato essere cruciale per la generazione di risposte di cellule NK adattive.\nNegli esseri umani, la maggior parte degli studi si \u00e8 concentrata sull'espansione di un sottogruppo di cellule NK che porta il recettore NKG2C attivante. Tali espansioni sono state osservate principalmente in risposta all'herpesvirus umano 5 (HCMV), ma anche in altre infezioni come Hantavirus, Chikungunya, HIV o epatiti virali. Tuttavia, se queste infezioni virali attivano l'espansione delle cellule NKG2C+ adattive o se altre infezioni provocano la riattivazione dell'HCMV latente (come suggerito per l'epatite\n), rimane oggetto di studio. In particolare, ulteriori approfondimenti sulla biologia delle cellule adattive NK sono ostacolati dal fatto che non \u00e8 stato ancora identificato un ligando virale diretto per NKG2C.\nFunzione dei linfociti NK nella gravidanza.\nPoich\u00e9 la maggior parte delle gravidanze coinvolge due genitori che non sono abbinati ai tessuti, una gravidanza riuscita richiede che il sistema immunitario della madre sia soppresso. Le cellule NK sono pensate per essere un tipo di cellula importante in questo processo. Queste cellule sono conosciute come \"cellule NK uterine\" (cellule uNK) e differiscono dalle cellule NK periferiche. Esse appartengono al sottoinsieme dei linfociti NK CD56, potente con la secrezione delle citochine, ma con bassa capacit\u00e0 citotossica e relativamente simile alle cellule NK CD56 periferiche, con un profilo del recettore leggermente diverso. Queste celle uNK sono i pi\u00f9 abbondanti leucociti presenti \"in utero\" all'inizio della gravidanza, che rappresentano circa il 70% dei leucociti qui, ma la loro provenienza resta ignota.\nQueste cellule NK hanno la capacit\u00e0 di provocare citotossicit\u00e0 cellulare \"in vitro\", ma a un livello inferiore rispetto alle cellule NK periferiche, nonostante contengano perforina. La mancanza di citotossicit\u00e0 \"in vivo\" pu\u00f2 essere dovuta alla presenza di ligandi per i loro recettori inibitori. Le cellule di trofoblasto sottoregolano HLA-A e HLA-B per difendersi contro la morte mediata da cellule T citotossiche. Ci\u00f2 normalmente innescherebbe le cellule NK perdendo il riconoscimento personale; tuttavia, queste cellule sopravvivono. La ritenzione selettiva di HLA-E (che \u00e8 un ligando per il recettore inibitore delle cellule NK NKG2A) e HLA-G (che \u00e8 un ligando per il recettore inibitore delle cellule NK KIR2DL4) dal trofoblasto \u00e8 pensato per difenderlo contro la morte mediata dalle cellule NK.\nLe cellule NK uterine non hanno mostrato differenze significative nelle donne con poliabortivit\u00e0 comparata con controlli. Tuttavia, percentuali di cellule NK periferiche pi\u00f9 elevate si verificano nelle donne con aborti ricorrenti rispetto ai gruppi di controllo.\nLe cellule NK secernono un alto livello di citochine che aiutano a mediare la loro funzione. Sono incluse alcune importanti citochine come TNF-\u03b1, IL-10, IFN-\u03b3e TGF-\u03b2, tra le altre. Ad esempio, IFN-\u03b3 dilata e assottiglia le pareti delle arterie materne a spirale per accrescere il flusso di sangue verso il sito di impianto.\nEvasione delle cellule NK da parte delle cellule tumorali.\nEliminando i ligandi solubili di esca NKG2D, le cellule tumorali possono evitare risposte immunitarie. Questi ligandi NKG2D solubili si legano ai recettori NKG2D delle cellule NK, attivando una falsa risposta NK e conseguentemente creando competizione per il sito del recettore. Questo metodo di evasione avviene nel cancro alla prostata. Inoltre, il cancro alla prostata pu\u00f2 eludere il riconoscimento delle cellule CD8 a causa della sua capacit\u00e0 di sottoregolazione dell'espressione delle molecole di classe 1 di MHC. Questo esempio di evasione immunitaria mette in evidenza l'importanza delle cellule NK nella sorveglianza e nella risposta del tumore, poich\u00e9 le cellule CD8 possono quindi agire solo sulle cellule tumorali in risposta alla produzione di citochine avviata da NK (risposta immunitaria adattativa).\nStoria.\nNei primi esperimenti sulla citotossicit\u00e0 cellulo-mediata contro le cellule target tumorali, sia nei pazienti oncologici sia nei modelli animali, i ricercatori hanno costantemente osservato quella che veniva definita una reattivit\u00e0 \"naturale\", cio\u00e8 una certa popolazione di cellule sembrava essere in grado di lisare le cellule tumorali senza essersi precedentemente sensibilizzate a loro. Il primo studio pubblicato per affermare che le cellule linfoidi non trattate fossero in grado di conferire una naturale immunit\u00e0 ai tumori fu eseguito dal dottor Henry Smith presso la Facolt\u00e0 di Medicina dell'Universit\u00e0 di Leeds nel 1966, arrivando alla conclusione che \"\"il fenomeno appariva essere un'espressione di un meccanismo di difesa nei confronti della crescita del tumore presente nei topi normali\".\" Altri ricercatori avevano anche fatto osservazioni simili, ma poich\u00e9 queste scoperte erano incoerenti con il modello stabilito all'epoca, molti considerarono inizialmente queste osservazioni come artefatti.\nNel 1973, l'attivit\u00e0 di \"eccidio natural\" fu stabilita attraverso un'ampia variet\u00e0 di specie e fu postulata l'esistenza di un lignaggio separato di cellule in possesso di questa capacit\u00e0. La scoperta del fatto che un tipo unico di linfociti fosse responsabile della citotossicit\u00e0 \"naturale\" o spontanea fu fatta nei primi anni 1970 dallo studente di dottorato Rolf Kiessling e dal collega postdottorato Hugh Pross nel topo, e da Hugh Pross e dallo studente di dottorato Mikael Jondal nell'uomo. Gli esperimenti sul topo e sull'uomo furono eseguiti rispettivamente sotto la supervisione dei professori Eva Klein e Hans Wigzell dell'Istituto Karolinska di Stoccolma. La ricerca di Kiessling coinvolse la capacit\u00e0 ben caratterizzata dei linfociti T di lisare le cellule tumorali contro le quali erano stati precedentemente immunizzati. Pross e Jondal stavano studiando la citotossicit\u00e0 cellulo-mediata nel sangue umano normale e l'effetto della rimozione di varie cellule portatrici di recettori su questa citotossicit\u00e0. Pi\u00f9 tardi nello stesso anno, Ronald Herberman pubblic\u00f2 dati simili riguardo alla natura unica della cellula effettrice del topo.\nI dati sull'uomo furono confermati per gran parte dall'Occidente \"et al.\" usando tecniche simili e la stessa linea cellulare bersaglio eritroleucemica, il K562. Il K562 \u00e8 altamente sensibile alla lisi da parte delle cellule NK umane e, nel corso dei decenni, il dosaggio di rilascio di cromo 51 K562 \u00e8 diventato il test pi\u00f9 comunemente utilizzato per rilevare l'attivit\u00e0 funzionale dell'NK umano. Il suo uso quasi universale ha fatto s\u00ec che i dati sperimentali potessero essere confrontati facilmente da diversi laboratori in tutto il mondo.\nUsando centrifugazione a densit\u00e0 discontinua, e in seguito anticorpi monoclonali, l'abilit\u00e0 di uccisione naturale fu mappata al sottoinsieme di linfociti grandi e granulari noti oggi come cellule NK. La dimostrazione del fatto che i linfociti granulari a gradiente di densit\u00e0 erano responsabili dell'attivit\u00e0 umana degli NK, fatta da Timonen e Saksela nel 1980, fu la prima volta in cui i linfociti NK furono visti al microscopio e fu un importante passo avanti nel settore.\nNuove scoperte.\nTerapia anticancro.\nDal momento che le cellule NK riconoscono le cellule bersaglio quando esprimono antigeni non HLA (ma non auto), le infusioni di cellule NK autologhe (pazienti) non hanno mostrato alcun effetto antitumorale. Invece, i ricercatori stanno lavorando sull'uso di cellule allogeniche dal sangue periferico, che richiede che tutte le cellule T vengano rimosse prima dell'infusione nei pazienti per rimuovere il rischio di graft-versus-host disease, che pu\u00f2 essere fatale. Questo pu\u00f2 essere ottenuto utilizzando una colonna immunomagnetica (CliniMACS). Inoltre, a causa del numero limitato di cellule NK nel sangue (solo il 10% dei linfociti sono cellule NK), il loro numero deve essere espanso in coltura. Questo pu\u00f2 richiedere alcune settimane e la resa \u00e8 dipendente dal donatore. Un modo pi\u00f9 semplice per ottenere un alto numero di cellule NK \u00e8 pure quello di espandere le cellule NK-92 le cui cellule crescono continuamente in coltura e possono essere espanse fino a numeri clinici in sacchetti o bioreattori. Studi clinici hanno dimostrato che \u00e8 ben tollerato e alcune risposte antitumorali sono state osservate in pazienti con carcinoma polmonare, melanoma e linfoma.\nLe infusioni di linfociti T ingegnerizzate per esprimere un recettore chimerico antigene che riconosce una molecola antigenica su cellule leucemiche potrebbero indurre remissioni in pazienti con leucemia avanzata. Sono presenti sfide logistiche per l'espansione dei linfociti T e i ricercatori stanno lavorando per applicare la stessa tecnologia ai linfociti NK del sangue periferico e NK-92.\nIn uno studio al Boston Children's Hospital, in coordinamento con il Dana-Farber Cancer Institute, in cui i topi immunocompromessi avevano contratto i linfomi dall'infezione EBV, un recettore NK-2 attivante NK \u00e8 stato fuso con una porzione di stimolante Fc dell'anticorpo EBV. La fusione NKG2D-Fc si \u00e8 dimostrata in grado di ridurre la crescita tumorale e prolungare la sopravvivenza dei riceventi. In un modello di trapianto di linfomi alimentati con LMP1, la fusione NKG2D-Fc si \u00e8 dimostrata in grado di ridurre la crescita tumorale e prolungare la sopravvivenza dei riceventi.\nInnata resistenza all'HIV.\nRicerche recenti suggeriscono che specifiche interazioni genetiche KIR-MHC di classe I potrebbero controllare la resistenza genetica innata a certe infezioni virali, tra cui l'HIV e il suo conseguente sviluppo dell'AIDS. Alcuni allotipi di HLA sono stati trovati per determinare la progressione dell'HIV all'AIDS; un esempio sono gli alleli HLA-B57 e HLA-B27, i quali si \u00e8 scoperto rallentino la progressione dall'HIV all'AIDS. Questo \u00e8 evidente perch\u00e9 i pazienti che esprimono questi alleli HLA hanno un carico virale pi\u00f9 basso e un declino pi\u00f9 graduale in numeri di cellule CD4+ T. Nonostante le considerevoli ricerche e i dati raccolti misurino la correlazione genetica degli alleli HLA e degli allotipi KIR, non \u00e8 ancora stata presa una conclusione definitiva su quale combinazione offra una minore suscettibilit\u00e0 all'HIV e all'AIDS.\nI linfociti NK possono imporre la pressione immunitaria sull'HIV, che precedentemente era stata descritta solo per i linfociti T e gli anticorpi. L'HIV muta per evitare l'attivit\u00e0 dei linfociti NK.\nLinfociti NK residenti nel tessuto.\nLa maggior parte delle nostre attuali conoscenze derivano da indagini su linfociti NK del sangue periferico splenico e umano. Tuttavia, negli ultimi anni sono state descritte popolazioni di linfociti NK residenti nei tessuti. Questi sottoinsiemi specializzati di linfociti NK possono avere un ruolo nell'omeostasi degli organi. Ad esempio, i linfociti NK sono arricchiti nel fegato umano con un fenotipo specifico e prendono parte al controllo della fibrosi epatica."}
{"id": "285051", "revid": "453768", "url": "https://it.wikipedia.org/wiki?curid=285051", "title": "Mostro di Loch Ness", "text": "Il mostro di Loch Ness (in lingua inglese: \"Loch Ness Monster\", in gaelico scozzese: \"Uilebheist Loch Nis\"), noto anche come Nessie, \u00e8 una creatura leggendaria che vivrebbe nel Loch Ness, un lago della Scozia. Non esiste alcuna prova dell'esistenza del cosiddetto \"mostro\" e alcune foto che lo ritrarrebbero si sono verificate essere false o non sono ritenute particolarmente significative dal punto di vista scientifico. Tutti i tentativi di ricerca hanno dato esito negativo ma la notoriet\u00e0 e il fascino della leggenda sono tali da attirare circa un milione di turisti ogni anno. La leggenda ha avuto negli anni una vasta risonanza mediatica, ispirando la realizzazione di lungometraggi cinematografici, documentari televisivi, narrativa, fumetti, videogame e merchandising.\nStoria.\nPrimi avvistamenti.\nNel VII secolo il monaco irlandese Adamnano di Iona descrisse in una sua opera, \"Vitae Sancti Columbae\" , un fatto avvenuto oltre un secolo prima. Secondo Adamnano, nel 566 il monaco irlandese San Colombano si trovava nella terra dei Pitti con i suoi compagni, quando incontr\u00f2 dei residenti locali che seppellivano un uomo vicino al fiume Ness, essi spiegarono che l'uomo stava nuotando nel fiume quando fu attaccato da una \"bestia d'acqua\" che lo sbran\u00f2 e lo trascin\u00f2 sott'acqua, nonostante i loro tentativi di salvarlo in barca. Columba percui mand\u00f2 un seguace, Luigne moccu Min, a nuotare nel il fiume, la bestia cos\u00ec gli si avvicin\u00f2 ma Columba fece il segno della croce e ordin\u00f2: \"Non andare oltre. Non toccare l'uomo. Torna indietro subito\". Allora la creatura si ferm\u00f2 come se fosse stata \"tirata indietro con delle funi\" ed i 2 fuggirono, cos\u00ec gli uomini di Columba ed i Pitti resero grazie per quello che percepirono come un miracolo.\nI credenti nel mostro indicano questa storia, ambientata nel fiume Ness piuttosto che nel lago stesso, come prova dell'esistenza della creatura gi\u00e0 nel VI secolo. Gli scettici mettono in dubbio l'affidabilit\u00e0 della narrazione, notando che le storie di bestie d'acqua erano estremamente comuni nelle agiografie medievali ed il racconto di Adamnano probabilmente riutilizza un tipo di racconto comune legato ad un punto di riferimento locale. Secondo gli scettici la storia di Adamnano potrebbe essere indipendente dalla moderna leggenda del mostro di Loch Ness ed \u00e8 stata associata ad essa dai credenti che cercano di rafforzare le loro affermazioni. Ronald Binns ritiene che questo sia il pi\u00f9 serio dei vari presunti primi avvistamenti del mostro, ma tutti gli altri avvistamenti prima del 1933 sono ricchi di dubbi. Christopher Cairney utilizza un'analisi storica e culturale specifica per separare la storia di Adamnano dal mito moderno, ma trova lungo la strada un uso precedente e culturalmente significativo, del folklore celtico, della \"bestia d'acqua\". In tal modo scredita anche qualsiasi forte connessione tra kelpie o cavalli d'acqua e la moderna creazione, \"aumentata dai media\", del mostro di Loch Ness. Conclude anche che la storia di San Colombano potrebbe essere stata influenzata dai precedenti miti irlandesi sui Caor\u00e1nach ed un Oliph\u00e9ist.\nFino al XX secolo non esistono altre testimonianze in merito, eccetto 2 avvenute alla fine del XIX secolo: Nell'ottobre 1871 (o 1872) il dottor D. Mackenzie abitante di Balnain, secondo quanto riferito, vide un oggetto simile ad un tronco od una barca capovolta \"contorcersi e agitare l'acqua\", inizialmente muoversi lentamente prima di scomparire ad una velocit\u00e0 maggiore. Il resoconto non fu pubblicato fino al 1934, quando Mackenzie invi\u00f2 la sua storia in una lettera a Rupert Gould, poco dopo l'aumento dell'interesse popolare per il mostro.; Nel 1888 il muratore Alexander Macdonald, residente ad Abriachan, avvist\u00f2 \"un grosso animale dalle zampe tozze\" emergere dal lago e spingersi entro 50 metri dalla riva dove si trovava Macdonald. Egli rifer\u00ec del suo avvistamento all'ufficiale giudiziario dell'acqua di Loch Ness, Alex Campbell e descrisse la creatura come una salamandra.\nLa nascita del mostro.\nAlcuni avvistamenti, in cui la sagoma era confusa, sarebbero avvenuti anche sulla terraferma a partire dal 1930: intorno a quell'anno, dei collegiali di Drumnadrochit raccontarono al loro professore di aver visto \u00abun animale davvero straordinario e spaventoso nelle paludi che bordano la baia di Urquhart\u00bb; ad ogni modo, tutte le segnalazioni si sono rivelate poco attendibili o dei falsi clamorosi.\nIl mito della creatura che vivrebbe nel lago nasce e si sviluppa negli anni 1930; a partire dal 1933, in seguito all'apertura di una nuova strada che correva lungo le rive del lago, iniziarono gli avvistamenti come quello di George Spicer del 22 luglio e poi un altro da Arthur Grant, un motociclista, il mese successivo. George Spicer raccont\u00f2 all\"Inverness Courier\" di aver visto insieme alla moglie un animale dall'aspetto preistorico che avrebbe attraversato la strada nelle vicinanze del lago. Il 22 settembre 1933 l\"Inverness Courier\" rifer\u00ec che era stato avvistato uno strano animale dai coniugi MacKay, proprietari di un albergo a Drumnadrochit, una localit\u00e0 sulla riva del lago, i quali avevano scorto due strane gobbe emergere dall'acqua. Nel novembre 1933 venne scattata la prima fotografia da Hugh Gray dove si vede un lungo corpo sinuoso che nuota in superficie facendo ribollire l'acqua all'intorno. Secondo alcuni si trattava in realt\u00e0 del labrador retriever dello stesso Gray che nuotava verso la fotocamera con un bastone in bocca; il ricercatore Roland Watson ha sostenuto che sul lato destro della foto \u00e8 visibile una forma simile alla testa di un'anguilla.\nA dicembre, un cineasta della Scottish Film Productions, Malcolm Irvine, riusc\u00ec a girare una pellicola nella quale il \"mostro\" \u00e8 visibile per quasi un minuto mentre nuota alla velocit\u00e0 di circa 15 km l'ora. Irvine nel 1936 fece anche un secondo filmato nel quale si vede ci\u00f2 che pu\u00f2 sembrare la testa di un animale alzarsi e abbassarsi a ogni movimento del corpo.\nUna delle testimonianze fotografiche pi\u00f9 note, poi rivelatasi un falso, \u00e8 quella passata alla storia come \"La foto del chirurgo\", scattata da Robert Kenneth Wilson nei pressi di Invermoriston, con l'ausilio dell'amico Maurice Chambers, il 19 aprile 1934. Wilson scatt\u00f2 diverse fotografie, la pi\u00f9 nota delle quali mostra una silhouette nera, leggermente ricurva all'estremit\u00e0, circondata da mulinelli concentrici, alla base sembra apparire quello che potrebbe essere un corpo; su un'altra foto, il corpo in questione \u00e8 quasi sparito nell'acqua. La foto di Wilson venne pubblicata il 21 aprile 1934 sul \"Daily Mail\", uno dei principali tabloid inglesi, che la defin\u00ec come \"Surgeon Photograph\" poich\u00e9 Wilson, che non era un chirurgo, non voleva che fosse associata al suo nome. Tuttavia nel 1994 la foto fu smascherata dal \"Loch Ness Centre\" come un falso: essa mostrava in realt\u00e0 un sottomarino giocattolo al quale era stata attaccata una sagoma che emergeva dall'acqua a forma di testa di serpente. Il macchinario era stato costruito da Christian Spurling, un amico di Wilson, che era anche il genero di Marmaduke Wetherell, un cacciatore ridicolizzato dal \"Daily Mail\" per essere, a sua volta, cascato in una bufala: inviato dal quotidiano a Loch Ness per indagare sul mostro, si fece ingannare da alcune finte impronte create grazie a un portaombrelli con alla base un piede di ippopotamo essiccato (allora diffusi trofei di caccia). Per vendicarsi di ci\u00f2 venne realizzata la messinscena per scattare la foto che sarebbe poi divenuta la pi\u00f9 famosa raffigurante il mostro di Loch Ness. Il sommergibile fu poi fatto affondare e secondo alcuni si trova ancora da qualche parte sul fondo del lago.\nNella notte fra il 5 e il 6 gennaio 1934 uno studente di veterinaria di nome Arthur Grant afferm\u00f2 di aver quasi investito con la sua motocicletta una creatura, mentre si avvicinava ad Abriachan sulla costa nord-orientale, circa verso l'una di notte. Grant disse di aver visto una piccola testa collegata ad un lungo collo mentre balzava sulla strada proprio davanti a lui, la traversava in due salti e arrivava nel forteto in riva al lago, descrivendola come un ibrido tra una foca e un plesiosauro. Grant disse che, una volta in acqua, vide solo delle increspature. Secondo i suoi racconti la creatura sembrava spostarsi con movimenti laterali di un paio di pinne posteriori e membranose, il collo era serpentiforme e gli occhi larghi incassati nel capo; la lunghezza totale era tra i quattro metri e mezzo ed i sei metri. Grant realizz\u00f2 un disegno della creatura, esaminato dallo zoologo Maurice Burton, il quale dichiar\u00f2 che esso era coerente con l'aspetto e il comportamento di una lontra. Per quanto riguarda la dimensione lunga della creatura Burton disse che poteva trattarsi di un'osservazione errata a causa delle cattive condizioni di luce. Il paleontologo Darren Naish sugger\u00ec che Grant potrebbe aver visto una lontra o una foca, esagerando nel tempo la descrizione dell'avvistamento.\nUn avvistamento tipico dei molti che sono stati raccontati dai testimoni si deve alla signora Marjory Moir e risale all'ottobre 1936:\nQuasi altrettanto celebre della foto del chirurgo, \u00e8 quella scattata nel 1951 dal boscaiolo Lachlan Stuart, che mostra tre gobbe che emergono dall'acqua. Nel 1955 Peter MacNab dichiar\u00f2 di essersi fermato nei pressi del castello di Urquhart, che domina il lago, per scattare una foto, quando a un tratto sent\u00ec un rumore nell'acqua: ebbe appena il tempo di sostituire l'obiettivo con un teleobiettivo da 150 millimetri e un enorme animale usc\u00ec dall'acqua. MacNabb lo fotograf\u00f2: la foto \u00e8 interessante perch\u00e9 si vedono sia il mostro sia il castello. In confronto con l'altezza del castello, che \u00e8 di venti metri circa, si pu\u00f2 valutare intorno alla stessa lunghezza la parte emersa dell'animale, ma secondo alcuni la foto mostrerebbe due esemplari. Infatti se la si esamina attentamente si pu\u00f2 notare che le due gobbe non sono esattamente l'una sul prolungamento dell'altra: siccome la seconda \u00e8 pi\u00f9 piccola della prima, si \u00e8 potuto pensare che si trattasse di un maschio accompagnato dalla femmina o di un giovane che seguiva la madre. Effettivamente, in varie occasioni dei testimoni hanno dichiarato di avere visto pi\u00f9 animali insieme.\nAd esempio il guardiacoste Alexander Campbell asser\u00ec di aver visto il dorso di tre mostri apparire alla superficie del lago: il primo e il secondo erano nettamente pi\u00f9 grandi del terzo e mentre il movimento in avanti dei primi due era regolare, il terzo si muoveva a zig zag, come per divertimento. Nel giugno del 1937 2 allievi dell'abbazia di Fort Augustus videro tre piccoli mostri, lunghi appena un metro, che fuggirono via quando essi cercarono di acchiapparli.\nNell'aprile del 1960 un ingegnere dell'aeronautica, Tim Dinsdale, film\u00f2 una gobba che attraversava l'acqua in una scia potente, a differenza di quella di una barca. La JARIC (centro di analisi delle immagini e di intelligence inglese storicamente conosciuta come MI4) dichiar\u00f2 che l'oggetto era \"probabilmente animato\".Nel 1993 Discovery Communications realizz\u00f2 un documentario chiamato \"Loch Ness Discovered\" che si avvalse di un miglioramento digitale del film di Dinsdale. Un esperto di computer che aveva migliorato il film not\u00f2 un'ombra nel negativo che non era molto evidente nel positivo. Attraverso il rafforzamento e la sovrapposizione dei fotogrammi, trov\u00f2 quello che sembrava essere il corpo posteriore, le pinne posteriori e 1-2 gobbe aggiuntive del corpo simile ad un plesiosauro. Egli afferm\u00f2 che: \u00abPrima di vedere il film, pensavo che il mostro di Loch Ness fosse solo un mucchio di sciocchezze. Dopo aver fatto la valorizzazione, non sono cos\u00ec sicuro.\u00bb\nIl 27 maggio 1964 l'equipaggio del peschereccio \"Girl Norma\" osserv\u00f2 un \u00abmostro\u00bb contemporaneamente a 3 uomini che lavoravano alla costruzione di una nuova strada sulle rive del lago; nel 1968, inoltre, gli accertamenti compiuti dal professor Gordon Tucker del dipartimento di ingegneria elettronica dell'Universit\u00e0 di Birmingham rilevarono, con un apparecchio sonar, la presenza di un gigantesco corpo che si muoveva nelle profondit\u00e0 del lago alla velocit\u00e0 di dieci nodi.\nLe foto pi\u00f9 nitide risalgono al 21 maggio del 1977 e furono scattate da Tony Doc Shiels, uno scrittore, artista, e illusionista inglese. Lo stesso stava osservando il lago da sotto il castello di Urquhart, e proprio allora vide affiorare il lungo collo. Scatt\u00f2 le foto e descrisse il mostro: era di un colore tra il verde e il marrone, con la pancia di una sfumatura pi\u00f9 chiara, e la pelle liscia e lucida. L'avvistamento dur\u00f2 per un tempo compreso tra i 4 o 5 secondi. Egli ha poi descritto l'animale come un \"elefante calamaro\", sostenendo che il collo lungo nella foto fosse in realt\u00e0 la proboscide della creatura e che la piccola macchia bianca alla base del collo fosse l'occhio. A causa della mancanza di increspature, le due foto sono state ritenute false da un certo numero di persone, tanto che furono soprannominate \"Loch Ness Muppet\". Shiels ha sempre sostenuto l'autenticit\u00e0.\nGli ultimi avvistamenti o testimonianze di un certo rilievo e riportate dai mass media risalgono agli anni ottanta del Novecento, ma sono continuati anche negli anni recenti: un avvistamento del celebre mostro \u00e8 avvenuto il 26 maggio 2007 ad opera di Gordon Holmes, un tecnico di laboratorio che ha filmato una sagoma nuotare nel lago; un altro risale a fine agosto 2009, ad opera di Jason Cooke, guardia di sicurezza che, per fotografare il presunto mostro, ha utilizzato Google Earth ma anche questo si \u00e8 rilevato un falso.\nIl 27 agosto 2013 il turista David Elder realizz\u00f2 un video di cinque minuti in cui si nota \"un'onda misteriosa\" sul lago; secondo lo stesso Elder, l'onda era prodotta da un \"oggetto solido nero\" delle dimensioni di circa 4,5 m appena sotto la superficie dell'acqua. Elder, cinquantenne di East Kilbride, South Lanarkshire, stava scattando una fotografia ad un cigno dal molo di Fort Augustus nella parte sud-occidentale del lago, allorch\u00e9 not\u00f2 e riusc\u00ec ad immortalare lo strano movimento. Egli afferm\u00f2 che \"l'acqua era veramente calma in quel momento e non c'erano increspature dovute alle onde o altre attivit\u00e0 sull'acqua.\" \nGli scettici hanno suggerito che l'onda potrebbe essere stata causata da una raffica di vento.\nUn'altra prova sarebbe una foto satellitare che riprendere una forma lunga circa 30 metri, scattata a sud di Dores, e apparsa nel 2014 nelle mappe Apple e che divenne presto virale ma che venne accusata di essere stata modificata, come mostrano in diversi siti, tra cui Metabunk.org, per riportare l'immagine del pesce gigante alla pi\u00f9 plausibile forma di una nave di passaggio.\nNell'aprile 2015, Google ha commemorato l'81\u00ba anniversario della \"foto del chirurgo\" (\"surgeon's photograph\") con un Google Doodle, e aggiungendo una nuova funzionalit\u00e0 a \"Google Street View\" con cui l'utente pu\u00f2 esplorare il Loch Ness sia sopra che sotto la superficie dell'acqua. Alcuni dipendenti di Google hanno trascorso una settimana a Loch Ness a raccogliere immagini con una fotocamera \"trekker\" vista strada, allegandola a una barca per fotografare sopra la superficie e collaborando con i membri del Catlin Seaview Survey per fotografare sott'acqua.\nNel 2016 un robot sottomarino ha esplorato le profondit\u00e0 del lago realizzando una serie di immagini a 180 metri di profondit\u00e0 nelle quali l'unica traccia del mostro \u00e8 la sua riproduzione impiegata per le riprese del film \"Vita privata di Sherlock Holmes\" del 1970, che rimase abbandonata sul fondale del lago.\nMolti avvistamenti hanno luogo nel corso del 2021; in particolare, ad agosto, il sonar della Nessie Hunter, imbarcazione utilizzata per far visitare il lago ai turisti, rileva un oggetto di \"lunghezza di 2,70-4 metri\" ad una profondit\u00e0 di circa 20 metri.\nIpotesi formulate.\nIpotesi scientifiche.\nLa comunit\u00e0 scientifica degli zoologi pensa che il mostro semplicemente non esista, per tre serie di ragioni, la seconda delle quali di ordine teorico:\nPer tentare di controbattere i dubbi relativi all'alimentazione della creatura \u00e8 stata avanzata l'ipotesi che vuole l'esistenza di un canale segreto che colleghi il lago al Mare del Nord. Questa teoria spiegherebbe anche l'assenza di ossa e altri resti sul fondale del lago. Non vi sono tuttavia prove dell'esistenza di canali che conducano al mare.\nL'ipotesi che riscuote pi\u00f9 successo fra i sostenitori dell'esistenza del \"mostro\" \u00e8 che si tratti di uno o pi\u00f9 esemplari di plesiosauro o di elasmosauro sopravvissuti in qualche modo all'estinzione. Bisogna precisare che, in ogni caso, la creatura non si potrebbe comunque definire un dinosauro, poich\u00e9 i rettili marini dell'era mesozoica erano solo \"parenti\" dei dinosauri.\nAlcuni sostenitori dell'esistenza del mostro affermano che vi sono testimonianze in cui Nessie sarebbe stata vista entrare in acqua con prede cacciate sulla terraferma, e che questo starebbe ad indicare che non si ciba (o almeno non in via esclusiva) di pesce, mentre riguardo agli spazi essa in tal modo non avrebbe a disposizione solo il piccolo Loch Ness ma anche la terraferma, dove avrebbe potuto rifugiarsi. Le pinne per\u00f2 indicherebbero che Nessie \u00e8 un animale marino, e quindi avrebbe avuto bisogno di ritornare almeno periodicamente in acqua. Gli scettici fanno tuttavia notare che un animale della stazza di un dinosauro assai difficilmente potrebbe passare inosservato sulla terraferma e che nessuna testimonianza finora \u00e8 risultata effettivamente credibile.\nMetodi scientifici utilizzati.\nSonar.\nDal 1956, attraverso l'uso di imbarcazioni dotate di ecoscandaglio, diverse volte e con diversi metodi si \u00e8 scandagliato il lago con l'unico risultato di rilevare tre grandi masse in movimento, che gli scettici identificano come banchi di pesci, mentre secondo alcuni sostenitori della teoria del mostro potrebbero essere stati gli altri componenti della famiglia del mostro Nessie.\nEsche.\nIl posizionamento di esche di vario tipo (soprattutto salmoni) non ha portato ad alcun risultato.\nI sostenitori dell'esistenza del mostro negano il fallimento ipotizzando che in quel momento il mostro potrebbe non essere stato in acqua o comunque non aver gradito il tipo di cibo. Riguardo alle esche ipotizzano invece che il presunto mostro sia un predatore attivo (che si nutre solo di prede vive) o che non si tratti affatto di un predatore.\nStudio del DNA.\nUn team internazionale composto da ricercatori delle universit\u00e0 di Otago (Nuova Zelanda), Copenaghen (Danimarca), Hull e Highlands e Isole (Regno Unito), ha effettuato un'indagine sul DNA del lago nel giugno 2018, alla ricerca di specie insolite. Secondo quanto riporta la CNN, i ricercatori hanno prelevato 250 campioni di acqua in differenti luoghi, per poi identificare gli abitanti del lago: \u00abAbbiamo individuato 3.000 specie diverse, molte di queste cos\u00ec piccole che non potreste neanche vederle\u00bb ha dichiarato il coordinatore Neil Gemmell, genetista dell'Universit\u00e0 di Otago. I risultati, pubblicati nel 2019, affermano che nel lago non risulta traccia di DNA di grandi pesci come squali, storioni e pesce gatto, e neanche di rettili o di lontra; risultano invece presenti, nei campioni prelevati dal lago, molte tracce di DNA di anguilla, praticamente in ogni area del lago scandagliata, come raccontato da Gemmell a margine di una conferenza presso il Loch Ness Centre a Drumnadrochit. Gemmell ha affermato di non poter escludere la possibilit\u00e0 di presenza nel lago di anguille giganti, sebbene non ne sia stata trovata nessuna, n\u00e9 ne sia mai stata catturata. Dopo gli avvistamenti agli inizi degli anni 1930, si parl\u00f2 proprio di una possibile anguilla gigante, una teoria suffragata dall'avvistamento di un grande \"serpente marino\" nel lago di Leurbost (isola di Lewis, Scozia) nel 1865, che doveva essere proprio una grande anguilla. L'anguilla europea (\"Anguilla anguilla\"), tuttavia, misura al massimo 1,5 metri, mentre il famigerato mostro di Loch Ness \u00e8 stato descritto come sensibilmente pi\u00f9 lungo e massiccio; gli scienziati non possono escludere con certezza l'esistenza di un'anguilla gigante, cos\u00ec come la presenza di qualsiasi altra creatura, dato che il lago \u00e8 immenso e il DNA si degrada naturalmente nel giro di poche settimane.L'altra possibilit\u00e0 \u00e8 che la grande quantit\u00e0 di DNA di anguilla provenga semplicemente da molte piccole anguille, dato che \u00e8 nota l'abbondanza di anguille nel Loch Ness. Gemmell ha inoltre sottolineato: \u00abNon \u00e8 detto che non ci sia un mostro di Loch Ness, forse siamo solo noi che non l\u2019abbiamo ancora trovato\u00bb.\nInfluenza culturale.\nLa popolarit\u00e0 della mitologica creatura \u00e8 divenuta talmente grande da farlo entrare nella cultura di massa. In televisione \u00e8 apparso, ad esempio, negli episodi \"Monty non pu\u00f2 comprare amore\" de \"I Simpson\", nel quinto di \"Celebrity Deathmatch\", \"Il segno dell'artiglio\" de \"Il Santo\", \"I mostri del lago di Lochness\" di \"Gargoyles - Il risveglio degli eroi\", \"Buon appetito Nessie\" di \"Johnny Bravo\", \"Il mostro del lago\" de \"Le nuove avventure di Lupin III\", e \"La cosa nel buio\" di \"Rat-Man\". \u00c8 da ricordare anche un librogame di Stephen Thraves (distribuito in Italia per la casa editrice EL) intitolato \"Il mostro di Loch Ness\" (\"Assignment Lochness\", 1993).\nLetteratura.\nNel 1973 il poeta scozzese Edwin Morgan pubblic\u00f2 la poesia sonora \"The Loch Ness Monster's Song\".&lt;BR&gt;Nel romanzo \"Water Horse - La leggenda degli abissi\" (1990) si parla di un kelpie di nome \"Crusoe\" che diventer\u00e0 il ben pi\u00f9 famoso Nessie. La teoria del kelpie viene ripresa anche nel bestiario immaginario \"\" (2001) di J.K. Rowling, in cui Newt Scamandro scrive che il Mostro di Loch Ness \u00e8 effettivamente un kelpie di dimensioni eccezionali, che si nasconde all'avvicinarsi dei Babbani (cio\u00e8, nel lessico di Harry Potter, i non Maghi).Il tabloid statunitense \"Weekly World News\" (1979-2007), che pubblicava \"notizie\" su temi soprannaturali e paranormali, ha parlato spesso del mostro di Loch Ness nel corso degli anni, affermando a seconda delle volte che fosse in stato di gravidanza, catturato o ucciso.Nella collana di libri di avventura per ragazzi \"Le 39 chiavi\" il mostro di Loch Ness non \u00e8 altro che un sottomarino dalla forma di un mostro realizzato dagli Ekaterina, il ramo degli scienziati e degli inventori della famiglia Cahill.\nNel romanzo horror fantascientifico del 2005 The Loch di Steve Alten, gi\u00e0 autore di MEG, un biologo marino intento a tirare fuori suo padre di prigione si ritrover\u00e0 faccia a faccia con il mostro, che viene rappresentato come una specie di anguilla gigante che \u00e8 anche in grado di strisciare sulla terra ferma.\nVideogiochi.\nIl mostro di Loch Ness appare come easter egg o viene omaggiato in numerosi videogiochi come, ad esempio, \", SimCity 2000, , Splashdown, Team Fortress 2, Mass Effect 3\" e \"Invizimals\"; in \"Tomb Raider III\" (1998) Lara Croft, durante le sue indagini dal castello del dott. Willard sulle rive del Loch Ness, ha un incontro ravvicinato con il leggendario mostro, scoprendo tuttavia che si tratta solo di una macchina azionata dai militari (ma affacciandosi da un punto specifico del ponte del castello, si potr\u00e0 tuttavia vedere il \"vero\" Nessie nuotare placidamente in lontananza). Nella mappa \"Canyon dei re\" del battle royal \"Apex Legends\" (2019) sono presenti 10 peluche di Nessie cui \u00e8 possibile sparare, e dopo averli colpiti in un ordine ben preciso, all'interno dell'arena comparir\u00e0 a tutti gli effetti un mostro di Loch Ness a grandezza naturale; le bambole di Nessie erano presenti anche nel precedente titolo di Respawn, \"Titanfall\".\nInoltre, il Pok\u00e9mon \"Lapras\" \u00e8 ispirato ad esso e nella versione beta di \"Pok\u00e9mon Rosso\" e \"Blu\" il suo nome era \"Ness\". Appare anche come easter egg in GTA Online intorno alle coste dell'isola di Cayo Perico."}
{"id": "285053", "revid": "1543377", "url": "https://it.wikipedia.org/wiki?curid=285053", "title": "Il sogno di un uomo ridicolo", "text": "Il sogno di un uomo ridicolo (in russo: \u0421\u043e\u043d \u0441\u043c\u0435\u0448\u043d\u043e\u0433\u043e \u0447\u0435\u043b\u043e\u0432\u0435\u043a\u0430, \"Son sme\u0161nogo \u010deloveka\") \u00e8 un racconto di Dostoevskij, pubblicato in origine nel \"Diario di uno scrittore\".\nContenuti dell'opera.\nL'opera narra di un sogno che il protagonista fa all'et\u00e0 di quarantasei anni, probabilmente in uno dei suoi momenti di profonda e tragica introversione. Convinto ormai che tutto \u00e8 indifferente e meditando il suicidio, acquista una rivoltella e la carica; tuttavia, non si spara subito, ma ripone l'arma in un cassetto, aspettando il momento giusto per compiere l'ultimo atto: infatti, consapevole che tutto gli \u00e8 ormai indifferente, pretende che almeno l'ultima azione della sua vita, il suicidio appunto, venga compiuta in un preciso istante in cui avverte che non proprio tutto gli risulta indifferente. \nUna notte di novembre il protagonista prende la decisione di togliersi la vita, dopo aver fissato in uno squarcio di cielo limpido una stella lucente che sembrava suggerirgli (pur non comprendendone il perch\u00e9) proprio questo terribile atto.\nDopo aver preso la sua decisione s'imbatte in una bambina che piange disperata e che invoca il suo aiuto; sua madre sta per morire e nessuno corre in loro soccorso. Ma il protagonista la scaccia con brutalit\u00e0 e con l'ostentata indifferenza di chi, avendo deciso di farla finita, non vuole minimamente preoccuparsi dell'altrui sofferenza. Cos\u00ec torna alla sua abitazione, una bettola piena di ubriaconi e continue risse. Nella sua camera comincia a riflettere sugli accadimenti occorsigli, accorgendosi d'aver provato compassione e piet\u00e0 per la povera bimba incontrata per strada. Cos\u00ec la compassione provata per lei lo distrae dal suo proposito autodistruttivo, tanto da pentirsi e vergognarsi del suo atteggiamento.\nA questo punto giunge ad una sua \"Visione della Verit\u00e0\" attraverso un sogno. Nel sogno si suicida per davvero, sparando un colpo al cuore, e senza dolore si crea un immenso buio attorno a s\u00e9, vivendo in ogni aspetto la sua morte (le persone che accorrono, la sua sepoltura) che avverrebbe nella palazzina in cui vive. Poi, grazie ad un essere misterioso dall'aspetto umano (una sorta di angelo) viene trasportato nell'immensit\u00e0 dell'universo, lontano dall'odiata Terra, passando accanto a Sirio. Nel corso del viaggio Fedor si rende conto che anche dopo la morte continuiamo ad esistere, anzi siamo costretti a rinascere in qualche altro angolo remoto dell'universo.\nMentre torna a rimembrare il dramma della povera bambina, il misterioso compagno di viaggio esclama: \"Vedrai Tutto\". Quindi l'angelo lo abbandona, mentre Fedor rinasce in una nuova Terra molto simile alle condizioni primordiali descritte nelle sacre scritture, come una sorta di et\u00e0 dell'Eden. In questo Eden gli uomini vivono senza scienza razionale, parlano e dialogano tra di essi come con gli alberi, le piante e gli animali. Non esistono relazioni burocratiche, sfide, invidia, malizia o gelosia, e i figli sono figli di tutti e tutti hanno pi\u00f9 madri e pi\u00f9 padri contemporaneamente: tutta la comunit\u00e0 umana \u00e8 un'unica grande famiglia. Gli abitanti della nuova terra non hanno luoghi di culto come templi e chiese, ma sono coscienti della vita eterna cos\u00ec come hanno \u201cuna continua coscienza dell'universo intero\u201d e credono che la morte non sia altro che una porta che apre ad una comunicazione ancora pi\u00f9 vasta e completa con tutto il Creato.\nFedor continua a sognare divenendo sempre pi\u00f9 convinto che non stia solo sognando, ma vivendo in una vera e propria \u201caltra dimensione\u201d. La sua presenza, per\u00f2, altera la situazione paradisiaca e trasmette agli uomini di questa nuova terra il \u201cbacillo\u201d della corruzione: la menzogna, la malizia, la sensualit\u00e0, la vanit\u00e0, la gelosia e l'invidia, che favoriscono lo spargimento del primo sangue. Sorgono cos\u00ec le idee di onore e le coalizioni contrapposte, nonch\u00e9 il seme della vergogna della nudit\u00e0. Si iniziano anche a parlare diverse lingue, e dopo la conoscenza del dolore e del piacere, nasce pure la necessit\u00e0 della pena di morte per i criminali violenti. Da allora questi uomini iniziano a credere che la \"scienza\" li avrebbe resi saggi poich\u00e9 avrebbero riscoperto le leggi della felicit\u00e0.\nDopo aver compreso che la sua stessa presenza ha corrotto \"l'umanit\u00e0 sosia\", chiede di farsi uccidere estirpando cos\u00ec la causa prima della corruzione. Ma nessuno crede nelle sue parole. A quel punto si risveglia dal sogno.\nDopo quel sogno Fedor decide di dedicare la propria vita alla predicazione della Verit\u00e0, convinto di averne avuto la perfetta visione e sicuro che il Male, la corruzione e la degenerazione non possano essere la condizione normale dell'umanit\u00e0: \"Quella bambina poi l'ho rintracciata... E mi metter\u00f2 in cammino, mi metter\u00f2 in cammino!\"."}
{"id": "285058", "revid": "110157", "url": "https://it.wikipedia.org/wiki?curid=285058", "title": "CD56", "text": "La CD56 o NCAM (Neural Cell Adhesion Molecule) \u00e8 una glicoproteina transmembrana espressa sulla superficie dei neuroni, glia e muscoli scheletrici. Questa proteina ha un ruolo nel meccanismo di adesione tra le cellule, nella crescita degli assoni, nella plasticit\u00e0 sinaptica e nei meccanismi di apprendimento e di memorizzazione.\nQuesta proteina \u00e8 utilizzata in anatomia patologica per riconoscere alcuni tumori, ma \u00e8 contenuta normalmente nelle cellule NK, cellule T, nei tessuti cerebrali e neuroendocrini."}
{"id": "285061", "revid": "729019", "url": "https://it.wikipedia.org/wiki?curid=285061", "title": "Coppa del Mondo di sci alpino 1980", "text": "La Coppa del Mondo di sci alpino 1980 fu la quattordicesima edizione della manifestazione organizzata dalla Federazione Internazionale Sci; ebbe inizio il 5 dicembre 1979 a Val-d'Is\u00e8re, in Francia, e si concluse il 15 marzo 1980 a Saalbach, in Austria. Nel corso della stagione si tennero a Lake Placid i XIII Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione durante il mese di febbraio.\nIn questa stagione fu modificato il sistema di calcolo dei punteggi: furono assegnati punti ai primi quindici anzich\u00e9 ai primi venticinque classificati in ogni gara, a scalare (25 al primo, 1 al quindicesimo). Per la classifica generale erano conteggiati i migliori cinque risultati di ogni specialit\u00e0 (i migliori tre per la combinata).\nIn campo maschile furono disputate 27 gare (7 discese libere, 8 slalom giganti, 8 slalom speciali, 4 combinate), in 15 diverse localit\u00e0. Il liechtensteinese Andreas Wenzel si aggiudic\u00f2 la coppa di cristallo, il trofeo assegnato al vincitore della classifica generale; lo svizzero Peter M\u00fcller vinse la Coppa di discesa libera, lo svedese Ingemar Stenmark quelle di slalom gigante e e di slalom speciale. Peter L\u00fcscher era il detentore uscente della Coppa generale.\nIn campo femminile furono disputate 28 gare (7 discese libere, 8 slalom giganti, 9 slalom speciali, 4 combinate), in 15 diverse localit\u00e0. La liechtensteinese Hanni Wenzel, sorella di Andreas, vincitore della coppa maschile si aggiudic\u00f2 sia la coppa di cristallo, sia quella di slalom gigante; la svizzera Marie-Th\u00e9r\u00e8se Nadig vinse la Coppa di discesa libera, la francese Perrine Pelen quella di slalom speciale. Annemarie Moser-Pr\u00f6ll era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1980 venne anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1980 venne anche stilata la classifica della combinata, sebbene non venisse assegnato alcun trofeo al vincitore."}
{"id": "285066", "revid": "729019", "url": "https://it.wikipedia.org/wiki?curid=285066", "title": "Coppa del Mondo di sci alpino 1981", "text": "La Coppa del Mondo di sci alpino 1981 fu la quindicesima edizione della manifestazione organizzata dalla Federazione Internazionale Sci; ebbe inizio il 3 dicembre 1980 a Val-d'Is\u00e8re, in Francia, e si concluse il 28 marzo 1981 a Laax, in Svizzera. Essendo un anno dispari, nel corso della stagione non si tennero n\u00e9 rassegne olimpiche n\u00e9 iridate.\nIn campo maschile furono disputate 36 gare (10 discese libere, 10 slalom giganti, 11 slalom speciali, 5 combinate), in 19 diverse localit\u00e0. Lo statunitense Phil Mahre si aggiudic\u00f2 la coppa di cristallo, il trofeo assegnato al vincitore della classifica generale; l'austriaco Harti Weirather vinse la Coppa di discesa libera, lo svedese Ingemar Stenmark quelle di slalom gigante e e di slalom speciale. Andreas Wenzel era il detentore uscente della Coppa generale.\nIn campo femminile furono disputate 33 gare (10 discese libere, 9 slalom giganti, 9 slalom speciali, 5 combinate), in 18 diverse localit\u00e0. La svizzera Marie-Th\u00e9r\u00e8se Nadig si aggiudic\u00f2 sia la coppa di cristallo, sia quella di discesa libera; la statunitense Tamara McKinney vinse la Coppa di slalom gigante, l'austriaca Erika Hess quella di slalom speciale. Hanni Wenzel era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1981 venne anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1981 venne anche stilata la classifica della combinata, sebbene non venisse assegnato alcun trofeo alla vincitrice."}
{"id": "285067", "revid": "113706733", "url": "https://it.wikipedia.org/wiki?curid=285067", "title": "Patto di Torre", "text": "Il Patto di Torre \u00e8 un giuramento scritto su pergamena nel mese di febbraio del 1182. Esso sanc\u00ec l'alleanza tra i valligiani della Blenio e Leventina, per mettere sotto assedio il castello di Curterio, eretto nel territorio dell'ex comune di Torre. Inoltre si ingiungeva ad Artusio di Torre signore del castello, di consegnare il castello nelle mani dell'Arciprete, entro una settimana; se questo non fosse avvenuto i cittadini della valle si impegnavano a negare a lui e alla sua progenie qualsiasi attivit\u00e0 pubblica sul loro territorio. Da ultimo giurarono di non accettare l'amministrazione della giustizia da parte di nessun podest\u00e0. Con questo patto i cittadini delle Tre valli ambrosiane (territorio che corrisponde alle attuali giurisdizione di Blenio, Leventina e Riviera, con l'aggiunta dei territori dei comuni di Moleno, Preonzo e Gnosca, attualmente sotto il distretto di Bellinzona), si liberarono da ogni signoria locale. Di fatto vennero rasi al suolo tutti i castelli esistenti nel territorio.\nSi noti che il Patto di Torre si inserisce chiaramente nel contesto degli importanti avvenimenti di Roncaglia (1158), Pontida (1167), Legnano (1176) e Costanza (1183), e precede di circa un secolo il Patto del Gr\u00fctli concluso nel 1291 fra le comunit\u00e0 di Uri, Svitto e Unterwalden. Tenuto conto che la Leventina e Blenio rappresentavano una zona di contatto fra lombardi e i futuri confederati svizzeri, grazie anche all'apertura del passo del San Gottardo, che favoriva il passaggio di persone, merci e di idee, non \u00e8 certo avventato intravedere un'influenza del movimento dei Comuni lombardi sul Patto federale del 1291, come del resto suggeriscono pure alcune precise formule giuridiche latine (elaborate dai giuristi dello Studio di Bologna) utilizzate dai confederati svizzeri. (v. bibliografia 4-5-6-7 per le fonti)."}
{"id": "285072", "revid": "193305", "url": "https://it.wikipedia.org/wiki?curid=285072", "title": "Charles Nodier", "text": "Biografia.\nStudia sotto la direzione di Euloge Schneider, il governatore giacobino dell'Alsazia e si interessa di storia naturale. Nel 1791, in seguito alla nomina del padre a Presidente del Tribunale Criminale dipartimentale, all'et\u00e0 di soli undici anni, pronuncia un discorso patriottico alla \"Soci\u00e9t\u00e9 des Amis de la Constitution\" della sua citt\u00e0 natale. Questa prima uscita pubblica al servizio della rivoluzione non gli impedir\u00e0 di mantenere, nel corso della vita, sentimenti realisti, professati apertamente, che gli creeranno qualche problema sotto l'impero.\nA partire dal 1796, \u00e8 studente alla scuola centrale di Besan\u00e7on, dove partecipa alla creazione di una societ\u00e0 segreta denominata i \"Filadelfi\". \u00c8 nominato bibliotecario aggiunto della scuola centrale di Doubs nel 1798. Un articolo critico nei riguardi dei giacobini gli fa perdere il posto nel 1800.\nNel 1802 pubblica il romanzo \"Stella ou les proscrits\" e comincia a viaggiare spesso a Parigi. Nel 1803 viene imprigionato a causa del pamphlet in versi \"La Napol\u00e9one\", critico verso Bonaparte. Dopo la sua liberazione, cio\u00e8 l'anno seguente, fa ritorno a Besan\u00e7on. Nel 1808 tiene un corso di letteratura a Dole e lo stesso anno sposa D\u00e9sir\u00e9e Charve. La sua carriera letteraria intanto prosegue con la pubblicazione di un \"Dizionario delle onomatopee francesi\". Nel 1809 \u00e8 assistente letterario di sir Herbert Croft e Lady Mary Hamilton che vivono ad Amiens.\nNel 1813 si trova a Laybach (Lubiana), capitale delle province dalmate dell'impero francese, in qualit\u00e0 di bibliotecario municipale, segretario di Joseph Fouch\u00e9, nonch\u00e9 redattore del \"T\u00e9l\u00e9graphe officiel\", giornale ufficiale delle province dell'Illiria. Ai giorni nostri, l'istituto culturale francese di Lubiana porta il suo nome.\n\u00c8 di ritorno a Parigi nel 1814 con la moglie e la figlia Marie dove diventa redattore del \"Journal des d\u00e9bats\". Il 1818 vede la pubblicazione di \"Jean Sbogar\", storia di un misterioso bandito dell'Illiria. Nel 1819 si riavvicina a posizioni legittimiste e partecipa al giornale \"\"Le drapeau Blanc\". Nel 1821 pubblica \"Smarra ou les D\u00e9mons de la nuit\" e intraprende un viaggio in Scozia le cui impressioni confluiscono in \"Promenade de Dieppe aux montagnes d'\u00c9cosse\". Partecipa al giornale \"La Quotidienne\"\", sul quale presenta ai lettori le opere di Walter Scott, Rabelais, Cl\u00e9ment Marot, ma anche di Lamartine, Byron e Victor Hugo. Nel 1822 viene insignito della Legione d'Onore da Luigi XVIII. Pubblica \"Trilby ou le lutin d'Argail\", un racconto fantastico ambientato in Scozia a cui si ispirer\u00e0 Adolphe Nourrit per il libretto del balletto \"La Sylphide\".\nNel 1824 \u00e8 nominato bibliotecario della Biblioteca dell'Arsenale, la biblioteca del conte d'Artois, futuro Carlo X di Francia. Tale occupazione gli permette di tenere un salotto letterario, il \"Cenacolo\", dove promuovere il nascente Romanticismo. Alexandre Dumas descrive nelle sue memorie il salotto di Nodier a cui prendono parte tutti i futuri grandi nomi della letteratura romantica francese. Prosegue intanto la sua attivit\u00e0 letteraria e comincia a scrivere sulla \"Revue de Paris\" nel 1829. Nel 1830 pubblica l\"'Histoire du roi de Boh\u00eame et de ses sept ch\u00e2teaux\", \"De quelques ph\u00e9nom\u00e8nes du sommeil\" e il saggio \"Il fantastico in letteratura\". Il 1832 vede la pubblicazione de \"La F\u00e9e aux miettes\", \"Jean-Fran\u00e7ois les Bas-bleus\" e i primi dei 14 volumi delle \"Opere complete\". Nel 1833 viene eletto al seggio 25 dell'Acad\u00e9mie fran\u00e7aise che fu di Jean-Louis Laya. L'anno seguente fonda il \"Bulletin du Bibliophile\".\nVerso la fine della sua vita conduce un'esistenza lontana dai tumulti, rispettato nei salotti intellettuali francesi e apprezzato dagli ambienti politici. Il suo ufficio di bibliotecario dell'Arsenal gli d\u00e0 accesso a diversi rari volumi e il tempo di consacrarsi allo studio dei suoi molteplici interessi. Muore a Parigi il 27 gennaio 1844 a sessantatr\u00e9 anni. Victor Hugo, Alfred de Musset e Sainte-Beuve riconobbero la sua influenza sullo sviluppo del romanticismo francese.\nOpere.\nCharles Nodier fu uno degli autori pi\u00f9 prolifici in lingua francese. La lista seguente non comprende che una piccola parte delle sue pubblicazioni:"}
{"id": "285073", "revid": "125412508", "url": "https://it.wikipedia.org/wiki?curid=285073", "title": "Prosper M\u00e9rim\u00e9e", "text": " \nFu anche un discreto pittore paesaggista (vedi Museo d'Arte e Storia della Provenza).\nM\u00e9rim\u00e9e amava il misticismo, la storia e l'inconsueto e fu influenzato dai romanzi di Sir Walter Scott, dalla crudezza e dai drammi psicologici di Alexander Pushkin. Spesso le sue opere sono ricche di misteri e si svolgono fuori dalla Francia, in particolare in Spagna e in Russia. Da uno dei suoi racconti \u00e8 stata tratta l'opera \"Carmen\".\nIscritto alla facolt\u00e0 di diritto, durante gli anni della giovinezza eccelleva gi\u00e0 nelle lingue straniere: greco, arabo, inglese e russo. Amico personale di Turgenev, \u00e8 stato uno dei primi traduttori di libri russi in francese.\nBiografia.\nFiglio di un pittore allievo di David, che aveva potuto mantenersi grazie a un buon matrimonio, M\u00e9rim\u00e9e si appassion\u00f2 alle arti figurative sin da quando era bambino. Come ebbe a dire dopo, per\u00f2, non fu mai un gran pittore. L'influenza della madre invece gli fece scoprire la letteratura, principalmente inglese, e lo scozzese Walter Scott. A sedici anni M\u00e9rim\u00e9e, che conosceva gi\u00e0 inglese e spagnolo, si iscrisse all'Universit\u00e0, dove gli venne consigliato di studiare il diritto. Tuttavia M\u00e9rim\u00e9e non riusc\u00ec mai ad appassionarsi agli studi di legge. Nel frattempo leggeva Balzac e i classici latini e greci, sempre presenti nella sua formazione.\nDa l\u00ec la decisione di dedicarsi alla carriera letteraria. Intanto viveva gi\u00e0 una vita da \"boh\u00e9mien\", e collezionava molte donne tra le sue conquiste. Pur non essendo molto bello, le donne restavano affascinate dalla sua aria ombrosa. \nNel 1822 conobbe Stendhal, che non ne ebbe una buona impressione. Nei \"Ricordi di Egotismo\", Stendhal scrisse: \"Costui aveva qualcosa di sfrontato e di molto sgradevole. I suoi occhi, piccoli e vacui, avevano sempre la solita espressione, di cattiveria\". Malgrado la prima impressione, M\u00e9rim\u00e9e e Stendhal furono grandi amici per 21 anni, ossia fino alla morte del secondo.\nM\u00e9rim\u00e9e inizi\u00f2 a scrivere pubblicando alcune opere sotto svariati pseudonimi. Lo interessavano soprattutto le vicende strane, e aveva un certo gusto macabro per il gotico, che lo accompagn\u00f2 sempre. M\u00e9rim\u00e9e viaggi\u00f2 molto, e familiarizzava con ogni tipo di gente: persone \"con cui un Inglese si vergognerebbe di farsi vedere in giro\". Conosceva alcune parole di lingua rom, e gli zingari lo rispettavano. Le prime opere furono scritti di scarso successo ma, con il raffinarsi dello stile dei suoi racconti, salirono anche le vendite. Nel 1830, in Spagna, il ventisettenne scrittore conobbe il conte di Montijo Cipriano de Palafox y Portocarrero de Guzm\u00e1n, che lo accolse nella sua dimora.\nL\u00ec conobbe donna Manuela, consorte del conte, e Eugenia, la contessina che anni dopo sposer\u00e0 Napoleone III e che fu sua protettrice. A casa dei Montijo, lo scrittore apprese dalla contessa un racconto che trasform\u00f2 poi in \"Carmen\".\nNel 1844 fu nominato membro dell'Accademia di Francia ma defin\u00ec l'esperienza \"il giorno pi\u00f9 brutto della mia vita\". M\u00e9rim\u00e9e infatti odiava l'ipocrisia. \nM\u00e9rim\u00e9e alternava le lettere con archeologia, storia, belle arti e politica. A partire dal 1834 e fino al 1860, divenne ispettore generale dei monumenti storici e ricopr\u00ec incarichi ai ministeri di Marina, Commercio e Interni.\nQuando Eugenia de Montijo divenne imperatrice nel 1853, M\u00e9rim\u00e9e fu nominato senatore. Nell'ultima fase della sua vita si dedic\u00f2 soprattutto alla sua occupazione di ispettore presso il ministero francese dei beni culturali.\nDopo il 1860, malato di cuore, visse a Cannes assistito da due governanti inglesi, continuando per\u00f2 a viaggiare: visit\u00f2 Londra e fu membro dell'Esposizione universale della citt\u00e0. Amico della coppia imperiale, mor\u00ec durante la Guerra franco-prussiana, che segn\u00f2 la fine per Napoleone III e Eugenia, e di gran parte degli scrittori francesi della sua epoca. Durante la Comune di Parigi del 1871, la sua casa e la sua biblioteca di Parigi furono distrutte.\nIl database M\u00e9rim\u00e9e.\nA partire dal 1834, Prosper M\u00e9rim\u00e9e inizia un censimento dei monumenti storici francesi pi\u00f9 importanti. Nell'onorare la sua opera, il ministero della cultura e della comunicazione ha dato il suo nome alla \"Base M\u00e9rim\u00e9e\", una base dati sul patrimonio architettonico francese."}
{"id": "285082", "revid": "123185365", "url": "https://it.wikipedia.org/wiki?curid=285082", "title": "Universit\u00e0 del Qu\u00e9bec a Montr\u00e9al", "text": "L'Universit\u00e0 del Qu\u00e9bec a Montr\u00e9al (in francese Universit\u00e9 du Qu\u00e9bec \u00e0 Montr\u00e9al o UQAM) \u00e8 una delle quattro universit\u00e0 aventi sede a Montr\u00e9al, Qu\u00e9bec, Canada.\nLa UQAM \u00e8 una sede distaccata dell'Universit\u00e0 del Qu\u00e9bec, che nel 2004, la UQAM vantava oltre 40.000 iscritti in sei facolt\u00e0. \u00c8 una delle due universit\u00e0 esclusivamente francofone di Montr\u00e9al, insieme alla Universit\u00e0 di Montr\u00e9al, e solo l'1% degli iscritti alla UQAM si dichiara di lingua inglese.\nIl suo campus principale \u00e8 dislocato nel centro cittadino di Montr\u00e9al, con parecchi edifici ad esso riferiti, in particolare, nella zona del quartiere latino, raggiungibile attraverso la \"citt\u00e0 sotterranea\". \u00c8 rappresentata a livello sportivo universitario canadese dagli \"UQAM Citadins\".\nStoria.\nL'Universit\u00e0 del Qu\u00e9bec a Montr\u00e9al fu istituita ufficialmente il 9 aprile 1969 dal Governo del Qu\u00e9bec, che aveva deciso l'aggregazione dell'\"\u00c9cole des beaux-arts de Montr\u00e9al\" con quattro collegi locali, tra i quali il coll\u00e8ge Sainte-Marie dei Gesuiti.\nNella seconda met\u00e0 degli anni '70, inizi\u00f2 la costruzione del campus nel quartiere di Saint-Jacques. La Cattedrale di San Giacomo fu sconsacrata, acquisita dall'universit\u00e0 e demolita per fare posto all'ateneo.\nL'architetto dell'universit\u00e0, Dimitri Dimakopoulos, scelse di non appartare varianti significative al progetto originale di John Ostell e Victor Bourgeau, che era quello di innestare la nuova costruzione attorno al perimetro della navata che si affacciava su via Santa Caterina e di lasciare in rilievo il campanile e il relativo ingresso. Il transetto fu classificato dal governo del Quebec come monumento di interesse storico nazionale e l'universit\u00e0 lo integr\u00f2 all'interno del Pavillon Judith-Jasmin. \nIl nuovo campus di UQAM \u00e8 stato inaugurato nel settembre 1979 e per i fedeli fu costruita la Cappella di Notre-Dame-de-Lourdes. \nPrima della sua istituzione, la maggior parte della classe lavoratrice francofona del Canada non poteva accedere agli studi universitari. L'Universit\u00e0 del Qu\u00e9bec a Montr\u00e9al fu la prima a stabilire il diritto all'ammissione dei lavoratori adulti, dotati di una significativa esperienza professionale, aprendo l'immatricolazione a una platea potenzialmente molto pi\u00f9 vasta di cittadini.\nL'UQAM vanta anche un altro primato nella storia canadese, quello di aver dato vita agli organismi rappresentativi dei professori e degli studenti nelle varie facolt\u00e0, col compito di partecipare alla loro gestione didattica e amministrativa. Fin dalla sua istituzione nel 1970, l'unione dei professori dell'ateneo \u00e8 stato affiliato alla Conf\u00e9d\u00e9ration des syndicats nationaux (CSN), il sindacato confederale unitario canadese, promuovendo gli sforzi di democratizzazione della vita universitaria. \nNel novembre 2006, fu travolta da una grave scandalo finanziario per la malagestione dei fondi per la costruzione del nuovo Science Complex e del complesso immobiliare di Ilot Voyageur, a seguito del quale fu sostituito il presidente Roch Denis. \nDidattica a distanza.\nNel giugno 2005, fu lanciato il corso a distanza di Universit\u00e9 T\u00c9LUQ, o T\u00e9l\u00e9-Universit\u00e9, che era composto da sei facolt\u00e0 e da una scuola: Arti, Comunicazione, Scienze Politiche e Diritto, Educazione, Scienze Umane, nonch\u00e9 dalla Scuola di Scienze dell'Amministrazione. L'anno seguente, la teledidattica port\u00f2 il numero di studenti a 60.000, rendendo l'Universit\u00e0 del Qu\u00e9bec a Montr\u00e9al il pi\u00f9 grande ateneo di lingua francese esistente al mondo. Il 13 gennaio 2012 il progetto T\u00c9LUQ divenne indipendente dall'Universit\u00e0 del Qu\u00e9bec a Montr\u00e9al, pur continuando a collaborare strettamente con essa nell'ambito di un sistema di formazione e di servizi integrato.\nAl 2016, l'UQAM era ancora l'unica universit\u00e0 online in lingua francese dell'America settentrionale. "}
{"id": "285084", "revid": "339392", "url": "https://it.wikipedia.org/wiki?curid=285084", "title": "Universit\u00e0 del Quebec a Montr\u00e9al", "text": ""}
{"id": "285088", "revid": "92723", "url": "https://it.wikipedia.org/wiki?curid=285088", "title": "Universit\u00e0 in Canada", "text": "Qui di seguito vi \u00e8 una lista delle universit\u00e0 del Canada, ordinate in base alle ."}
{"id": "285091", "revid": "486946", "url": "https://it.wikipedia.org/wiki?curid=285091", "title": "Granduchessa Tatiana di Russia", "text": ""}
{"id": "285092", "revid": "486946", "url": "https://it.wikipedia.org/wiki?curid=285092", "title": "Tatiana Romanova", "text": ""}
{"id": "285112", "revid": "1617919", "url": "https://it.wikipedia.org/wiki?curid=285112", "title": "Ahriman", "text": ""}
{"id": "285122", "revid": "247222", "url": "https://it.wikipedia.org/wiki?curid=285122", "title": "Lolita (cantante italiana)", "text": "Musicalmente il suo punto pi\u00f9 alto fu una partecipazione al Festival di Sanremo 1973 con il brano \"Innamorata io?\" scritto da Franco Chiaravalle ed Alessandro Celentano, fratello del pi\u00f9 celebre Adriano, che non fu ammesso alla finale.\nFu assassinata nel 1986 all'et\u00e0 di 36 anni nella sua casa a Lamezia Terme. Il delitto \u00e8 tuttora insoluto.\nBiografia.\nNotata a soli 15 anni in uno spettacolo in una parrocchia di Bollate dal maestro Franco Chiaravalle, fu presentata a Mara Del Rio, cantante e produttrice discografica, la quale le propose un contratto per la sua casa discografica, la Magic. Nello stesso anno la cantante - con il nome d'arte Lolita, scelto dalla stessa Del Rio per via della sua bellezza e giovane et\u00e0 - partecipa, vincendolo, al Festival di Pesaro. Quel successo la lancia nel mondo della musica, e grazie anche alla sua bellezza, appare in varie trasmissioni televisive musicali di quel periodo, compreso un duetto con Renato Rascel in una pubblicit\u00e0 di \"Carosello\".\nNel 1967 vince il Festival di Zurigo con \"La mia vita non ha domani\"; la consacrazione arriva con l'ammissione alla finale del Festival di Napoli 1969, la vittoria a \"Star of Italy\" nello stesso anno e l'ottimo piazzamento alla manifestazione \"Star of the World\" sempre dello stesso anno, che le vale una partecipazione alla prestigiosa trasmissione musicale della Rai \"Settevoci\", condotta da Pippo Baudo, in cui fa un'ottima figura. Gli anni successivi vedono la sua partecipazione ad \"Un disco per l'estate 1969\" con \"L'ultimo ballo d'estate\" (che rimane il suo pi\u00f9 grande successo) ed alla stessa manifestazione nel 1970 con \"Circolo chiuso\" e nel 1971 con il brano \"Io sto soffrendo\", che consolida la sua posizione come cantante \"giovane\" ed in crescita.\nLa possibilit\u00e0 di una consacrazione definitiva arriva nel 1973 quando partecipa al Festival di Sanremo con la canzone \"Innamorata io?\", che viene per\u00f2 bocciata dalla giuria, mancando l'accesso alla serata finale. L'insuccesso segna la vita artistica di Lolita, che non trover\u00e0 pi\u00f9 grandi occasioni negli anni seguenti. Inoltre la sua vita sentimentale va in rovina, e per anni scompare nell'anonimato. Ne riemerge agli inizi degli anni ottanta quando, trasferitasi in Calabria, a Lamezia Terme, ricomincia a cantare, incidendo la sua ultima canzone e riscuotendo nuovamente un discreto successo a livello locale, sebbene non certo paragonabile alla ribalta nazionale che aveva vissuto in passato.\nMorte.\nMa \u00e8 proprio a Lamezia Terme, nella sua casa, che la mattina del 28 aprile 1986 Lolita viene ritrovata senza vita all'et\u00e0 di 36 anni, assassinata a colpi di coltello, con le gambe aperte e, in mezzo alle gambe, un bottiglione senza collo. Il giorno della sua morte, il 27 aprile 1986, la cantante avrebbe dovuto esibirsi in uno spettacolo musicale a San Leonardo di Cutro, al quale per\u00f2 non si era presentata.\nMara Del Rio, \"talent scout\" di Lolita nonch\u00e9 sua cara amica, ha raccontato che la donna aveva iniziato una storia d'amore con un ginecologo di Lamezia Terme, Michele Roperto, divorziato e padre di un bambino piccolo, che per\u00f2 aveva gi\u00e0 una nuova compagna, che faceva parte di una famiglia di 'ndrangheta: i parenti di quest'ultima, che l'avevano minacciata pi\u00f9 volte e l'avevano anche gi\u00e0 aggredita, sarebbero (secondo la Del Rio) i responsabili dell'assassinio.\nPer il delitto vennero in effetti processate la studentessa di medicina Teresa Tropea, rivale in amore di Lolita, e Caterina Pagliuso, casalinga, madre della Tropea; le due, che si dichiararono innocenti, al termine del processo furono assolte e il delitto fu archiviato senza che fosse stato individuato alcun colpevole.\nPartecipazione a Carosello.\nPartecip\u00f2 a due serie di \"sketch\" della rubrica pubblicitaria televisiva \"Carosello\": nel 1971 con Maurizio Nichetti e Pippo Starnazza per l'aperitivo Cora Americano e dal 1972 al 1975 insieme a Renato Rascel per l'aperitivo Very Cora della Cora. "}
{"id": "285128", "revid": "110157", "url": "https://it.wikipedia.org/wiki?curid=285128", "title": "Demjansk", "text": "Demjansk \u00e8 un insediamento di tipo urbano della Russia europea nordoccidentale, situata nella oblast' di Novgorod, circa 100 chilometri a sudovest del capoluogo regionale Velikij Novgorod; appartiene amministrativamente al \"rajon\" Demjanskij, del quale \u00e8 il capoluogo.\nDurante la Seconda guerra mondiale, nei primi mesi del 1942, fu teatro della battaglia di Demjansk."}
{"id": "285131", "revid": "287204", "url": "https://it.wikipedia.org/wiki?curid=285131", "title": "Altero", "text": "Origine e diffusione.\nDeriva dal nome germanico \"Althar\" o \"Alther\", composto dalle radici germaniche \"ald\" (\"anziano\", \"saggio\") e \"harja\" (\"esercito\"); latinizzato in \"Auterius\", \u00e8 stato probabilmente influenzato in seguito dall'aggettivo medioevale \"altero\" (\"orgoglioso\", \"superbo\"), su cui peraltro pu\u00f2 in certi casi essere direttamente basato.\nOnomastico.\nAltero \u00e8 un nome adespota in quanto non esistono santi che lo abbiano portato; l'onomastico pu\u00f2 essere festeggiato il 1\u00ba novembre, in occasione di Ognissanti."}
{"id": "285139", "revid": "47767", "url": "https://it.wikipedia.org/wiki?curid=285139", "title": "Agazio", "text": "Origine e diffusione.\nDeriva dal nome greco \u0391\u03b3\u03b1\u03b8\u03b9\u03bf\u03c2 (\"Agathios\"), basato sull'elemento \u1f00\u03b3\u03b1\u03b8\u1f78\u03c2 (\"agathos\", \"buono\"), lo stesso che si trova anche nei nomi Agata, Agatangelo, Agatocle e Agatodoro.\nIn Italia \u00e8 diffuso principalmente in Calabria, specie nella provincia di Catanzaro, dove \u00e8 accentrato il culto di sant'Agazio. Non va confuso con il nome Acacio, dalla diversa etimologia.\nOnomastico.\nL'onomastico si pu\u00f2 festeggiare l'8 maggio in ricordo di sant'Agazio (o Acacio), centurione romano martirizzato a Costantinopoli, patrono di Guardavalle e Squillace, oppure il 18 gennaio in memoria di un altro sant'Agazio, missionario e martire in Egitto."}
{"id": "285141", "revid": "484362", "url": "https://it.wikipedia.org/wiki?curid=285141", "title": "\u010cerkasy", "text": "\u010cerkasy () \u00e8 una citt\u00e0 di rilevanza regionale dell'Ucraina centrale, nonch\u00e9 capoluogo dell'omonima oblast' e dell'omonimo distretto, dal quale \u00e8 amministrativamente separata.\nGeografia fisica.\n\u010cerkasy \u00e8 situata sulla sponda occidentale del fiume Dnepr, che qui forma il bacino artificiale di Kremen\u010duk. La citt\u00e0 occupa un'area di ed \u00e8 circondata perlopi\u00f9 da paludi e foreste.\n\u00c8 situata a circa a sud-est della capitale Kiev.\nOrigini del nome.\nIl toponimo \u010cerkasy, secondo l'interpretazione condivisa da gran parte degli storici, deriverebbe dall'etnonimo in lingua ucraina dei circassi, anche se l'origine di quest'ultimo rimane un mistero. \nStoria.\nSi ritiene che \u010cerkasy sia stata fondata attorno al 1286 nella Rus' di Kiev anche se la prima menzione dell'insediamento risale alla cronaca di Hustyns'kyj del 1305. Poco si sa dei primi anni di vita della citt\u00e0, anche se quest'ultima acquist\u00f2 particolare importanza all'interno del granducato di Lituania nel corso degli anni 1360, vista la sua posizione sulla frontiera meridionale dello stato; durante questo periodo si dot\u00f2 di alcune fortificazioni per fronteggiare le scorrerie dei tatari di Crimea. Al contempo la citt\u00e0 divenne un importante punto di riferimento per i cosacchi, venendo governata da uno starosta.\nCon l'unione di Lublino \u010cerkasy entr\u00f2 a far parte della Confederazione polacco-lituana e il reggimento cittadino, istituito nel 1625, divenne un'importante componente dell'esercito polacco anche se durante la rivolta di Chmel'nyc'kyj appoggi\u00f2 i cosacchi zaporoghi guidati da Bohdan Chmel'nyc'kyj. Con il trattato di Andrusovo del 1667, che pose fine alla guerra russo-polacca scoppiata in seguito alla rivolta cosacca, la citt\u00e0 rimase comunque nel territorio della confederazione anche se con la seconda spartizione della Polonia del 1793 entr\u00f2 a far parte dell'Impero russo, confluendo nel governatorato di Kiev.\nNel corso del XIX secolo la citt\u00e0 venne interessata da una rapida ascesa economica e cambi\u00f2 volto. Vennero progettate strade larghe e perpendicolari, nuovi edifici in muratura furono costruiti dove sorgevano case in legno mentre l'arrivo della ferrovia favor\u00ec la nascita delle prime industrie. Dopo lo scoppio della rivoluzione d'Ottobre \u010cerkasy venne conquistata dai bolscevichi, tuttavia nel corso della successiva guerra civile russa, fu conquistata per ben diciotto volte da differenti eserciti. \nNel corso della seconda guerra mondiale \u010cerkasy venne bombardata dai tedeschi per la prima volta il 22 giugno 1941 e dopo due mesi venne conquistata. Fu liberata dai sovietici il 14 dicembre 1943. Nel corso del conflitto sub\u00ec innumerevoli danni e distruzioni. Nel 1954 divenne capoluogo della neonata oblast' di \u010cerkasy. Nel corso degli anni sessanta \u010cerkasy divenne il pi\u00f9 importante centro chimico dell'Ucraina sovietica.\nCultura.\n\u00c8 sede dell'importante Universit\u00e0 nazionale Bohdan Chmel'nyc'kyj (intitolata a Bohdan Chmel'nyc'kyj) e dell'Universit\u00e0 tecnologica statale di \u010cerkasy.\nGeografia antropica.\nSuddivisioni amministrative.\nLa citt\u00e0 \u00e8 suddivisa in due distretti principali: il Prydniprovs'kyj e il Sosnivs'kyj, che a loro volta sono suddivisi in 7 sottodistretti ciascuno.\nEconomia.\n\u010cerkasy \u00e8 un importante polo dell'industria automobilistica, con gli svariati stabilimenti che producono automobili, autobus e veicoli commerciali con marchio AutoVAZ, Bohdan, Isuzu e Hyundai, e dell'industria chimica ucraina, ospitando la sede di Azot, uno dei principali produttori di fertilizzanti del paese.\nInfrastrutture e trasporti.\nAeroporti.\nA circa 5 chilometri verso sud-ovest dal centro della citt\u00e0 \u00e8 situato l'aeroporto internazionale di \u010cerkasy, che a causa di alcuni lavori di manutenzione e ammodernamento non effettua servizio passeggeri.\nMobilit\u00e0 urbana.\nIl trasporto pubblico locale \u00e8 operato sia tramite minibus e autobus di piccole dimensioni che tramite un'estesa rete filoviaria che conta 16 linee."}
{"id": "285142", "revid": "105073856", "url": "https://it.wikipedia.org/wiki?curid=285142", "title": "Agrippina (nome)", "text": "Origine e diffusione.\nContinua il latino \"Agrippina\", derivante dal \"cognomen\" \"Agrippa\"; per la precisione, si tratta di un patronimico, avente il significato di \"relativa ad Agrippa\", \"figlia di Agrippa\", \"della famiglia di Agrippa\". Alcune fonti lo considerano ad ogni modo una semplice variante femminile di Agrippa.\n\u00c8 piuttosto celebre per essere stato portato, tra le altre, da Agrippina minore, la madre dell'imperatore Nerone.\nPer via del culto locale di sant'Agrippina, il nome \u00e8 particolarmente usato in Sicilia, sia al femminile che al maschile, in particolare nella citt\u00e0 di Mineo di cui la santa \u00e8 patrona; questo uso si riflette anche in letteratura, con la protagonista femminile del romanzo di Luigi Capuana \"Il marchese di Roccaverdina\", ambientato nella Sicilia rurale, che si chiama appunto Agrippina. La parziale dispersione nel resto d'Italia testimonia l'immigrazione interna. Agrippino \u00e8 anche diffuso nella zona di Arzano, grazie al culto del patrono sant'Agrippino.\nOnomastico.\nL'onomastico si pu\u00f2 festeggiare il 23 giugno in memoria di sant'Agrippina, vergine e martire a Roma sotto Valeriano. Al maschile si ricordano quattro altri santi:"}
{"id": "285145", "revid": "47767", "url": "https://it.wikipedia.org/wiki?curid=285145", "title": "Aimone", "text": "Origine e diffusione.\nDeriva dal nome germanico \"Haimo\", basato sulla radice \"haim\" (o \"heim\", \"casa\", \"patria\"), e pu\u00f2 quindi essere interpretato, in senso lato, come \"donatore di asilo\", \"protettore\"; costituiva in origine una forma abbreviata di altri nomi che cominciavano con tale elemento, come Amerigo ed Enrico.\nLatinizzato nella forma \"Aimo\" e italianizzato come Aimo o Aimone ; si \u00e8 diffuso in periodo medievale, sia grazie al culto di alcuni santi, sia grazie alla figura di Aimone di Dordona, un personaggio della \"Chanson de Roland \". \u00c8 inoltre un nome ricorrente nella genealogia dei Savoia, grazie ai quali torn\u00f2 in voga nel 1800.\nPer quanto riguarda l'Inghilterra, i normanni ve lo introdussero nelle forme \"Hamo\" e \"Hamon\", da cui poi si svilupparono vari diminutivi quali \"Hamlet\" e \"Hamnet\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "285147", "revid": "287204", "url": "https://it.wikipedia.org/wiki?curid=285147", "title": "Aida (nome)", "text": "Origine e diffusione.\nSi tratta di un adattamento del nome arabo \u0639\u0627\u0626\u062f\u0629 (\"Ayda\") che significa \"che ritorna\", \"visitatrice\". Analogamente al nome Radames, Aida deve la sua popolarit\u00e0 all'opera omonima di Giuseppe Verdi, l\"Aida\", grazie alla quale conobbe massiccia diffusione alla fine del 1800. Si contano sporadici usi del nome prima del 1871 (data della prima rappresentazione dell\"Aida\"), che per\u00f2 erano probabilmente varianti di Ada.\nSono comunque diffuse svariate altre interpretazioni del nome: alcune fonti lo ricollegano al nome turco di una citt\u00e0 dell'Anatolia, Ayd\u0131n, altre al greco \"aid\u00e8s\", \"invisibile\", altre infine al nome Aidano (di cui pu\u00f2, in ben rari casi, rappresentare un ipocoristico femminile).\nOnomastico.\nIl nome \u00e8 adespota, cio\u00e8 non \u00e8 portato da alcuna santa, e l'onomastico ricade il 1\u00ba novembre, giorno di Ognissanti."}
{"id": "285149", "revid": "47767", "url": "https://it.wikipedia.org/wiki?curid=285149", "title": "Arduino (nome)", "text": "Origine e diffusione.\nAttestato in Italia nelle forme \"Ardovinus\", \"Ardoinus\" e \"Arduinus\", Arduino deriva dal nome germanico \"Hardwin\" che, composto dalle radici \"hard\" (\"forte\", \"valoroso\") e \"win\" (\"amico\"), significa \"amico valoroso\", \"amico ardito\" oppure \"amico dell'audacia\".\nOnomastico.\nL'onomastico si festeggia il 15 agosto, in memoria di sant'Arduino di Rimini, sacerdote ed eremita. Con lo stesso nome si ricordano anche altri santi, nei giorni seguenti:"}
{"id": "285151", "revid": "125041975", "url": "https://it.wikipedia.org/wiki?curid=285151", "title": "Pa\u0219cani", "text": "Pa\u0219cani \u00e8 un municipio della Romania di 46.159 abitanti, ubicato nel distretto di Ia\u0219i nella regione storica della Moldavia.\nFanno parte dell'area amministrativa anche le localit\u00e0 di Bl\u0103ge\u0219ti, Bo\u0219teni, G\u00e2ste\u0219ti, Lunca e Sodomeni.\nOrigini.\nLe origini della citt\u00e0 sono molto antiche, essendovi state ritrovate tracce di insediamenti umani risalenti al Neolitico.\nLe prime attestazioni documentate sulla citt\u00e0 risalgono invece al XV secolo, in particolare ad un documento dell'8 aprile 1419.\nEconomia.\nPur avendo subito, dopo la caduta del regime comunista, una consistente flessione, l'economia della citt\u00e0 \u00e8 ancora prevalentemente industriale, anche se molte delle grandi aziende di stato sono state chiuse e sostituite da numerose imprese di dimensioni medio-piccole. Oltre che nel settore alimentare, rifornito dalle aree rurali circostanti, sono attive aziende nel settore tessile e delle apparecchiature industriali."}
{"id": "285152", "revid": "47767", "url": "https://it.wikipedia.org/wiki?curid=285152", "title": "Ardito (nome)", "text": "Origine e diffusione.\nSi tratta di un nome augurale, diffusosi durante il Medioevo e oggi tipicamente toscano, basato sull'aggettivo italiano \"ardito\", ossia \"coraggioso\", \"audace\"; etimologicamente, questo termine \u00e8 un derivato di \"ardire\" (\"osare\"), a sua volta proveniente dalla radice germanica \"hard\" (\"duro\").\nOnomastico.\nIn quanto nome adespota (non vi \u00e8 infatti alcun santo che lo porta), l'onomastico ricade il 1\u00ba novembre, giorno di Ognissanti."}
{"id": "285153", "revid": "287204", "url": "https://it.wikipedia.org/wiki?curid=285153", "title": "Pascani", "text": ""}
{"id": "285154", "revid": "767487", "url": "https://it.wikipedia.org/wiki?curid=285154", "title": "Argia", "text": "Origine e diffusione.\nDeriva dal nome greco \u1f08\u03c1\u03b3\u03b5\u03af\u03b1 (\"Argeia\"), femminile di \u1f08\u03c1\u03b3\u03b5\u03cd\u03c2 (\"Argeus\"), un etnonimo che vuol dire \"argivo\", \"di Argo\", \"proveniente da Argo\". In alcuni casi pu\u00f2 anche essere ricondotto ad \u1f00\u03c1\u03b3\u03ae (\"arge\", femminile di \u1f00\u03c1\u03b3\u03cc\u03c2, \"argos\", \"brillante\"), da cui deriva anche il nome Argo.\nIl nome \u00e8 presente nella mitologia greca sia al maschile che al femminile, nel primo caso nella persona di Argeo, figlio di Frisso e di Calciope, nel secondo con Argia, figlia di Adrasto e cognata di Antigone, che venne trasformata in una fontana. La maggior fortuna, in Italia, del femminile rispetto al maschile (che sono comunque entrambi rari) \u00e8 dovuta a varie opere musicali e teatrali, in particolare la \"Antigone\" di Vittorio Alfieri, dove appare il gi\u00e0 citato personaggio mitologico.\nIl nome \u00e8 attestato sia nella pronuncia \"\u00c0rgia\" che nella pronuncia \"Arg\u00eca\".\nOnomastico.\nL'onomastico si pu\u00f2 festeggiare il 2 gennaio in memoria di sant'Argeo, martire a Tomi (odierna Costanza) con i santi Narciso e Marcellino."}
{"id": "285160", "revid": "736476", "url": "https://it.wikipedia.org/wiki?curid=285160", "title": "Argentina (nome)", "text": "Origine e diffusione.\nSebbene ad oggi richiami perlopi\u00f9 il nome dell'Argentina, lo stato del Sudamerica meta di emigrazione dagli anni 1870 circa, il nome \"Argentina\" era gi\u00e0 in uso nel Medioevo (anche in Gran Bretagna). In entrambi i casi, deriva dal latino \"argentinus\", \"d'argento\" (da \"argentum\", \"argento\"), ed \u00e8 quindi un nome augurale, simile per motivazione a Gemma, Perla e altri.\nOnomastico.\nIn quanto nome adespota (non vi \u00e8 infatti alcuna santa che lo porti), l'onomastico viene eventualmente festeggiato il 1\u00ba novembre, giorno di Ognissanti. Tuttavia, viene a volte posto al 13 maggio, giorno nel quale si ricorda santa Argentea, martire a Cordova assieme a Vulfura nel 931."}
{"id": "285161", "revid": "287204", "url": "https://it.wikipedia.org/wiki?curid=285161", "title": "Sankt Vith", "text": "Sankt Vith (francese: \"Saint-Vith\", vallone: \"Sint-Vi\") \u00e8 un comune belga situato nella parte orientale della provincia di Liegi, fa parte della comunit\u00e0 germanofona del Belgio.\nLa lingua ufficiale della municipalit\u00e0 \u00e8 il tedesco.\nGeografia.\nSankt Vith \u00e8 situato nella parte di territorio compresa tra l'Eifel e le Ardenne, il territorio \u00e8 caratterizzato dalla massiccia presenza di boschi, circa il 43,7% del territorio comunale \u00e8 infatti boscoso in particolare i boschi circondano il villaggio di Recht situato nella parte nordoccidentale del comune. La parte centrale e sudoccidentale del territorio comunale sono invece destinate prevalentemente ad uso agricolo.\nNella parte orientale del territorio scorre il fiume Our, l'area pianeggiante della vallata \u00e8 coltivata mentre i rilievi sono ricoperti di boschi. Il fiume scorre in direzione sudovest lungo l'Ourgrund, una pittoresca vallata punteggiata da sei piccoli villaggi. \nStoria.\nLe origini del centro abitato non sono certe, la prima menzione risale al 1130/31 e viene citato come sede di una chiesa. \nLa regione germanofona a nord del Lussemburgo nella parte occidentale dell'Eifel era compresa nei Paesi Bassi austriaci, nel 1815 il Congresso di Vienna aggreg\u00f2 Sankt Vith, fino ad allora sotto il governo francese, al Distretto governativo di Aquisgrana, in quella che pochi anni dopo sarebbe diventata la Provincia del Reno. Fino alla fine del 1820 la cittadina era citt\u00e0 capoluogo del circondario omonimo e fino al 1920 faceva parte del circondario di Malmedy.\nNel 1887 la cittadina venne collegata alla Vennbahn che collegava Aquisgrana con Ulflingen in Lussemburgo. Solo un anno dopo venne collegata anche alla Westeifelbahn diretta a Gerolstein, si svilupp\u00f2 una considerevole attivit\u00e0 economica. Dal 1917, con il collegamento alla linea Libramont\u2013Bastogne\u2013Gouvy, Sankt Vith divenne un significativo nodo ferroviario attrezzato con un'importante officina prima delle ferrovie prussiane e poi di quelle belghe. Nel periodo di massimo splendore dell'attivit\u00e0 ferroviaria vi transitavano quotidianamente 30 treni passeggeri e 80 treni merci, lo scalo ferroviario occupava oltre 1200 persone.\nLa seconda guerra mondiale a Sankt\u00a0Vith cominci\u00f2 il 10 maggio del 1940 quando le truppe tedesche annessero gli odierni cantoni orientali del Belgio al Terzo Reich. Il 9 agosto del 1944 vennero distrutti dalle bombe la chiesa di San Vito e la stazione ferroviaria, agli inizi del settembre 1944 la cittadina venne evacuata, gran parte della popolazione venne dislocata a Hannoversch M\u00fcnden e Dransfeld in Germania. Il 13 settembre entrarono le truppe statunitensi ed affidarono l'amministrazione al Belgio.\nL'offensiva delle Ardenne cominci\u00f2 il 16 dicembre del 1944 tra l'altro con un pesante cannoneggiamento della cittadina di Sankt Vith, la citt\u00e0 venne difesa fino al 22 dicembre dalla \"2nd Infantry Division\" comandata dal generale Bruce Clarke, poi entrarono le truppe tedesche. Nei giorni del Natale del 1944 la cittadina venne praticamente rasa al suolo, trovarono la morte 153 abitanti e oltre mille soldati, il 90% degli edifici venne distrutto o sub\u00ec danni ingenti. Solo nove edifici rimasero intatti. La battaglia intorno a Sankt Vith influenz\u00f2 le sorti dell'offensiva, la ricostruzione prosegu\u00ec fino agli anni '60. La ricostruita chiesa di San Vito venne consacrata il 14 giugno 1959 da Wilhelm-Maria van Zuylen, vescovo di Liegi.\nTra gli edifici distrutti che non vennero mai pi\u00f9 ricostruiti c'\u00e8 anche la chiesa protestante, dopo il 1945 nella cittadina non ve ne erano pi\u00f9. Attualmente Sankt Vith fa parte della comunit\u00e0 protestante di Malmedy.\nSimboli.\nLo stemma cittadino deriva da quello della dinastia Falkenburg una linea famigliare dei Duchi di Limburgo e raffigura un leone rampante dalla coda biforcuta, coronato e lampassato di blu. Lo stesso leone, in forma stilizzata, si trova sullo stemma della comunit\u00e0 germanofona.\nMonumenti e luoghi di interesse.\nL'imponente chiesa dedicata a San Vito \u00e8 stata edificata dopo la seconda guerra mondiale in stile neo-romanico. La pre-esistente chiesa gotica venne distrutta dalle bombe alleate nel Natale 1944. \nDue chilometri a sudovest di Sankt Vith, nella localit\u00e0 di Wiesenbach si trova la cappella di San Bartolomeo, risalente al IX secolo. \nNella localit\u00e0 di Recht si trova una miniera, ormai inattiva, di pietra blu del Belgio che \u00e8 possibile visitare."}
{"id": "285163", "revid": "47767", "url": "https://it.wikipedia.org/wiki?curid=285163", "title": "Attila (nome)", "text": "Origine e diffusione.\n\u00c8 un nome di origine gotica; la sua etimologia non \u00e8 del totalmente certa, ma generalmente viene considerato un diminutivo del vocabolo gotico \"atta\", che significa \"padre\", col significato quindi di \"piccolo padre\" (dallo stesso elemento \"atta\" derivano gli arcaici nomi italiani Atto e Attalo).\nIl nome \u00e8 universalmente noto per essere stato portato da Attila, il condottiero che, alla testa degli Unni, invase l'Europa nel V secolo; nel suo caso, \"Attila\" era probabilmente un epiteto che gli era stato dato dagli abitanti dei paesi Goti o Burgundi che aveva assoggettato, mentre il suo vero nome era forse \"Avithohol\". La figura di Attila \u00e8 presente, in forma romanzata, in alcune opere letterarie, che hanno dato origine a varianti del nome: nella \"V\u00f6lsunga saga\" norrena, ad esempio, il suo nome diventa \"Atli\", da cui discendono le forme in uso in alcuni paesi nordici, mentre nel \"Nibelungenlied\" egli viene chiamato \"Etzel\", da cui deriva probabilmente la forma ungherese \"Etele\". Quest'ultimo nome dispone di una forma femminile, \"Etelka\", che a sua volta \u00e8 di origine letteraria, in quanto venne creata dallo scrittore ungherese Andr\u00e1s Dugonics per la protagonista del suo romanzo del 1788 \"Etelka\".\nCome nome di persona, Attila \u00e8 scarsamente diffuso a causa della fama sanguinaria del condottiero unno, con la significativa eccezione dell'Ungheria, dove invece \u00e8 relativamente comune. In Italia, il suo uso \u00e8 stato sostenuto dal melodramma di Giuseppe Verdi \"Attila\", ma negli anni settanta se ne contavano solo trecento occorrenze circa, accentrate per un terzo in Emilia-Romagna e per il resto sparse al Centro-Nord.\nOnomastico.\nNessun santo porta questo nome, che quindi \u00e8 adespota; l'onomastico si pu\u00f2 eventualmente festeggiare il 1\u00ba novembre, in occasione di Ognissanti. \nSi segnala l'esistenza di sant'Attala, secondo abate di San Colombano, ricordato il 10 marzo, il cui nome condivide la medesima origine di Attila, nonch\u00e9 di sant'Attilano (che alcune fonti chiamano Attila), monaco benedettino, cofondatore dell'abbazia di Santa Maria di Moreruela e vescovo di Zamora, commemorato il 5 ottobre."}
{"id": "285164", "revid": "4711", "url": "https://it.wikipedia.org/wiki?curid=285164", "title": "Sankt-Vith", "text": ""}
{"id": "285168", "revid": "121592379", "url": "https://it.wikipedia.org/wiki?curid=285168", "title": "Brunilde (nome)", "text": "Origine e diffusione.\nDeriva dal nome germanico \"Br\u00fcnhild\", composto dalle radici \"brun\" (\"armatura\", \"protezione\" o \"bruno\", \"scuro\") e \"hild\" (\"battaglia\", da cui anche Clotilde, Matilde, Gunilde, Crimilde, Batilde e molti altri nomi).\nUn nome imparentato norreno, \"Brynhildr\", era portato dalla regina delle valchirie, Brunilde, che viene salvata da Sigurd nella saga norrena dei \"V\u00f6lsungar\", mentre nella \"saga dei Nibelunghi\" Brunilde \u00e8 la regina d'Islanda, moglie di Gunther; entrambi questi personaggi sono probabilmente ispirati alla regina franca Brunechilde. La diffusione in Italia, comunque rara, \u00e8 dovuta principalmente al secondo dei due personaggi letterari, reso celebre da Wagner tramite la sua serie di drammi musicali \"L'anello del Nibelungo\".\nOnomastico.\nEssendo un nome adespota, ovvero privo di santa patrona, l'onomastico pu\u00f2 essere festeggiato il 1\u00ba novembre, in occasione di Ognissanti."}
{"id": "285171", "revid": "47767", "url": "https://it.wikipedia.org/wiki?curid=285171", "title": "Calliope (nome)", "text": "Origine e diffusione.\nDeriva dal nome greco \u039a\u03b1\u03bb\u03bb\u03b9\u03cc\u03c0\u03b7 (\"Kalliope\"), latinizzato in \"Call\u00ecope\"; \u00e8 composto dalle radici \u03ba\u1fb0\u03bb\u03bb\u1fd0- (\"kalli-\", una versione pi\u00f9 antica di \u03ba\u03b1\u03bb\u03cc\u03c2, \"kal\u00f3s\", \"bello\", \"buono\") e \u1f40\u03c0\u03cc\u03c2 (\"opos\", genitivo di \u1f44\u03c8, \"ops\", \"voce\"), e significa quindi \"[che ha una] bella voce\", \"bellezza di voce\". Entrambi sono elementi piuttosto diffusi nell'onomastica greca: il primo si ritrova anche nei nomi Callimaco, Callinico, Callisto, Calimero e Calogero, il secondo (che potrebbe anche voler dire \"viso\", \"volto\") in Merope e Antiope.\nNome di tradizione classica, Calliope era una delle nove Muse della mitologia greca, quella che presiedeva alla poesia epica e all'eloquenza, madre di Orfeo, spesso considerata il capo dell'intero gruppo di figure; da lei prende il nome 22 Kalliope, un grande asteroide della fascia principale scoperto nel 1852.\nUn Italia \u00e8 attestato principalmente nel Centro; tale diffusione, comunque molto scarsa, \u00e8 dovuta, oltre che alla figura mitologica, anche al culto di santa Calliope.\nOnomastico.\nL'onomastico si pu\u00f2 festeggiare l'8 giugno in memoria di santa Calliope, martirizzata forse sotto Decio nel III secolo."}
{"id": "285173", "revid": "482071", "url": "https://it.wikipedia.org/wiki?curid=285173", "title": "Salla", "text": "Salla \u00e8 un comune della Finlandia, situato nella regione della Lapponia. \nStoria.\nSituata nell'area orientale della Lapponia, Salla si ritrov\u00f2 ad essere una delicatissima zona di confine negli anni della Seconda guerra mondiale. Infatti, le prime fasi dell'invasione da parte dell'Armata Rossa coinvolsero anche le aree vicino Salla, dove si svolse una battaglia durata quattro mesi e vinta dalle truppe finlandesi, ma questo non bast\u00f2 ad evitare che alcune porzioni del comune fossero poi cedute all'Unione Sovietica dopo la guerra. La parte ceduta \u00e8 talvolta chiamata \"Vanha Salla\", cio\u00e8 \"Salla vecchia\". Durante la Guerra di continuazione il centro storico di Salla si trov\u00f2 sul lato sovietico del confine, divenendo l'epicentro dell'Operazione Volpe artica, durante la quale una coalizione finnico-tedesca tent\u00f2 di riappropriarsi del villaggio con la forza. Al termine del conflitto mondiale il villaggio torn\u00f2 in territorio finlandese.\nCuriosit\u00e0.\nNel gennaio 2021 il comune di Salla guadagn\u00f2 una fugace fama internazionale annunciando con un video la propria candidatura per i Giochi della XXXV Olimpiade, previsti per l'estate del 2032. L'annuncio per\u00f2 si rivel\u00f2 subito essere una provocazione, dal momento che la localit\u00e0 sorge in un'area caratterizzata da clima subartico, con estati molto brevi e inadatte a questo tipo di manifestazione sportiva. Difatti, la provocazione era in realt\u00e0 mirata a sensibilizzare l'opinione pubblica sul tema dei cambiamenti climatici e sugli impatti profondamente negativi che tali cambiamenti potrebbero avere in un futuro prossimo su Salla e le aree circostanti."}
{"id": "285175", "revid": "1305772", "url": "https://it.wikipedia.org/wiki?curid=285175", "title": "Valcava", "text": "Valcava (\"Alc\u00e0a\" o \"Valc\u00e0a\" in dialetto bergamasco) \u00e8 una localit\u00e0 montana, frazione del comune di Torre de' Busi (Bergamo), a 1200m di altitudine sul crinale prealpino orobico tra il Monte Tesoro e il Monte Linzone. \u00c8 nota soprattutto per essere un valico stradale (valico di Valcava) che collega la Valle San Martino, e dunque la zona del Lecchese, con la Valle Imagna in territorio bergamasco, nonch\u00e9 per essere sede di innumerevoli installazioni radiotelevisive, in quanto posta in posizione dominante la pianura padana settentrionale e la zona del milanese.\nOccupa anche un piccolo posto nella storia degli sport invernali, essendo stata tra le prime stazioni sciistiche della Lombardia e delle Alpi Centrali, attiva fino ai tardi anni settanta, servita da una storica funivia con partenza a Torre de' Busi, progettata dall'ing. Luis Zuegg e aperta nel 1928, dunque una delle prime in Italia: dell'impianto si conservano ad oggi la stazione di arrivo a Valcava e, in essa, una delle cabine.\nCentro trasmittente di Valcava.\nValcava ospita uno dei pi\u00f9 importanti e strategici centri di trasmissione radiotelevisivi in Italia, che copre gran parte della Pianura Padana (gran parte della Lombardia, inclusa la grande area metropolitana di Milano e Monza, e buona parte del Piemonte)."}
{"id": "285178", "revid": "181699", "url": "https://it.wikipedia.org/wiki?curid=285178", "title": "Cesira", "text": "Origine e diffusione.\nNome dall'origine dubbia, attestato soprattutto in Lombardia; alcune fonti lo accostano a Cesio, altre a Cesaria.\nSebbene esista una forma maschile, il nome \u00e8 diffuso quasi esclusivamente al femminile; la ragione di tale popolarit\u00e0 rimane comunque inspiegata, dato che il nome non \u00e8 supportato da personaggi storici, letterari o religiosi.\nOnomastico.\nL'onomastico si pu\u00f2 festeggiare il 12 gennaio in memoria di santa Cesaria, detta anche Cesira da alcune fonti, sorella di san Cesario, badessa ad Arles."}
{"id": "285181", "revid": "793215", "url": "https://it.wikipedia.org/wiki?curid=285181", "title": "Isola Budelli", "text": "Budelli \u00e8 un'isola appartenente all'arcipelago di La Maddalena, situata all'estremo nord della Sardegna presso le Bocche di Bonifacio. Fa parte, assieme alle altre isole, del Parco nazionale dell'Arcipelago di La Maddalena.\nL'isola, di propriet\u00e0 privata da epoca precedente all'istituzione del parco nazionale fino al marzo del 2016, quando \u00e8 stata assegnata al Parco Nazionale, \u00e8 stata abitata fino al 2021 da una sola persona, il modenese Mauro Morandi.\nGeografia fisica.\nL'isola si trova poche centinaia di metri a sud delle isole di Razzoli e Santa Maria, separata dal passo \"Chiecca di Morto\". Ha una superficie di 1,6 chilometri quadrati e uno sviluppo costiero di 12,3 chilometri.\nIl \"monte Budello\" rappresenta il punto pi\u00f9 alto dell'isola, raggiungendo la quota di 88 metri.\nStoria.\nLe isole dell'arcipelago, conosciute gi\u00e0 dai Romani col nome di \"insulae Cuniculariae\", erano probabilmente abitate in epoca preistorica, visto che si trovano sulla rotta dell'ossidiana tra Sardegna, Corsica e Toscana. Nei fondali circostanti furono rinvenute alcune parti di una kylix attica a figure rosse, con foglie e tralci di vite, risalente al V secolo a.C. Nel 1964 sulla spiaggia rosa furono girate alcune sequenze del film \"Deserto rosso\", di Michelangelo Antonioni.\nNegli anni '80 la compagnia Nuova Gallura Srl (formata da un gruppo di imprenditori svizzeri) acquist\u00f2 l'isola dal precedente proprietario, Piero Tizzoni, imprenditore milanese.\nDal 1989 il modenese Mauro Morandi diventa unico abitante e guardiano dell'isola.\nNel 2005, in seguito agli stravolgimenti interni alla compagnia Nuova Gallura Srl, Budelli venne messa all'asta. Nessuna offerta concreta venne ufficializzata, e lo Stato Italiano annunci\u00f2 di volere esercitare il diritto di prelazione\u2014quello che, di fronte al pareggio di un'eventuale offerta 'privata', o della base d'asta, avrebbe permesso al patrimonio naturalistico di ritornare nel demanio pubblico.\nNel 2013 un emendamento della commissione bilancio del Senato della Repubblica, politicamente condiviso, permise lo stanziamento di circa 3 milioni di euro da parte dello stato italiano per l'acquisto dell'isola nel 2014.\nIl Consiglio di Stato, con la sentenza della Sezione sesta del 13 aprile 2015, n. 1854, ha annullato il diritto di prelazione dell'Ente Parco dell'Arcipelago di La Maddalena sull'acquisto dell'isola di Budelli (operazione effettuata dal cittadino neozelandese Michael Harte a seguito di un'asta giudiziale) per la mancanza di un piano di tutela per il parco (requisito necessario per la validit\u00e0 della prelazione).\nA seguito della sentenza, non senza polemiche, il giudice per le esecuzioni fallimentari ha revocato d'ufficio la custodia del bene in favore del Parco e ha concesso a Harte un termine un di 60 giorni per il deposito dell'importo dovuto per l'acquisto, pari a due milioni e 954.000 euro.\nInfine, il 17 maggio 2016, il giudice fallimentare del tribunale di Tempio, respingendo in via definitiva le istanze di Michael Harte, ha stabilito il passaggio di propriet\u00e0 al Parco nazionale dell'Arcipelago di La Maddalena.\nIl 26 aprile 2021, Mauro Morandi, l'unico abitante dell'isola, annuncia di voler abbandonare l'isola, rendendo l'isola disabitata.\nMonumenti e luoghi d'interesse.\nSpiaggia rosa.\nBudelli \u00e8 considerata una delle pi\u00f9 belle isole del Mediterraneo, nonch\u00e9 simbolo del Parco nazionale; \u00e8 conosciuta anche all'estero per via della sua famosa spiaggia rosa, sottoposta a un rigidissimo regime di tutela: situata a Cala di Roto, nella parte sud-orientale dell'isola, deve il suo colore tipico e il nome ai frammenti sminuzzati di un microrganismo chiamato \"Miniacina miniacea\"."}
{"id": "285182", "revid": "2024225", "url": "https://it.wikipedia.org/wiki?curid=285182", "title": "Luca Pitteri", "text": ", ha studiato musica da camera, composizione, direzione d'orchestra e canto.\nHa in formazioni cameristiche e come accompagnatore di strumentisti, cantanti e complessi vocali. con l'Athestis Chorus di Este in qualit\u00e0 di Maestro collaboratore e Maestro al pianoforte.\n\u00c8 direttore del gruppo veneziano di musica afro-americana \"Venice Gospel Ensemble\" vocal project dal 1992, gruppo giunto alla quarta pubblicazione discografica.\nCollabora con il maestro Beppe Vessicchio e con alcune trasmissioni delle reti Mediaset occupandosi della parte vocale.\nTra il 2009 e il 2010 \u00e8 stato l'insegnante di canto della prima e seconda edizione del programma \"Io canto\" su in onda Canale 5. Ha inoltre partecipato all'ultima puntata di \"Ti lascio una canzone\" su \"Rai 1\" e a Zelig. \nDal 2001 al 2007 (dalla prima alla sesta edizione) ha ricoperto la carica di insegnante di canto all'interno della trasmissione \"Amici di Maria De Filippi\" su Canale 5.\nVita privata.\n\u00c8 sposato con Brigida Cacciatore, ex allieva nella quinta edizione di \"Amici di Maria De Filippi\", e ha un figlio Gioele."}
{"id": "285183", "revid": "1186766", "url": "https://it.wikipedia.org/wiki?curid=285183", "title": "Cleopatra (nome)", "text": "Origine e diffusione.\nDeriva, tramite il latino \"Cleopatra\", dal nome greco \u039a\u03bb\u03b5\u03bf\u03c0\u03b1\u03c4\u03c1\u03b1 (\"Kleopatra\"); si tratta di un composto di \u03ba\u03bb\u03ad\u03bf\u03c2 (\"kl\u00e9os\", \"fama\", \"gloria\") e \u03c0\u03b1\u03c4\u03c1\u03cc\u03c2 (\"patr\u00f3s\"), genitivo di \u03c0\u03b1\u03c4\u03ae\u03c1 (\"pat\u1e17r\", \"padre\"), quindi il significato complessivo pu\u00f2 essere interpretato come \"di padri gloriosi\", \"che ha gloria per la sua stirpe\", \"gloria del padre\". Entrambi gli elementi sono comuni nell'onomastica greca: il primo \u00e8 presente in Pericle, Empedocle, Temistocle, Tecla ed Ercole, il secondo in Antipatro, ed entrambi, disposti nell'ordine inverso, formano il nome Patroclo. Va per\u00f2 notato che alcune fonti riconducono il primo elemento a \u03ba\u03bb\u03b5\u03af\u03c2 (\"kle\u00eds\", \"chiave\"), quindi \"chiave per la patria (terra dei padri)\". \nIl nome era comune nell'antica Grecia ed \u00e8 presente anche nella mitologia con alcune figure secondarie, fra cui Cleopatra, moglie di Fineo re dei Traci, ripudiata e imprigionata dal marito e poi liberata dagli Argonauti, e Cleopatra Alcione, figlia di Idas e moglie di Meleagro. Era inoltre tradizionale in varie dinastie reali macedoni ed elleniche, specie in quella tolemaica, nella quale le donne con questo nome sono numerosissime: tra queste va citata in particolare Cleopatra, l'ultima regina a governare l'Egitto, amante di Giulio Cesare e poi di Marco Antonio; la sua figura \u00e8 presente in numerose opere artistiche, letterarie, musicali e cinematografiche, che l'hanno resa talmente famosa che l'associazione tra nome e regina \u00e8 quasi automatica. Proprio a questa notoriet\u00e0 \u00e8 dovuto l'utilizzo del nome in Italia, che \u00e8 scarso ma non nullo: \u00e8 attestato per un terzo delle occorrenze in Lombardia, e disperso per le restanti.\nNel mondo greco, del nome era attestata anche la forma maschile \u039a\u03bb\u03b5\u03cc\u03c0\u03b1\u03c4\u03c1\u03bf\u03c2 (\"Kle\u00f3patros\"), che veniva spesso abbreviata in \u039a\u03bb\u03c9\u03c0\u1fb6\u03c2 (\"Klop\u00e2s\") o \u039a\u03bb\u03b5\u03cc\u03c0\u03b1\u03c2 (\"Kle\u00f3pas\"); questo tipo di troncamento era frequente fra gli ebrei che venivano a contatto con la cultura ellenistica, i quali modificavano i nomi greci e romani per adattarli alla loro lingua (lo stesso processo si riscontra ad esempio in Antipatro, \"Antipater\", mutato in Antipa, \"Antipas\"). Questo ipocoristico, latinizzato in \"Cleopas\" e passato in italiano come \"Cleopa\", sovente confuso con il nome Cleofa, venne portato da uno dei discepoli che videro Ges\u00f9 a Emmaus dopo la sua resurrezione.\nOnomastico.\nL'onomastico si pu\u00f2 festeggiare il 19 ottobre in memoria di una santa o beata Cleopatra, pia vedova della Palestina. Le chiese orientali ricordano anche una santa Cleopatra, monaca basiliana del X secolo, commemorata il 20 ottobre, mentre della santa Cleopatra che molti calendari italiani pongono al 23 ottobre i Bollandisti non fanno menzione."}
{"id": "285186", "revid": "47767", "url": "https://it.wikipedia.org/wiki?curid=285186", "title": "Clorinda", "text": "Origine e diffusione.\nSi tratta di un nome di matrice letteraria, portato dalla guerriera Clorinda, amata e uccisa per errore da Tancredi nella \"Gerusalemme liberata\" di Torquato Tasso, del 1581, ripreso poi anche da Thomas Killigrew per il suo poema del 1650 \"Cicilia and Clorinda\".\nIl nome venne creato appositamente da Tasso per la sua opera (alla quale si deve la diffusione del nome), ma \u00e8 ignoto a cosa si sia ispirato; generalmente, viene ipotizzata una connessione con il nome Clori, possibilmente combinato con la terminazione in \"-inda\" tipica di molti nomi germanici. In inglese \u00e8 stato occasionalmente confuso anche con Clarinda, una forma elaborata di Clara.\nIn Italia \u00e8 diffuso su tutto il territorio nazionale.\nOnomastico.\nL'onomastico pu\u00f2 essere festeggiato il 1\u00ba novembre, in occasione di Ognissanti, poich\u00e9 Clorinda \u00e8 un nome adespota, ossia privo di santa patrona."}
{"id": "285189", "revid": "767487", "url": "https://it.wikipedia.org/wiki?curid=285189", "title": "Kenny Barron", "text": "Nel suo linguaggio jazzistico spiccano il fraseggio, la vena boppistica mainstream, un'attenzione verso il suono e l'armonia, con tipici voicings aperti e la predilezione per i ritmi latini.\n\u00c8 uno dei principali pianisti di mainstream (post bop) influenzato principalmente da Tommy Flanagan e Wynton Kelly, ma anche da Thelonious Monk, Art Tatum e McCoy Tyner.\n\u00c8 il fratello del sassofonista Bill Barron.\nBiografia.\nInizi\u00f2 lo studio del pianoforte all'et\u00e0 di 12 anni con il fratello di Ray Bryant e intraprese una prima tourn\u00e9e in una orchestra di rhythm &amp; blues all'et\u00e0 di 15 anni.\nDel 1959 sono le collaborazioni con Philly Joe Jones, Jimmy Heath, Tootie Heath, Lee Morgan, John Coltrane e del 1960 quella con Yuseef Lateef a Detroit.\nTrasferitosi a New York nel 1961, cominci\u00f2 a suonare nel locale Five Spot Caf\u00e8 con James Moody che lo raccomand\u00f2 a Dizzy Gillespie come sostituto di Lalo Schifrin. In questo periodo cominci\u00f2 a conoscere e ad approfondire lo stile di pianisti come Tommy Flanagan, Hank Jones e Wynton Kelly, e quello che lo colp\u00ec, come disse in una sua intervista, fu il loro modo di articolare con chiarezza ogni nota, il che conferiva loro una precisione assoluta nel fraseggio.\nTra il 1962 e il 1966 fu in tour con Dizzy Gillespie, coprendo Europa e il Nord America\nSuon\u00f2 per un breve periodo con Stanley Turrentine e prese parte a gruppi guidati da Freddie Hubbard fino al 1969, fu poi con Jimmy Owens, Stanley Turrentine, Milt Jackson.\nIn seguito suon\u00f2 di nuovo con James Moody sino al 1973 e nel 1974 fu nel sestetto di Buddy Rich. Alla fine degli anni settanta suon\u00f2 con Ron Carter. Poi nel 1980 fu uno dei fondatori del gruppo Sphere, con Charlie Rouse (sax), Buster Williams (basso) e Ben Riley (batteria).\nIn questa formazione non suonava solo i brani di Monk, ma anche sue proprie composizioni.\nInoltre suon\u00f2 con Stan Getz nell'ultimo periodo della sua vita: di questa collaborazione ricordiamo il disco \"People Time\" (una Grammy nomination). Nel 1986, Barron suon\u00f2 nell'album di Getz Voyage e gir\u00f2 l'Europa anche l'anno successivo con il batterista Victor Lewis e il bassista Rufus Reid. La registrazioni di tale tour si concretizzarono in uno dei migliori cd di Getz: \"Anniversary and Serenity\".\nNell'album \"Wanton Spirit\" (1994), Barron \u00e8 accompagnato da Charlie Haden (basso) e Roy Haynes (batteria). Wanton Spirit richiama le atmosfere di \"Passion Flower\" di Billy Strayhorn e lo stile bop di Herbie Hancock in \"One Finger Snap\".\nNel corso della sua carriera \u00e8 stato nominato per nove Grammy Awards. A partire da 1973 insegna musica alla Rutger University (New Jersey)."}
{"id": "285190", "revid": "1750468", "url": "https://it.wikipedia.org/wiki?curid=285190", "title": "Garrison Rochelle", "text": "Biografia.\nNato nel 1955 in Texas, ha frequentato a Dallas la Southern Methodist University. La sua carriera artistica \u00e8 iniziata come ballerino ed \u00e8 poi proseguita in qualit\u00e0 di coreografo. Tra i musical pi\u00f9 importanti in cui ha recitato e danzato \u00e8 da citare \"Dancin\"', sotto la direzione di Bob Fosse, che lo ha portato in tourn\u00e9e in Europa.\nDurante la tourn\u00e9e ha conosciuto Brian Bullard, con il quale ha formato il duo Brian &amp; Garrison. Dal 2001 al 2018 ha ricoperto il ruolo di insegnante di danza moderna all'interno della scuola televisiva \"Amici di Maria De Filippi\" su Canale 5.\nNel 2005 ha condotto, assieme a Maria De Filippi e Kledi, diverse puntate del telegiornale satirico \"Striscia la notizia\". Nel 2008 ha realizzato il videoclip \"Batticuore\", con Mitch e Squalo.\n\u00c8 inoltre intensa la sua attivit\u00e0 di insegnante tramite stage in Italia e nel resto d'Europa."}
{"id": "285192", "revid": "125357828", "url": "https://it.wikipedia.org/wiki?curid=285192", "title": "Corrado", "text": "Origine e diffusione.\nDocumentato dal X secolo nelle forme latine \"Conradus\" e \"Corradus\", \u00e8 un nome di origine germanica, di tradizione francone e poi tedesca. \u00c8 composto dagli elementi \"chun\" (o \"kuoni\", \"kuon\", \"konja\", \"audace\") e \"rad\" (o \"rat\", \"raet\", \"consiglio\", sia nel senso di \"giudizio\", \"suggerimento\" che di \"assemblea\"), e pu\u00f2 essere interpretato come \"consiglio dell'audace\", \"dall'audace consiglio\" o \"audace nel consiglio\" o \"audace nel deliberare\".\nIn Italia la forma base \u00e8 diffusa ampiamente in tutta la penisola e maggiormente accentrata in Sicilia ed Emilia-Romagna, mentre le forme femminili Corrada e Corradina sono concentrate in Sicilia, dove riflettono il culto per san Corrado Confalonieri, patrono di Noto. Per quanto riguarda l'Inghilterra, si registra un suo occasionale uso (nella forma \"Conrad\") gi\u00e0 nel Medioevo, ma acquisisce una certa diffusione solo nel XIX secolo, reintrodotto dalla Germania.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "285193", "revid": "1543377", "url": "https://it.wikipedia.org/wiki?curid=285193", "title": "Gabbia di Faraday", "text": "Con gabbia di Faraday si intende qualunque sistema costituito da un contenitore in materiale elettricamente conduttore (o conduttore cavo) in grado d'isolare l'ambiente interno da un qualunque campo elettrostatico presente al suo esterno, per quanto intenso questo possa essere.\n\u00c8 utilizzato il termine \"gabbia\" per sottolineare che il sistema pu\u00f2 essere costituito, oltre che da un foglio metallico continuo, anche da una rete o una serie di barre opportunamente distanziate. \n\u00c8 da osservare tuttavia che il corpo esterno non sar\u00e0 altrettanto isolato come quello interno, poich\u00e9, la gabbia, essendo attraversata da una carica elettrostatica attiva, una volta raggiunto un elevato potenziale elettrico cercher\u00e0 di scaricare l'eccessiva potenzialit\u00e0 su corpi vicini esternamente.\nStoria.\nLa scoperta di Faraday.\nNel 1836, Michael Faraday osserv\u00f2 che in un conduttore cavo, elettricamente carico, le cariche si concentrano sulla superficie esterna e non hanno alcuna influenza su ci\u00f2 che si trova all'interno. Per dimostrarlo costru\u00ec una stanza rivestita da un foglio metallico e applic\u00f2 dall'esterno l'alta tensione prodotta da un generatore elettrostatico. Utilizzando un elettroscopio mostr\u00f2 che all'interno della stanza non era presente carica elettrica.\nDescrizione.\nPrincipio di funzionamento.\nIl funzionamento della gabbia di Faraday \u00e8 spiegabile in funzione del teorema di Gauss che permette di descrivere la distribuzione di carica elettrica in un conduttore.\nIntuitivamente, poich\u00e9 le cariche di segno uguale si respingono, esse tendono a portarsi alla massima distanza reciproca, che corrisponde alla situazione in cui esse sono concentrate alla periferia del conduttore. Se la superficie \u00e8 approssimabile a un conduttore ideale (quale una superficie metallica chiusa), su di essa si determina una superficie equipotenziale, ovvero una superficie in cui il potenziale elettrico \u00e8 identico in ogni punto, e il campo elettrico all'interno \u00e8 nullo.\nSi consideri ora il caso di una cavit\u00e0 nel conduttore: dal teorema di Gauss e della divergenza segue che il flusso del campo elettrico nella superficie interna delimitante la cavit\u00e0 deve essere nullo, non essendo presente carica all'interno. Si potrebbe supporre allora un campo elettrico solenoidale, ma ci\u00f2 \u00e8 impossibile per via del fatto che il campo considerato \u00e8 un campo statico, e dunque a circuitazione nulla sulla superficie interna. Essendo questo campo privo di vortici e sorgenti, deve essere pertanto identicamente nullo.\nDal medesimo teorema di Gauss, deriva anche il principio di funzionamento del parafulmine a punta. Il potere delle punte \u00e8 la tendenza delle cariche elettriche ad accumularsi dove la superficie \u00e8 pi\u00f9 piccola, essendovi il campo elettrico pi\u00f9 intenso.\nLa gabbia di Faraday \u00e8 meglio comprensibile come approssimazione di un conduttore cavo ideale. Campi elettromagnetici applicati esternamente o internamente producono forze sui portatori di carica (in genere elettroni) all'interno del conduttore, e le cariche vengono ridistribuite di conseguenza (e cos\u00ec si generano correnti elettriche di breve durata). Dopo che le cariche si sono ricollocate in modo da annullare il campo elettrico applicato all'interno, le correnti cessano.\nSe una carica viene posta all'interno di una gabbia di Faraday senza messa a terra, la faccia interna della gabbia diventa carica (allo stesso modo accade sulla faccia esterna per una carica esterna) per impedire l'esistenza di un campo all'interno del corpo della gabbia. Tuttavia, questa carica della faccia interna ridistribuisce le cariche nel corpo della gabbia. Questa carica la faccia esterna della gabbia con una carica uguale in segno e grandezza a quella posizionata all'interno della gabbia mentre sulla faccia interna ci sar\u00e0 la medesima carica ma con segno opposto (si guardi l'illustrazione nella voce \"conduttore elettrico\").\nPoich\u00e9 la carica interna e la faccia interna si annullano a vicenda, la diffusione di cariche sulla faccia esterna non \u00e8 influenzata dalla posizione della carica interna alla cavit\u00e0 della gabbia. Cos\u00ec la gabbia genera lo stesso campo elettrico che genererebbe se fosse semplicemente influenzata dalla carica posta all'interno. \nLo stesso non vale per le onde elettromagnetiche, in cui campo elettrico e magnetico sono variabili nel tempo.\nNel caso in cui la carica interna venga posta sulla superficie interna in un breve lasso di tempo i portatori torneranno a distribuirsi in modo uniforme ed equo sulle due pareti ma il conduttore non sar\u00e0 pi\u00f9 complessivamente neutro perci\u00f2 met\u00e0 della carica inizialmente nella cavit\u00e0 sar\u00e0 sulla superficie interna e met\u00e0 su quella esterna perci\u00f2 le due pareti avranno medesima carica con lo stesso segno.\nSe la gabbia \u00e8 a terra, le cariche in eccesso andranno alla terra invece che alla faccia esterna, per cui la faccia interna e la carica interiore si annullano a vicenda e il resto della gabbia manterr\u00e0 una carica neutra e ci\u00f2 costituisce un efficace dispositivo di sicurezza. Lo stesso accade se la carica in eccesso va a collocarsi sulla superficie esterna.\nIl modello precedentemente descritto si applica a campi statici. Quando la gabbia \u00e8 attraversata da corrente elettrica, non si \u00e8 pi\u00f9 in condizioni di elettrostaticit\u00e0 e nel metallo sussiste una differenza di potenziale non nulla che permette la corrente stessa; in tali condizioni, vale la legge di Ohm e parte della corrente potrebbe attraversare un corpo posto al suo interno; questo rende la gabbia di Faraday uno strumento di protezione non infallibile. \nQualora si consideri un'onda elettromagnetica incidente, l'effetto della gabbia \u00e8 spiegabile in modo differente. Un campo elettromagnetico che incide sulla superficie conduttrice vi induce un movimento di cariche (corrente elettrica) che genera un campo magnetico tale da opporsi al campo inducente (vedi Legge di Faraday-Neumann-Lenz). Ci\u00f2 di fatto impedisce al campo di attraversarla, sia verso l'interno, sia verso l'esterno.\nL'efficacia di schermatura di un campo elettromagnetico dipende dalla geometria del materiale. Nel caso di un campo elettrico variabile non lineare, e quindi un campo magnetico variabile accoppiato, pi\u00f9 veloci sono le variazioni (cio\u00e8, maggiori sono le frequenze), meglio il materiale resiste alla penetrazione, ma d'altra parte aumenta anche il campo elettromagnetico che passa attraverso una maglia di dimensione data della gabbia. In questo caso la schermatura dipende anche dalla conducibilit\u00e0 elettrica dei materiali conduttori utilizzati nelle gabbie, cos\u00ec come dal loro spessore.\nNelle realizzazioni pratiche l'effetto schermante \u00e8 limitato dalla resistenza elettrica del materiale che per effetto Joule riduce l'entit\u00e0 delle correnti indotte. Molti materiali conduttori presentano, inoltre, il fenomeno del ferromagnetismo, che limita l'effetto schermante alle basse frequenze.\nLa profondit\u00e0 a cui il campo elettromagnetico riesce a penetrare \u00e8 descritta dall'effetto pelle.\nApplicazioni pratiche.\nQuesto effetto schermante \u00e8 utilizzato per proteggere ambienti e apparati da campi esterni, come per esempio quelli generati dai fulmini.\nImpianto parafulmine.\nLa \"gabbia di Faraday\" \u00e8 il sistema di protezione pi\u00f9 adottato per la protezione degli edifici contro le scariche atmosferiche.\nLa gabbia di Faraday \u00e8 formata da:\nElettronica.\nUn'altra applicazione si ha in elettronica per eliminare le interferenze di campi elettromagnetici esterni in apparecchi radio e per telecomunicazioni, oppure per evitare la fuoriuscita di campi elettromagnetici da un ambiente, come nel caso del forno a microonde. In quest'ultimo \u00e8 presente una rete metallica sullo sportello: in questo modo, durante il suo utilizzo, si \u00e8 schermati dalle microonde mantenendo la possibilit\u00e0 di vedere le pietanze.\nCuriosit\u00e0.\nL'uso di un forno a microonde come gabbia di Faraday per evitare la fuoriuscita di campi elettromagnetici da un ambiente chiuso \u00e8 mostrato nel film Snowden, quando il protagonista Edward Snowden vi ripone i cellulari dei giornalisti che sono venuti a intervistarlo proprio per evitare che trasmettano qualsiasi cosa fuori dalla camera d'albergo, a sua insaputa.\nLa gabbia di Faraday \u00e8 citata anche nella serie TV Better Call Saul da Chuck, che ne crea una in casa propria dopo essere stato in ospedale nell'episodio finale della seconda stagione.\nNel film Transcendence, il protagonista Will Caster, interpretato da Johnny Depp, costruisce una Gabbia di Faraday nel suo giardino utilizzando del rame, per creare un ambiente isolato dal mondo esterno per s\u00e9 e per la moglie Evelyn.\nNella serie TV Lost in Space due dei protagonisti Maureen Robinson e sua figlia Penny, interpretate rispettivamente da Molly Parker e Mina Sundwall si proteggono dai fulmini di un pianeta alieno in un veicolo che funge da gabbia di Faraday.\nNel film Nemico Pubblico (Enemy of the state) L\u2019agente della NSA in pensione Edward Lyle tiene le sue apparecchiature elettroniche in una gabbia di Faraday nel seminterrato del suo covo segreto, per tenerle schermate dal mondo esterno."}
{"id": "285194", "revid": "600229", "url": "https://it.wikipedia.org/wiki?curid=285194", "title": "Funzione vuota", "text": "In matematica, una funzione vuota \u00e8 una funzione il cui dominio \u00e8 l'insieme vuoto. Per ogni insieme \"A\" esiste una e una sola funzione vuota \n\"f\"\"A\": \u00f8 \u2192 \"A\".\nMolti autori, quando definiscono il termine di \"funzione costante\", non si preoccupano di stabilire se la funzione vuota corrisponde o no a tale definizione, e usano ci\u00f2 che, di volta in volta, \u00e8 pi\u00f9 conveniente. A volte, per\u00f2, \u00e8 meglio non considerare costante la funzione vuota, e si preferisce utilizzare una definizione che faccia riferimento all'insieme di arrivo. Questo modo di procedere \u00e8 analogo a quello che si fa quando non si considera connesso uno spazio topologico vuoto, oppure non si considera semplice il gruppo banale."}
{"id": "285197", "revid": "580", "url": "https://it.wikipedia.org/wiki?curid=285197", "title": "Cornelia (nome)", "text": "Origine e diffusione.\n\u00c8 la forma femminile del nome Cornelio, ripreso da \"Cornelius\", \"cognomen\" della gens Cornelia. Si basa probabilmente sul latino \"cornu\", \"corno\" (simbolo di abbondanza ed amuleto contro la sfortuna). Talvolta viene considerato un composto di \"cornu\" con il termine greco \u03b7\u03bb\u03b9\u03bf\u03c2 (\"helios\"), \"sole\", dando al nome il significato di \"corno del sole\" e, per estensione, \"regale\", \"potente\"\nIl nome \u00e8 piuttosto famoso per essere stato portato da Cornelia, figlia di Scipione l'Africano e madre di Tiberio e Gaio Gracco, che \u00e8 tradizionalmente considerata una madre esemplare.\nIn inglese il nome venne ripreso attorno al XVIII secolo, mentre in Italia \u00e8 diffuso prevalentemente al Nord, soprattutto in Lombardia. Va notato che l'ipocoristico olandese \"Corrie\" \u00e8 condiviso anche con altri nome che cominciano per \"cor-\", quali Cora e Corinna.\nOnomastico.\nL'onomastico viene festeggiato il 31 marzo in ricordo di santa Cornelia, martire in Africa."}
{"id": "285199", "revid": "31886", "url": "https://it.wikipedia.org/wiki?curid=285199", "title": "Caro (nome)", "text": "Origine e diffusione.\nNome augurale dal chiaro significato e di scarsissima diffusione; si basa sull'aggettivo italiano \"caro\" (\"amato\", \"prezioso\", dal latino \"carus\" di identico significato). Usato in epoca romana nelle forme \"Carus\" e \"Cara\" (venne portato da un imperatore, Marco Aurelio Caro), in italiano moderno \u00e8 sostanzialmente inutilizzato sia nella forma maschile, sia in quella femminile.\nQuest'ultima \u00e8 per\u00f2 usata in inglese (insieme con le varianti \"Kara\" e \"Karaugh\"), dove \u00e8 stata adottata probabilmente anche grazie all'influsso di Cora; \u00e8 attestata a partire dal XIX secolo, ma ha cominciato a diffondersi cospicuamente solo dagli anni 1950.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "285200", "revid": "1543377", "url": "https://it.wikipedia.org/wiki?curid=285200", "title": "Cilicia", "text": "Nella geografia antica, la Cilicia formava un distretto sulla costa sudorientale dell'Asia Minore (Turchia), a nord di Cipro. Essa si estendeva lungo le coste del Mediterraneo dalla Panfilia al monte Amanus (\"Giaour Dagh\"), il quale la separa dalla Siria. A nord della Cilicia si ergono le montagne del Tauro, che la separano dall'altopiano centrale dell'Anatolia e che sono tagliate da una stretta gola, chiamata nell'antichit\u00e0 \"Porte della Cilicia\".\nStoria.\nCilicia Trachea e Cilicia Pedias.\nL'antica Cilicia veniva naturalmente divisa in Cilicia Trachea e Cilicia Pedias, divise dal Lamas Su. Salamina, la citt\u00e0 sulla costa orientale di Cipro, era inclusa nella sua giurisdizione amministrativa. \nAlla Cilicia fu attribuito un fondatore eponimo, il mitico \"Cilix\", ma il fondatore storico della dinastia che govern\u00f2 la \"Cilicia Pedias\" fu Mopso, identificabile in fonti fenicie come Mp\u0161, il fondatore di Mopsuestia e protettore di un oracolo nelle vicinanze.\nLa Cilicia Trachea (Cilicia aspra), l'assira \"Khilakku\" dalla quale deriva il nome \"Cilicia,\" \u00e8 un aspro distretto montuoso formato dai contrafforti del Tauro, che spesso terminano in promontori rocciosi con piccoli porti protetti, una caratteristica che, nei tempi classici, fece della costa un paradiso dei pirati (vedi: Side), e che nel Medioevo port\u00f2 alla sua occupazione da parte dei commercianti genovesi e veneziani. Il distretto \u00e8 bagnato dal fiume Calicadno e anticamente era coperto da foreste che rifornivano la Fenicia e l'Egitto. Questa Cilicia non aveva grandi citt\u00e0.\nLa Cilicia Pedias (Cilicia piana, l'assira \"Kue\"), a est, includeva gli aspri contrafforti del Tauro e una larga pianura costiera, con un ricco suolo fertile, ora coltivata a cotone, grano, olivi e aranci. Molti delle sue alture erano fortificate. La pianura \u00e8 bagnata dal fiume Cidno (\"Cydnus\") (Tarsus Chai), dal \"Sarus\" (Sihun) e dal \"Pyramus\" (Jihun), ognuno dei quali trasporta parecchio limo. \nIl \"Sarus\" adesso entra in mare poco pi\u00f9 a sud di Tarso, ma ci sono chiare indicazioni che una volta si univa al \"Pyramus\", e che i fiumi uniti si dirigevano verso il mare ad ovest di Kara-tash. \nAttraverso la ricca piana dell'Isso correva la grande strada che univa l'est e l'ovest, e sulla quale si trovavano le citt\u00e0 di Tarso (Tarsa) sul Cydnus, Adana (Adanija) sul Sarus, e Mopsuestia (Missis) sul Pyramus.\nLa mitologia greca menziona anche un'altra Cilicia, una piccola regione situata immediatamente a sud-est della Troade nell'Asia minore nord-occidentale, affacciata sul Golfo di Adramyttium. Il collegamento (se ce ne \u00e8 uno), tra questa piuttosto oscura Cilicia (che sembra essere stata sotto il dominio di Troia) e la ben pi\u00f9 conosciuta e meglio definita regione menzionata sopra, non \u00e8 chiaro. Questa Cilicia troiana \u00e8 menzionata nell'Iliade di Omero e nella Geografia di Strabone, e comprendeva localit\u00e0 egualmente oscure come Tebe, Lyrnessus e Chryse. Tebe era situata sotto il monte Placus (infatti Omero la chiama una volta Thebe-sotto-il-Placus), che sembra essere stato niente altro che un piccolo sperone di roccia del monte Ida, e sarebbe stato il luogo di nascita di Andromaca, moglie del principe Ettore. In base ad una leggenda, la citt\u00e0 di Tebe fu fondata da Eracle, ma fu in seguito occupata dai Cilici. Le citt\u00e0 cilicie di Tebe, Lyrnessus e Chryse furono poi attaccate e saccheggiate da Achille durante la guerra di Troia.\nLa Strada Reale Persiana.\nLa Via Regia di Persia, la grande strada proveniente da occidente, esisteva da prima che Ciro conquistasse la Cilicia. Nella sua ripida discesa dall'altopiano anatolico verso Tarso, corre attraverso lo stretto passo esistente tra le pareti rocciose conosciute come Porte della Cilicia (Ghulek Boghaz). Dopo aver attraversato le basse colline ad est del Pyramus, passava attraverso una porta in muratura, il Demir Kapu, ed entrava nella piana dell'Issus. Da quella piana una strada correva verso sud attraverso un'altra porta in muratura ad Alessandretta, e da qui attraversava il Monte Amanus attraverso la Porta di Siria, Beilan Pass, fino ad Antiochia ed alla Siria; e un'altra correva verso nord attraverso una porta in muratura, a sud di Toprak Kaleh, e attraversava il Monti Amanos dalla Porta Amaniana, Baghche Pass, verso la Siria settentrionale e l'Eufrate. Da quest'ultimo passo, che apparentemente era sconosciuto ad Alessandro, Dario attravers\u00f2 le montagne prima della battaglia di Isso. Entrambi i passi sono brevi e facili e collegano geograficamente e politicamente la Cilicia Pedias alla Siria piuttosto che all'Asia Minore.\nStoria antica.\nI Cilici appaiono come Khilikku nelle iscrizioni assire, e nella prima parte del I millennio a.C. furono una delle quattro potenze principali dell'Asia occidentale. \u00c8 generalmente ammesso che essi fossero in precedenza assoggettati all'impero Siro-Cappadocico; ma dal 1909 ad oggi, non si sono ancora trovati monumenti ittiti in Cilicia; e dobbiamo dedurne che la civilt\u00e0 ittita che fior\u00ec in Cappadocia e quella in Siria settentrionale comunicavano fra loro attraverso i passi a est dell'Amanus e non attraverso le Porte di Cilicia.\nSotto l'impero persiano la Cilicia fu apparentemente governata da re locali tributari, che portavano il nome o titolo ellenizzato di \"Syennesis\"; ma fu ufficialmente inclusa nella quarta satrapia da Dario. Senofonte trov\u00f2 una regina al potere, e nessuna opposizione fu fatta alla marcia di Ciro.\nEllenismo e Cilicia romana.\nSimilmente Alessandro Magno trov\u00f2 le porte aperte, quando scese dall'altopiano nel 333 a.C.; e da questi fatti si pu\u00f2 dedurre che il grande passo non era sotto il controllo diretto dei Persiani, ma sotto quello di un vassallo sempre pronto a rivoltarsi contro il suo dominatore.\nDopo la morte di Alessandro fu a lungo un campo di battaglia tra re e luogotenenti rivali, e per un periodo cadde sotto il dominio Tolemaico (cio\u00e8 dell'Egitto), ma poi sotto quello dei Seleucidi, i quali, per\u00f2, non ne controllarono mai effettivamente che la met\u00e0 orientale.\nLa \"Cilicia Trachea\" divenne un covo di pirati, che furono sottomessi da Gneo Pompeo Magno nel 67 a.C. in seguito alla battaglia di Korakesion (la moderna Alanya), e Tarso divenne la capitale della provincia romana di Cilicia. \nLa \"Cilicia Pedias\" divenne territorio romano nel 103 a.C., e il tutto fu organizzato da Pompeo, nel 64 a.C., in una provincia che, per un breve periodo di tempo, si estese anche ad una parte della Frigia. \nFu riorganizzata da Giulio Cesare, nel 47 a.C., e all'incirca nel 27 a.C. divenne parte della provincia di Siria-Cilicia Fenice. Inizialmente il distretto occidentale rimase indipendente sotto i re o dinasti-sacerdoti locali, e un piccolo regno, sotto Tarkondimotus, fu lasciato a est; ma questi vennero infine uniti alla provincia da Vespasiano, nel 74. Questa provincia fu stimata abbastanza importante da essere governata da un proconsole.\nSotto Diocleziano (circa 297), la Cilicia, con l'Isauria e le province siriane, mesopotamiche, egiziane e libiche, form\u00f2 la \"Diocesis Orientis\" (l'Oriente) dell'Impero romano (nel III secolo la componente africana fu separata come diocesi d'Egitto), parte della prefettura del pretorio chiamata anch'essa Oriens (che includeva anche le diocesi Asiana e Ponto, entrambi in Anatolia, e la Tracia nei Balcani), la maggioranza ricca dell'impero orientale. \nLa provincia fu suddivisa in \"Cilicia Prima\", con capitale Tarso e citt\u00e0 principali Adana e Pompeiopoli, e in \"Cilicia Secunda\", con capitale Anazarbus e citt\u00e0 principali Mopsuestia, \u00c6gea e Alessandria di Isso.\nNel VII secolo fu invasa dagli arabi musulmani, che tennero il paese finch\u00e9 non fu rioccupato dall'imperatore bizantino Niceforo II Foca nel 965.\nLa Cilicia romana esportava il tessuto di lana caprina detto \"Cilicium\", con il quale si facevano le tende.\nLe divinit\u00e0 pagane che si erano imposte su tutte le altre erano: il giovane dio operante Sandan (divinit\u00e0), ben presto identificato con Heracles, e un'antichissima divinit\u00e0, forse l'anatolico Tarku, il dio eccelso, chiamato Baal-Tarz o anche Zeus. Entrambi erano l'espressione del rispetto che le popolazioni dell'antica Cilicia nutrivano per la fecondit\u00e0 della terra, i suoi ritmi, i suoi misteri e i suoi frutti. Durante l'anno le loro statue venivano adorne con le primizie della terra: fasci di spighe, tralci di viti e fiori. Come narra Dione Crisostomo, ogni anno, una grande pira su cui era stata collocata la statua del dio Sandan veniva bruciata con solennit\u00e0 a Tarso. La cerimonia aveva dapprima carattere funebre, ma subito dopo seguiva fra incomposte sfrenatezze la celebrazione della resurrezione del dio: era la rappresentazione della natura vegetativa che moriva sotto gli strali cocenti del sole per risorgere a vita nuova.\nRegno armeno.\nDurante l'epoca delle Crociate l'area fu controllata dall'armeno Regno di Cilicia. L'invasione selgiuchide dell'Armenia fu seguita dall'esodo degli armeni verso sud, e nel 1080, Rhupen, un parente dell'ultimo re di Ani, fond\u00f2 nel cuore del Tauro cilicio un piccolo principato, che gradualmente si espanse nel regno della Piccola Armenia o Armenia Minor. Questo regno cristiano situato in mezzo a stati musulmani, ostile ai Bizantini, validamente d'appoggio ai crociati, e che intratteneva rapporti d'affari con le grandi citt\u00e0 commerciali italiane, ebbe una tormentata esistenza di circa 300 anni. \nGosdantin (1095-1100) aiut\u00f2 i crociati nella loro marcia su Antioca, e fu nominato cavaliere e marchese. Thoros I (1100-1123), in alleanza con i principi cristiani di Siria, fece guerra con successo contro i Bizantini e i Turchi selgiuchidi. \nLevond II (Leone il Grande (r. 1187-1219)), estese il regno oltre i monti del Tauro e stabil\u00ec la capitale a Sis. Egli aiut\u00f2 i crociati, fu incoronato re dall'arcivescovo di Magonza, e spos\u00f2 una dei Lusignano di Cipro. \nHaithon I (r. 1226-1270) fece un'alleanza con i Mongoli, i quali, prima dell'adozione dell'Islam, protessero il suo regno dai Mamelucchi d'Egitto. \nQuando Levond V mor\u00ec (1342), Giovanni di Lusignano fu incoronato re come Gosdantin IV; ma egli e i suoi successori si inimicarono gli Armeni tentando di convertirli alla Chiesa Romana, e distribuendo tutti i posti d'onore ai Latini, e alla fine il regno, in preda a dissensi interni, soccombette (1375) agli attacchi dei mamelucchi egiziani. \nLa Cilicia Trachea fu conquistata dagli Ottomani nel XV secolo, ma la Cilicia Pedias rimase indipendente fino al 1515.\nDispersione degli armeni di Cilicia.\nI Mamelucchi egiziani che avevano conquistato la Cilicia non furono in grado di mantenerne il possesso; trib\u00f9 turche penetrarono nella regione e vi si stabilirono, anticipando la conquista della Cilicia da parte di Tamerlano.\nDi conseguenza alcune decine di migliaia di ricchi armeni lasciarono la Cilicia e si trasferirono a Cipro, che rimase sotto un governo francese fino al 1489. \nSolo gli armeni pi\u00f9 umili rimasero in Cilicia, conservarondo cos\u00ec la presenza armena nella regione fino al Genocidio armeno del 1915.\nMa gi\u00e0 nel 1909 si registrarono nella regione omicidi e violenze cruenti: le fonti ufficiali parlano di 30.000 assassinii.\nI loro discendenti si dispersero nella Diaspora armena, ed il Catolicosato della Grande Casa di Cilicia si trova ora ad Antilyas, in Libano.\nCilicia ottomana e turca moderna.\nIn base al Trattato di S\u00e8vres del 1920, la Cilicia doveva diventare parte della Siria francese ma fu ceduta, invece, alla Turchia nel 1921. Le moderne province di Mersin, Adana e Osmaniye si trovano nell'antica Cilicia."}
{"id": "285202", "revid": "47767", "url": "https://it.wikipedia.org/wiki?curid=285202", "title": "Candida (nome)", "text": "Origine e diffusione.\nContinua il nome tardo latino \"Candida\" (maschile \"Candidus\"), derivato da \"candidus\", \"candido\", che ha il significato di \"bianchissimo\" ma anche di \"innocente\", \"puro\". Etimologicamente, \"candidus\" deriva da \"cand\u0113re\", \"essere bianco\", \"splendere\", a sua volta dalla radice protoindoeuropea \"kand\", \"brillare\", \"splendere\" (da cui anche \"candela\").\nIn inglese cominci\u00f2 ad essere usato grazie all'opera di George Bernard Shaw \"Candida\".\nOnomastico.\nL'onomastico si pu\u00f2 festeggiare in memoria di diversi santi, sante e beate, fra i quali, nei giorni seguenti:"}
{"id": "285203", "revid": "729019", "url": "https://it.wikipedia.org/wiki?curid=285203", "title": "Razzoli", "text": "Razz\u00f2li \u00e8 un'isola dell'arcipelago di La Maddalena all'estremo nord della Sardegna presso le bocche di Bonifacio. Costituisce, assieme alle altre isole, il parco nazionale dell'Arcipelago di La Maddalena.\nGeografia.\nL'isola di Razzoli ha una superficie di 1,5\u00a0km\u00b2, uno sviluppo costiero di 12,3\u00a0km e la cima pi\u00f9 alta, monte Cappello, raggiunge 65 metri s.l.m. l'isola \u00e8 separata da pochi metri da quella di Santa Maria, dal passo degli Asinelli. L'aspetto differisce abbastanza da quello delle isole vicine per via delle alte scogliere ma le poche spiagge presenti non sono da meno per bellezza come cala Lunga, cala Cappello, o cala noce.\nStoria.\nL'isola non risulta stabilmente abitata in nessuna epoca storica ma spesso, in passato, gli allevatori c\u00f2rsi portavano le loro bestie a pascolare. Nella parte nord dell'isola \u00e8 presente un faro per l'orientamento marittimo."}
{"id": "285204", "revid": "767487", "url": "https://it.wikipedia.org/wiki?curid=285204", "title": "Onomasiologia", "text": "In lessicologia, l\u02bconomasiolog\u00eca \u00e8 lo studio dei vari significanti di uno stesso referente (oggetto o idea); pu\u00f2 essere \"diacronica\" o \"sincronica\" a seconda che si osservi il mutamento dei designatori nel tempo, oppure si esamini la relazione significanti-significato in un dato tempo.\nOra, preso 'x' quale concetto generico (sia esso un oggetto reale o immaginario), la risposta alla domanda \u201ccome viene espresso 'x'?\u201d sono le diverse parole usate per esprimere il significato (concreto o astratto) di 'x'.\nDa ultimo, si noti che l'onomasiologia \u00e8 spesso studiata assieme alla semasiologia, la quale percorre in direzione opposta [significati-significante] il percorso concettuale qui tracciato."}
{"id": "285212", "revid": "1875018", "url": "https://it.wikipedia.org/wiki?curid=285212", "title": "Cirillo", "text": "Origine e diffusione.\nDeriva dal nome greco \u039a\u03c5\u03c1\u03b9\u03bb\u03bb\u03bf\u03c2 (\"Kyrillos\"), basato sul termine \u03ba\u03c5\u03c1\u03b9\u03bf\u03c2 (kyrios), signore; il significato pu\u00f2 essere interpretato come \"regale\", \"signorile\", oppure \"giovane re\" (analogo a quello dei nomi Joyce e Basilisco). Latinizzato in \"Cyrillus\", assunse in ambienti cristiani il significato di \"consacrato al Signore\". Divenne molto popolare nei paesi cristiani dell'est europeo grazie alla notoriet\u00e0 di san Cirillo.\nNon va confuso col nome Ciro, a cui non \u00e8 correlato.\nOnomastico.\nL'onomastico si festeggia solitamente il 14 febbraio in onore di san Cirillo, apostolo presso i popoli slavi assieme a san Metodio. Fra gli altri santi con questo nome si ricordano:"}
{"id": "285214", "revid": "6923", "url": "https://it.wikipedia.org/wiki?curid=285214", "title": "Mare Cognitum", "text": "Il mare Cognitum (\"Mare conosciuto\", in latino) \u00e8 un mare lunare situato all'interno del pi\u00f9 vasto Oceanus Procellarum; il materiale che compone il bacino d'impatto che lo racchiude risale quasi sicuramente al periodo geologico noto come Imbriano inferiore, mentre il materiale lavico a cui \u00e8 dovuta la caratteristica colorazione scura proviene dall'Imbriano superiore. All'estremo nordoccidentale del mare si trova la catena montuosa dei Montes Riphaeus, che delimita il bacino.\nL'Apollo 14 atterr\u00f2 in prossimit\u00e0 del mare Cognitum, e precisamente nelle immediate vicinanze del cratere Fra Mauro."}
{"id": "285215", "revid": "92723", "url": "https://it.wikipedia.org/wiki?curid=285215", "title": "Semasiologia", "text": "In semantica lessicale, la semasiologia \u00e8 un'attivit\u00e0 basata sull'individuazione dei significati assunti da uno stesso segno in un dato tempo e spazio (talora in diacronia e in diatopia).\nIn ultimo, si noti che la semasiologia \u00e8 strettamente affine all'onomasiologia, un percorso di analisi opposto e complementare.\nDizionari semasiologici.\nLa gran parte dei dizionari in commercio sono semasiologici: disposti in ordine alfabetico, ognuno dei lemmi riportati (di per s\u00e9 segni arbitrari) \u00e8 fornito di una o pi\u00f9 definizioni (sfumature di significato incluse).\nSe la semasiologia si interroga sul significato di un determinato segno (\"Cosa significa \"computer\"?\"), l'onomasiologia proceder\u00e0 inversamente, domandandosi quali siano in una data lingua i significanti degli oggetti sopra raffigurati.\nStoria del termine.\nImpiegato per la prima volta dal filologo tedesco Karl Christian Reisig (1792-1829) per designare la scienza del significato, il termine \"semasiologia\" sopravviver\u00e0 con tale significato \u2013 nonostante la fortunata diffusione del termine \"semantica\", proposto dal glottologo francese Michel Br\u00e9al (1832-1915). Per questa ragione, talora si intende \"semasiologia\" come forma desueta di \"semantica\" , soprattutto in opposizione a \"onomasiologia\"."}
{"id": "285216", "revid": "47767", "url": "https://it.wikipedia.org/wiki?curid=285216", "title": "Cino (nome)", "text": "Origine e diffusione.\nDi tradizione medievale, risulta dall'abbreviazione di vari altri nomi quali Guittoncino (come nel caso del poeta Cino da Pistoia), Leoncino, Lupicino, Rinuccino, Simoncino, Felicino, Ursicino, e via dicendo.\nNegli anni Settanta, se ne contavano in Italia circa cinquecento occorrenze, pi\u00f9 altre trecento della forma femminile, in gran parte accentrate in Toscana e per il resto disperse nel Settentrione.\nOnomastico.\nIl nome \u00e8 adespota, non essendovi santi che lo abbiano portato; l'onomastico pu\u00f2 essere eventualmente festeggiato il 1\u00ba novembre per la ricorrenza di Ognissanti, o lo stesso giorno di uno dei nomi di cui costituisce un'abbreviazione."}
{"id": "285217", "revid": "599013", "url": "https://it.wikipedia.org/wiki?curid=285217", "title": "Isotopia (linguistica)", "text": "L'isotopia \u00e8, secondo Greimas, \u00abun insieme di categorie semantiche ridondanti che rendono possibile la lettura uniforme di una storia\u00bb.\nCaratteristica intrinseca al testo, l'isotopia deve necessariamente essere riconosciuta tramite la competenza enciclopedica del lettore. La sovrapposizione delle marche semantiche comuni (\"sovrapposizione semantica\") di due o pi\u00f9 lessemi costituir\u00e0 un amalgama di cui l'isotopia \u00e8 il risultato.\nLa ridondanza prodotta dall'isotopia ha la duplice funzione di contrastare il rumore sul piano sintattico e di fornire continuit\u00e0 al testo sul piano semantico.\nLe isotopie sono linee guida del testo che ne rendono possibile una lettura coerente. Essa si costituisce come un piano omogeneo del senso, tracciando una griglia di lettura del testo in grado di assicurarne la coerenza. L'isotopia \u00e8 un concetto estrapolato da Greimas (1966) dal campo della fisica e della chimica per scegliere in un primo momento l'interattivit\u00e0 dei \"classemi\", dei semi contestuali, ovvero di quei semi che garantiscono l'inserzione di un lessema in un campo di compatibilit\u00e0. In seguito, Greimas ha considerato l'isotopia non come una semplice ridondanza di classemi ma come la ripresa \u2013 lungo la catena sintagmatica del testo \u2013 di semi che si ripetono, si rincorrono e si richiamano, e che fanno rima e risonanza fra loro. Si intende per isotopia ogni forma di ricorrenza di semi che produce ridondanza semantica.\nLa ridondanza dei semi lungo una catena sintagmatica non deve essere intesa unicamente come il ricorrere di determinate parole o unit\u00e0 semantiche. L'utilizzo reiterato di una parola all'interno del testo non costituisce di per s\u00e9 un'isotopia, occorre che la reiterazione conferisca coerenza e senso e ne guidi la fruizione. In base al carattere astratto o concreto, le isotopie possono essere figurative, ovvero quelle che sottintendono le configurazioni discorsive, o tematiche, individuabili a un livello pi\u00f9 profondo. Greimas, nel \"Dizionario ragionato della teoria del linguaggio\", fa notare come possa darsi un'isotopia figurativa che non corrisponda ad alcun tema preciso, mentre invece altre volte vi sia una corrispondenza tra isotopia tematica e figurativa. In questo caso Greimas riporta l'esempio dell'isotopia tematica fornitore/consumatore che trova riscontro a un livello figurativo con alcuni comportamenti somatici dell'Orco e di Pollicino. In questo caso il processo della generazione del senso si avvia in modo naturale dall'astratto al concreto, tuttavia pu\u00f2 avvenire anche il contrario: \u00e8 il caso di un'isotopia pi\u00f9 profonda che presupponga un'isotopia di superficie. Ci sono casi in cui, si vedano le parabole evangeliche, molte isotopie figurative sono legate a un'unica isotopia tematica. \nLe barzellette rappresentano un caso di scambio improvviso di isotopie, sfruttando il doppio significato di termini ambigui riescono a produrre un effetto umoristico. Non solo le barzellette, si pensi ad alcuni racconti che si fondano interamente sull'ambiguit\u00e0 isotopica al fine di realizzare un effetto-sorpresa nella conclusione. \nNelle campagne pubblicitarie le strutturazioni isotopiche si costituiscono come fasce di ridondanza che investono l'universo visivo, musicale e ritmico, assicurando non solo la leggibilit\u00e0 di uno spot ma anche la sua appartenenza ad una sola marca. Le isotopie di un testo intrattengono fra loro relazioni variabili che possono essere di \"gerarchia\", \"derivazione\", \"incassamento\", \"corrispondenza\" e \"disgiunzione.\"\nL'isotopia pi\u00f9 importante \u00e8 l'\"isotopia semantica.\" Essa consente una lettura uniforme del testo e intrattiene rapporti gerarchici con le altre isotopie.\nQueste possiedono caratteristiche diverse a seconda del livello del percorso generativo sul quale si installano: sintattico, semantico, semio-narrativo, discorsivo. Se fino ad ora si \u00e8 parlato di isotopie facendo esclusivamente riferimento al piano del contenuto, non va trascurata la possibilit\u00e0, che lo stesso Greimas segnala nel suo \"Dizionario\", di rivolgersi a uno studio delle isotopie del piano dell'espressione. In presenza di un testo audio-visivo, un film ad esempio, un certo tipo di inquadratura o di movimento di macchina che ricorre in modo iterativo nella catena sintagmatica del discorso pu\u00f2 rappresentare un'isotopia. Immaginiamo che un lungo-metraggio prediliga l'utilizzo del primo piano, tipologia di inquadratura che attraversa il testo dal primo all'ultimo fotogramma, parleremo allora di un'isotopia riscontrata a livello del piano dell'espressione andando ad analizzare il tipo di impatto che tale scelta stilistica ha sulla produzione del senso complessivo. O ancora, si possono avere ridondanze cromatiche, eidetiche, tattili e olfattive. In un testo visivo si dovr\u00e0 fare attenzione alle rime di colori e ai significati che possono essere estrapolati da questo tipo di isotopie. "}
{"id": "285218", "revid": "47767", "url": "https://it.wikipedia.org/wiki?curid=285218", "title": "Camelia (nome)", "text": "Origine e diffusione.\nRiprende il fiore della camelia, che venne chiamata cos\u00ec da Linneo in onore del padre gesuita e botanico Georg Joseph Kamel (in latino \"Camellius\"), che fu il primo a portare tale pianta in Europa dal Giappone.\nFa quindi parte di quella serie di nomi con valore augurale-affettivo ispirati ai fiori, quali ad esempio Margherita, Iris, Rosa, Ortensia, Rhoda, Viorel, Albena e via dicendo.\nOnomastico.\nIl nome non ha santa patrona, ed \u00e8 quindi adespota. L'onomastico ricorre pertanto il 1\u00ba novembre, giorno di Ognissanti."}
{"id": "285219", "revid": "767487", "url": "https://it.wikipedia.org/wiki?curid=285219", "title": "Calcedonio (nome)", "text": "Origine e diffusione.\nDeriva dal greco \u03a7\u03b1\u03bb\u03ba\u03b7\u03b4\u03cc\u03bd\u03b9\u03bf\u03c2 (\"Chalkedonios\") o \u039a\u03b1\u03bb\u03c7\u03b5\u03b4\u03cc\u03bd\u03b9\u03bf\u03c2 (\"Calchedonios\"), latinizzato in \"Calcedonius\"; \u00e8 un etnonimo riferito a Calcedonia, antica citt\u00e0 della Bitinia sul Bosforo (significa, cio\u00e8, \"abitante di Calcedonia\"); si noti che il termine greco era quasi coincidente con \u03a7\u03b1\u03c1\u03ba\u03b7\u03b4\u03cc\u03bd\u03b9\u03bf\u03c2 (\"Charkedonios\"), che denotava invece un abitante di Cartagine.\nAssai raro, \u00e8 accentrato perlopi\u00f9 in Sicilia per via del culto del santo cos\u00ec chiamato; nel 1941 il nome era attestato, a Palermo, fra i primi cento pi\u00f9 diffusi.\nOnomastico.\nL'onomastico si festeggia il 7 settembre in memoria di san Calcedonio, martire, venerato soprattutto in Sicilia e a Malta."}
{"id": "285220", "revid": "1305772", "url": "https://it.wikipedia.org/wiki?curid=285220", "title": "Cadmo (nome)", "text": "Origine e diffusione.\nNome di tradizione classica, \u00e8 presente nella mitologia greca, dove Cadmo era un fenicio che fond\u00f2 della citt\u00e0 di Tebe, fratello di Europa e marito di Armonia.\nL'origine del suo nome \u00e8 ignota. All'interno della lingua greca, potrebbe essere ricondotto a \"kekasmai\" (\"&lt;*kekadmai\", \"splendere\"), e alcune fonti gli danno il significato di \"istruttore\", ma data l'origine del personaggio non \u00e8 escludibile una derivazione semitica, dalla radice \"qdm\" (\"est\", \"oriente\"), con il possibile significato di \"orientale\", \"che viene dall'est\". Alternativamente, potrebbe anche essere di origine pregreca.\nOnomastico.\nIl nome \u00e8 adespota, non essendo portato da alcun santo patrono. L'onomastico pu\u00f2 pertanto essere festeggiato il giorno di Ognissanti, che \u00e8 il 1\u00ba novembre."}
{"id": "285238", "revid": "767487", "url": "https://it.wikipedia.org/wiki?curid=285238", "title": "Cabiria (nome)", "text": "Origine e diffusione.\n\u00c8 un nome inventato da Gabriele D'Annunzio per l'eroina dell'omonimo film muto del 1914 del quale firm\u00f2 la sceneggiatura, ambientato a Cartagine durante la seconda guerra punica. Il vocabolo alla base del nome potrebbe essere il semitico \"kabir\" (\"grande\", \"potente\").\nNome di scarsissima diffusione, \u00e8 accentrato a Roma e Latina.\nOnomastico.\nIl nome \u00e8 adespota, non essendoci sante cos\u00ec chiamate, e l'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "285239", "revid": "327773", "url": "https://it.wikipedia.org/wiki?curid=285239", "title": "Oriental Pearl Tower", "text": "L'Oriental Pearl Tower (\u4e1c\u65b9\u660e\u73e0\u5854 pinyin: \"D\u014dngf\u0101ng M\u00edngzh\u016bt\u01ce\") \u00e8 una torre televisiva di Shanghai.\nL'Oriental Pearl Tower \u00e8 situato all'estremit\u00e0 di Lujiazui, nel distretto di Pudong, al lato del fiume Huangpu, di fronte al Bund di Shanghai. L'idea del disegno dell'edificio \u00e8 basata su un poema della dinastia Tang, sull'evocativo suono prodotto dal liuto.\nLa torre \u00e8 stata progettata da Jia Huan Cheng della Shanghai Modern Architectural Design Co. Ltd. La costruzione inizi\u00f2 nel 1991 e venne completata nel 1995. Alta 468 metri, rappresenta la quarta torre pi\u00f9 alta d'Asia dopo la Tokyo Sky Tree, Shanghai Tower e la Canton Tower, e inoltre \u00e8 la quarta torre, di telecomunicazioni, pi\u00f9 alta del mondo, dopo la CN Tower.\nL'Oriental Pearl Tower fa parte della World Federation of Great Towers.\nStruttura della torre.\nLa torre \u00e8 composta da 5 sfere. La pi\u00f9 grande ha un diametro di 50 metri, invece, la seconda pi\u00f9 piccola, situata pi\u00f9 in alto rispetto alla prima, ha un diametro di 45 metri. Sono collegate da 3 colonne, ognuna con un diametro di 9 metri. La sfera pi\u00f9 piccola, situata in cima, ha un diametro di 14 metri.\nLa torre possiede tre livelli per l'osservazione. Il pi\u00f9 alto dal suolo (Space Module) \u00e8 situato a 350 metri. Gli altri due pi\u00f9 bassi sono situati rispettivamente a 263 metri (Sightseeing Floor, un balcone panoramico con pavimento di vetro e chiuso al pubblico nei casi di forte vento) e a 90 metri (Space City). A 267 metri c'\u00e8 il ristorante rotante. Il progetto contiene anche spazi espositivi, ristoranti e centri commerciali. C'\u00e8 anche un albergo, Space Hotel, con 20 camere, tra le due grandi sfere.\nUn'antenna estende l'edificio di altri 118 metri e trasmette programmi radio e televisivi.\nAltri dati.\nNella base della torre si trova il Museo di Storia della citt\u00e0 ed \u00e8 in costruzione un parco dedicate al futuro. La Pearl Tower attrae, ogni anno, tre milioni di visitatori.\nIl fiume che scorre ai piedi della torre \u00e8 attraversato da due ponti che vengono definiti dai cinesi \"i due draghi che giocano con la perla\"."}
{"id": "285240", "revid": "287204", "url": "https://it.wikipedia.org/wiki?curid=285240", "title": "Cherubino (nome)", "text": "Origine e diffusione.\nRiprende il nome dei cherubini, gli angeli di grado pi\u00f9 alto dopo i Serafini, patroni della sapienza e che fungevano da guardie e attendenti; nella tradizione ebraica essi custodiscono il paradiso terrestre e, con le loro ali, coprono l'arca santa, mentre nella tradizione cristiana sono il coro angelico con la pi\u00f9 limpida visione di Dio.\nIl vocabolo italiano risale al latino \"cher\u016bb\u012bn\", \"cher\u016bb\u012bm\" o \"cherubinus\", a sua volta dell'ebraico \u05db\u05b0\u05bc\u05e8\u05d5\u05bc\u05d1\u05b4\u05d9\u05dd (\"ker\u00fbbh\u00eem\" o \"k'ruv\u00edm\"): questo era originariamente un plurale, ma venne scambiato per singolare da alcuni autori cristiani come Gregorio di Tours (il vero singolare era \u05db\u05e8\u05d5\u05d1, \"ker\u00fbbh\" o \"k'r\u00fav\"). L'etimologia del termine ebraico \u00e8 dubbia: una delle ipotesi pi\u00f9 diffuse lo riconduce al verbo assiro \"kar\u00e2bu\" (\"pregare\", \"benedire\") o a termini affini (\"karibu\", \"karabu\", \"karbu\", rispettivamente \"che benedice\", \"benedizione\" e \"benedetto\"). Altre teorie lo riconducono invece all'assiro \"kar\u00fbbu\" (\"grande\", \"potente\") oppure a radici comuni a quelle del termine \"grifone\", rigettate per\u00f2 da alcuni lessicografi.\nIn Italia, il nome si \u00e8 diffuso grazie alla devozione verso i cherubini (in maniera non dissimile a quanto accaduto per il pi\u00f9 diffuso Serafino), e in parte forse per via del culto dei beati cos\u00ec chiamati. \u00c8 attestato principalmente al Nord e al Centro. In inglese il suo uso, come nome femminile, \u00e8 attestato a partire dal XX secolo.\nOnomastico.\nL'onomastico si pu\u00f2 festeggiare in memoria di alcuni beati, alle date seguenti:"}
{"id": "285244", "revid": "26630", "url": "https://it.wikipedia.org/wiki?curid=285244", "title": "Canio", "text": "Origine e diffusione.\nDeriva dal tardo nome personale latino \"Canius\", risalente probabilmente al termine \"canus\" (\"canuto\", \"dai capelli bianchi\"); per etimologia popolare \u00e8 connesso talvolta a \"canis\", ossia \"cane\", simbolo di fedelt\u00e0.\n\u00c8 molto poco diffuso, attestato solo in alcune aree della Basilicata e in Irpinia, a Calitri, per via del culto del santo cos\u00ec chiamato; in alcuni casi, potrebbe anche rappresentare un nome di stampo letterario, ispirato al personaggio di Canio nell'opera di Leoncavallo \"Pagliacci\".\nOnomastico.\nL'onomastico viene festeggiato il 25 maggio in onore di san Canio o Canione, vescovo di Acerenza e martire ad Atella."}
{"id": "285247", "revid": "1186766", "url": "https://it.wikipedia.org/wiki?curid=285247", "title": "Castore (nome)", "text": "Origine e diffusione.\nDeriva dal latino \"Castor\", a sua volta dal greco \u039a\u03ac\u03c3\u03c4\u03c9\u03c1 (\"K\u00e1stor\"): potrebbe essere correlato a , col significato quindi \"colui che eccelle\", oppure a \u03ba\u03b1\u03b8\u03b1\u03c1\u03cc\u03c2 (\"kathar\u00f3s\"), \"puro\".\nNome di tradizione classica, era portato nella mitologia greca da Castore il quale formava, assieme al gemello Polluce, i Dioscuri; dalla sua figura prendono il nome il Castore, un monte delle Alpi Pennine, e Castore, un sistema stellare nella costellazione dei Gemelli. Poich\u00e9 Castore era venerato come guaritore e protettore dalle malattie, il suo nome venne dato a certe secrezioni animali usate anticamente in medicina, e pass\u00f2 poi ad indicare il castoro.\nOnomastico.\nL'onomastico viene solitamente festeggiato il 28 marzo (e il 27 aprile) in memoria di san Castore, martire a Tarso. Con questo nome si ricordano anche san Castore di Aquitania, sacerdote ed eremita, il 13 febbraio, e san Castore di Apt, vescovo e martire ad Apt nell'anno 426, il 21 settembre."}
{"id": "285250", "revid": "117869559", "url": "https://it.wikipedia.org/wiki?curid=285250", "title": "Contea di Marin", "text": "La contea di Marin, in inglese Marin County, \u00e8 una contea dello Stato della California, negli Stati Uniti d'America. La popolazione al censimento del 2014 era di abitanti. Il capoluogo di contea \u00e8 San Rafael.\nGeografia fisica.\nLa contea si trova nella San Francisco Bay Area a nord di San Francisco, a cui \u00e8 collegata dal celebre Golden Gate Bridge. Lo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea venne costituita nel 1850.\nEconomia.\nLa contea \u00e8 nota in tutto il mondo per le sue bellezze naturali, per la politica \"liberal\" e per la sua ricchezza (\u00e8 la contea con il pi\u00f9 alto reddito pro-capite degli Stati Uniti). Il primato nei redditi \u00e8 dovuto a citt\u00e0 come Belvedere, Kentfield, Ross, Tiburon ed a certe zone di Mill Valley, Sausalito e San Rafael.\nNon mancano, tuttavia, zone urbane a basso reddito e le differenze tra i due estremi sono un ricorrente argomento di dibattito, a partire dagli anni ottanta.\nEntro i confini della contea si trovano sia il carcere di San Quintino che lo Skywalker Ranch di George Lucas. La Lucasfilm ha peraltro, abbandonato la sua sede di San Rafael per trasferirsi a San Francisco, nell'area del Presidio. A Marin rimangono numerose aziende impegnate nell'alta tecnologia, come la Autodesk, che pubblica AutoCAD."}
{"id": "285251", "revid": "125373442", "url": "https://it.wikipedia.org/wiki?curid=285251", "title": "Il razzismo spiegato a mia figlia", "text": "Il razzismo spiegato a mia figlia \u00e8 un romanzo scritto in forma di dialogo domanda-risposta dallo scrittore franco-marocchino Tahar Ben Jelloun. Il libro \u00e8 stato pubblicato nel 1998 ed \u00e8 stato tradotto in oltre 25 lingue. Ben Jelloun \u00e8 convinto della possibilit\u00e0 e del dovere di educare i giovani ai valori del rispetto e della tolleranza. \nSintesi.\nIl saggio \u00e8 strutturato nella forma di un dialogo tra l'autore e la figlia di circa dieci anni. Si tratta di domande che la bambina rivolge al padre per cercare di chiarire a se stessa il significato della parola razzismo. \nL'opera \u00e8 stata scritta nel 1998 poco dopo la manifestazione contro il progetto di legge Debr\u00e9, tenutasi in Francia il 22 febbraio 1997.\nLa legge, approvata il 24 aprile 1997, ha permesso la confisca del passaporto a stranieri irregolari e ha autorizzato la registrazione delle impronte digitali di chi richiede un permesso di soggiorno.\nAlla manifestazione l'autore ha partecipato con la figlia di dieci anni, M\u00e9ri\u00e8me, la quale, colpita dagli slogan e dalle sfilate di protesta, ha cominciato a porre al padre domande sul razzismo. Queste domande sono state lo stimolo per la stesura del saggio scritto sotto forma di dialogo tra padre e figlia. La scelta del dialogo \u00e8 dettata dalla necessit\u00e0 di rendere pi\u00f9 semplice e immediata la comprensione di un argomento cos\u00ec difficile. Infatti destinatari del saggio sono ragazzi tra gli otto e i quindici anni, pur essendo una lettura istruttiva per tutti. La finalit\u00e0 \u00e8 soprattutto pedagogica.\nLa primaa a manifestare diffidenza e disprezzo per le persone che hanno caratteristiche fisiche e culturali diverse dalle nostre. Pertanto il razzista \u00e8 colui che pensa che tutto ci\u00f2 che \u00e8 troppo differente da lui lo minacci nella sua tranquillit\u00e0: ha paura dello straniero senza una ragione valida. In particolare il razzista ha paura di uno straniero, soprattutto se \u00e8 pi\u00f9 povero di lui: non teme infatti l'emiro arabo che trascorre le vacanze in Costa Azzurra perch\u00e9 in tal caso ha stima del ricco che \u00e8 andato l\u00ec a spendere soldi. Il razzismo \u00e8 un comportamento istintivo: l'uomo, come gli animali, tende a demarcare il suo territorio, la sua terra, i suoi beni e solo con l'intervento della ragione e soprattutto attraverso l'educazione e la cultura impara a vivere insieme e si convince che non \u00e8 solo al mondo e che esistono vari modi di vivere e culture tutte ugualmente valide. Tuttavia l'uomo, a differenza degli animali, spesso ha pregiudizi e tende a giudicare gli altri prima di conoscerli e questo provoca atteggiamenti razzisti. Il razzismo non ha alcuna base scientifica, ma gli uomini nel corso della storia hanno provato a servirsi della scienza per giustificare forme di discriminazione. Cos\u00ec hanno cominciato a considerare di livello pi\u00f9 basso alcuni gruppi umani, come \u00e8 accaduto ai neri dell'Africa, agli aborigeni australiani e agli indiani d'America che tra XVIII e XIX secolo sono stati considerati inferiori in base ad una presunta e infondata superiorit\u00e0 della razza bianca. Il razzista, nel momento in cui discrimina le persone diverse, non considera che una societ\u00e0 multirazziale \u00e8 sempre una fonte di arricchimento personale. Costui per giustificare le proprie azioni tira in ballo anche le religioni.\nL'autore sottolinea, per\u00f2, che le religioni non sono razziste. Sono i fondamentalisti, i fanatici religiosi che le fanno diventare tali nel momento in cui interpretano a modo loro i testi sacri e sono pronti ad uccidere e a sacrificare se stessi, morendo per quello che credono essere un comandamento divino. Invece tutti i libri sacri sono contro il razzismo perch\u00e9 tutte le religioni predicano la pace tra gli uomini. L'autore Tahar Ben Jelloun tratta anche argomenti riguardanti lo sterminio, ossia la volont\u00e0 di far sparire in modo radicale e definitivo un'intera comunit\u00e0. Questo \u00e8 accaduto durante la Seconda guerra mondiale, quando Adolf Hitler, capo della Germania nazista, ha deciso di sterminare gli ebrei, compiendo un vero e proprio genocidio. A questo tipo di razzismo si d\u00e0 il nome di antisemitismo ed \u00e8 rivolto contro gli ebrei considerati \u201crazza negativa\u201d. La forma pi\u00f9 diffusa di razzismo, per\u00f2, rimane quella contro i neri, comportamento questo che veniva ampiamente giustificato dalle grandi potenze negli anni del colonialismo. Oggi le lotte per i loro diritti, nonostante l'assassinio a Memphis nel 1968 di Martin Luther King, un uomo che si \u00e8 battuto per l'uguaglianza tra bianchi e neri, non \u00e8 ancor finita.\nQuindi la lotta contro il razzismo deve essere un interesse quotidiano ed essa deve cominciare nei luoghi deputati all'educazione come la scuola, la famiglia e la casa."}
{"id": "285252", "revid": "1505418", "url": "https://it.wikipedia.org/wiki?curid=285252", "title": "Crisostomo", "text": "Origine e diffusione.\nDeriva dal greco \u03a7\u03c1\u03c5\u03c3\u03cc\u03c3\u03c4\u03bf\u03bc\u03bf\u03c2 (\"Chrysostomos\"), composto da \u03c7\u03c1\u03c5\u03c3\u03cc\u03c2 (\"chrys\u00f3s\"), \"oro\", \"dorato\" (da cui anche Crisante e Criseide) e \u03c3\u03c4\u03cc\u03bc\u03b1 (\"st\u00f3ma\"), \"bocca\", col significato letterale di \"bocca d'oro\"; era in origine un appellativo che denotava una persona dotata di grande eloquenza. In particolare, per le sue doti di oratore sacro, era attribuito a Giovanni, patriarca di Costantinopoli e dottore della Chiesa, al cui culto si deve la diffusione del nome. \n\u00c8 un nome tipico del Sud Italia, mentre la forma \"Grisostomo\" \u00e8 propria della Lombardia.\nOnomastico.\nL'onomastico si festeggia il 13 settembre in memoria di san Giovanni Crisostomo, patriarca di Costantinopoli e dottore della Chiesa (precedentemente il 27 gennaio)."}
{"id": "285254", "revid": "2128848", "url": "https://it.wikipedia.org/wiki?curid=285254", "title": "Diario di Anna Frank", "text": "Il Diario di Anna Frank \u00e8 la raccolta in volume degli scritti, in forma di diario e in lingua olandese, di Anna Frank (1929-1945), una ragazza ebrea nata a Francoforte e rifugiata con la famiglia ad Amsterdam, costretta nel 1942 a entrare nella clandestinit\u00e0 insieme alla famiglia per sfuggire alle persecuzioni e ai campi di sterminio nazisti. \nNell'agosto del 1944 i clandestini vennero scoperti e arrestati; furono condotti al campo di concentramento di Westerbork; da qui le loro strade si divisero ma, ad eccezione del padre di Anna, tutti quanti morirono all'interno dei campi di sterminio nazisti. Dopo essere stata deportata nel settembre 1944 ad Auschwitz, Anna morir\u00e0 di tifo a Bergen-Belsen, nel febbraio o marzo del 1945.\nAlcuni amici di famiglia che avevano aiutato i clandestini riuscirono a salvare gli appunti scritti da Anna all'interno dell'alloggio segreto, consegnandoli poi al padre, Otto Frank, che ne cur\u00f2 la pubblicazione avvenuta ad Amsterdam nel 1947, col titolo originale \"Het Achterhuis\" (\"Il retrocasa\").\nLa prima edizione a stampa tenne conto sia della prima redazione originale, sia di successive rielaborazioni che Anna stessa stava facendo, auspicando una futura pubblicazione del suo diario; alcune pagine del diario furono omesse, perch\u00e9 ritenute da Otto Frank non rilevanti. La prima edizione critica del diario fu pubblicata nel 1986.\nIl libro suscit\u00f2 un vasto interesse; ebbe svariate traduzioni (oltre settanta) e rappresenta una delle pi\u00f9 tragiche, immediate e toccanti testimonianze della Shoah.\nIl libro \u00e8 stato anche oggetto di una riduzione teatrale e di due lungometraggi, usciti al cinema nel 1959 e 2016 nonch\u00e9 di due film di animazione nel 1978 e 1995.\nNel 2009 l'UNESCO ha inserito il \"Diario di Anna Frank\" nell'Elenco delle Memorie del mondo.\nIl manoscritto originale \u00e8 conservato nell'Istituto nazionale degli archivi sulla seconda guerra mondiale di Amsterdam.\nTrama.\nAnna Frank nasce nel 1929 a Francoforte e all'et\u00e0 di quattro anni si trasferisce insieme alla sua famiglia ad Amsterdam. Nel 1940 i Paesi Bassi vengono invasi dall'esercito tedesco. Il 12 giugno 1942, giorno del suo tredicesimo compleanno, Anna riceve in regalo un diario. Il 6 luglio 1942, per sfuggire ai nazisti, che arrestano tutti gli ebrei per portarli nei campi di concentramento, la famiglia Frank (Otto Frank, la moglie Edith e le due figlie Margot e Anna) entra in clandestinit\u00e0, nascondendosi in un alloggio segreto predisposto nei magazzini della ditta di Otto Frank. \nCon loro portano il minimo indispensabile, riducendo il pi\u00f9 possibile il bagaglio, in modo da passare inosservati. Anna porta con s\u00e9 poche cose, tra cui il suo diario. Nei giorni successivi un'altra famiglia va a vivere con loro: i signori Van Daan e il figlio Peter. Ultimo arrivato \u00e8 il signor Dussel. Dopo un po' di tempo, fra Peter e Anna nasce una forte amicizia che giorno dopo giorno si sviluppa in un tenero amore. Nel suo diario Anna Frank parla delle angosce, delle illusioni, dei sogni, della speranza, della distribuzione del cibo, dei turni in bagno, del cibo che non arriva, delle malattie temute e dello svolgimento della guerra. L'ultima annotazione porta la data del 1\u00ba agosto 1944; il 4 agosto l'alloggio segreto verr\u00e0 scoperto e tutti i suoi abitanti saranno arrestati.\nComposizione e storia editoriale.\nAnna inizi\u00f2 a scrivere il \"Diario\" il 12 giugno 1942. Il manoscritto a noi pervenuto della prima stesura consiste di tre quaderni, relativi ai seguenti rispettivi periodi: dal 12 giugno al 5 dicembre 1942; dal 22 dicembre 1943 al 17 aprile 1944; dal 17 aprile al 1\u00ba agosto 1944. La medesima prima stesura comprendeva originariamente uno o pi\u00f9 quaderni, andati perduti, corrispondenti al periodo compreso fra il 6 dicembre 1942 e il 21 dicembre 1943. Nell'edizione critica, pubblicata nel 1986, questa prima stesura \u00e8 indicata come \"versione A\".\nIl 28 marzo 1944 la radio del governo olandese in esilio, Radio Orange, lanci\u00f2 un appello ai propri concittadini affinch\u00e9 conservassero memoria scritta del periodo dell'occupazione, in modo da poter pubblicare tali memorie nel dopoguerra. Nel maggio 1944, seguendo tale appello, Anna cominci\u00f2 a rielaborare il proprio diario, in modo da renderlo pi\u00f9 adatto alla pubblicazione. Mentre continuava a scrivere la prima stesura, la ragazza inizi\u00f2 dunque parallelamente una seconda redazione \u2014 finalizzata alla pubblicazione \u2014 del suo diario, redazione che narra il periodo dal 20 giugno 1942 al 29 marzo 1944. Tale seconda stesura differisce dalla prima nello stile (pi\u00f9 accurato) e in alcuni accorgimenti letterari: uso di pseudonimi per designare le persone coinvolte, riscrittura di alcuni brani, tagli e accorpamenti di alcuni altri. In questa seconda stesura manca il periodo dal 12 al 20 giugno 1942; inoltre non \u00e8 narrato il periodo dal 30 marzo 1944 in poi (parte che probabilmente Anna non fece in tempo a redigere prima di venire catturata); in compenso vi \u00e8 documentato il periodo fra dicembre 1942 e dicembre 1943 che invece, come abbiamo visto, nel manoscritto della prima stesura risulta perduto. Nell'edizione critica, detta seconda stesura \u00e8 indicata come \"versione B\".\nLa denominazione pi\u00f9 corretta per l'opera sarebbe dunque \"Diari\" anzich\u00e9 \"Diario\", in quanto il manoscritto comprende in realt\u00e0 due redazioni.\nFinita la guerra, Miep Gies consegn\u00f2 a Otto Frank tutti i manoscritti di Anna da lei trovati nell'alloggio segreto dopo l'irruzione della polizia. Otto ne realizz\u00f2 una copia dattiloscritta per i suoi amici e parenti (oggi perduta). Un secondo dattiloscritto fu compilato dallo stesso Otto Frank basandosi soprattutto sulla versione B, integrandola dove necessario con la versione A, ma tralasciando tutta una serie di passi che Otto ritenne non meritevoli di diventare di pubblico dominio perch\u00e9 irrilevanti o perch\u00e9 troppo intimi. Otto omise cos\u00ec di riportare nel suo dattiloscritto vari brani del diario di Anna, contenenti critiche alla madre di lei, annotazioni concernenti la sessualit\u00e0, osservazioni circa il ruolo della donna nella societ\u00e0. In compenso aggiunse quattro racconti da un altro manoscritto di Anna, i \"Racconti dell'alloggio segreto\". Questa versione, compilata da Otto Frank, \u00e8 indicata nell'edizione critica come \"versione C\".\nA questo punto Otto Frank chiese ad un suo amico, Albert Cauvern, di rivedere il dattiloscritto per correggerne eventuali errori di ortografia o di grammatica. Cauvern and\u00f2 oltre il compito affidatogli, apportando anche modifiche di punteggiatura, soppressioni e aggiunte. Sul dattiloscritto della versione C, oltre alle correzioni di Albert Cauvern, risultano alcune altre correzioni di mano ignota. Al principio del 1946 il dattiloscritto venne poi ritrascritto dalla moglie di Albert, Isa Cauvern. Il testo dattiloscritto da Isa Cauvern \u00e8 quello che fu consegnato, sempre nel 1946, alla casa editrice olandese Contact. Questa casa editrice apport\u00f2 a tale testo ulteriori modifiche, censurando venticinque passaggi (sopprimendo ad esempio la parola \"mestruazioni\") e ampliandone leggermente altri a scopi didascalici. Dopo che Otto Frank ebbe approvato il testo cos\u00ec modificato, esso fu finalmente pubblicato dalla Contact nel giugno 1947.\nA questa prima pubblicazione olandese seguirono varie traduzioni: nel 1950 in francese, nel 1952 in inglese, nel 1954 in italiano (l'editore Einaudi propose la stesura della prefazione ad Alberto Moravia il quale accett\u00f2 ma non la scrisse mai). Infine, nel 1955 in tedesco: quest'ultima versione fu approntata da un'amica di famiglia dei Frank, la signora Anneliese Sch\u00fctz, che era stata insegnante di tedesco di Margot Frank, sorella di Anna. La Sch\u00fctz non si bas\u00f2 sull'edizione a stampa, bens\u00ec sul dattiloscritto riveduto da Albert Cauvern (privo quindi delle modifiche apportate dalla casa editrice Contact); tuttavia su questa traduzione tedesca si riscontrano, secondo Valentina Pisanty, altre consistenti \u00abmanomissioni del testo originale\u00bb, che la traduttrice oper\u00f2 al fine di \u00abrendere ideologicamente accettabile il diario per un pubblico tedesco\u00bb, eliminando \u00abi contenuti pi\u00f9 espressamente antitedeschi\u00bb del testo di Anna, e commettendo per di pi\u00f9 \u00abuna serie di grossolani errori di traduzione e di aggiunte non giustificate\u00bb.\nLa prima edizione in lingua inglese comprende sette passaggi contenuti nel dattiloscritto di Isa Cauvern che erano stati espunti dall'editore Contact e pertanto non figurano nella prima edizione olandese del 1947.\nOtto Frank dispose nel suo testamento che i manoscritti originali di Anna fossero devoluti all'Istituto per la Documentazione bellica di Amsterdam, che ne fece accertare scientificamente l'autenticit\u00e0. L'edizione critica curata da Harry Paape, Gerrold Van der Stroom e David Barnouw per lo stesso Istituto, comprendente per la prima volta sia la versione A sia la versione B dei \"Diari\", \u00e8 stata edita nel 1986.\nSei mesi prima di morire, Otto Frank espunse dal manoscritto dei \"Diari\" cinque pagine (datate 8 febbraio 1944) che contenevano alcune dure critiche alla madre di Anna, e le consegn\u00f2 al suo amico Cornelius Suijk, all'epoca direttore amministrativo della Fondazione Anna Frank di Amsterdam. Tali pagine, pertanto, non comparvero nell'edizione critica del 1986; Sujik le rese pubbliche solamente nel 1998 ed esse figurano nelle successive ristampe dell'edizione critica.\nSulla base del lavoro effettuato per l'edizione critica (la quale, presentando in parallelo le diverse redazioni dei \"Diari\", risulta di difficile lettura per i non specialisti), la Fondazione Anna Frank di Basilea diede incarico alla scrittrice e traduttrice tedesca Mirjam Pressler di predisporre una nuova edizione della versione C, destinata al grande pubblico e integrata con numerosi passi recuperati dalle versioni A e B. Pubblicata in olandese nel 1991, l'edizione curata dalla Pressler venne tradotta in italiano nel 1993; le edizioni successive al 1998 contengono le pagine ritrovate in quell'anno. Il testo curato da Mirjam Pressler viene talora indicato come \"versione D\".\nIl 1\u00ba gennaio 2016, alla scadenza dei diritti d'autore, il professore Olivier Ertzscheid e la parlamentare Isabelle Attard pubblicarono online il testo della prima edizione in lingua olandese dei diari, scatenando le proteste della fondazione \u00abAnne Frank Fonds\u00bb, che minacci\u00f2 azioni legali.\nNel maggio 2018 la \"Anne Frank Huis\" rese pubblica la scoperta del contenuto di due pagine del diario - scritte dall'autrice (all'epoca tredicenne) il 28 settembre 1942 - che la stessa Anna aveva nascosto coprendole con del nastro adesivo marrone a causa dei loro riferimenti alla sessualit\u00e0. Fotografate e decifrate con l'ausilio delle moderne tecnologie digitali, queste pagine (secondo il parere di uno dei ricercatori) \u00abnon sono tanto importanti per il loro contenuto \u2013 riflessioni sul sesso appaiono anche in altri punti del diario anche se non cos\u00ec esplicite \u2013 ma per la loro valenza storica e letteraria\u00bb.\nAutenticit\u00e0 del \"Diario\".\nFin dai primi anni cinquanta gli autori negazionisti hanno sostenuto che il \"Diario\" fosse un falso, ma tale tesi non ha trovato alcuna conferma ed \u00e8 considerata di nessun valore da parte degli storici.\nUna delle affermazioni pi\u00f9 diffuse \u00e8 che il diario sarebbe stato scritto con una penna biro, oggetto che fu prodotto solo a partire dal 1945. In realt\u00e0 nessuna parte del manoscritto \u00e8 redatta con penna biro; la diceria nasce da un rapporto di polizia che nel 1980 attestava la presenza, in mezzo al manoscritto originale, di due foglietti sciolti, lasciati una ventina d'anni prima da alcuni periti che avevano esaminato i testi. Ma nessuno di questi foglietti \u00e8 mai stato pubblicato come parte del testo dei \"Diari\", essendo sempre stato evidente che non facevano parte del manoscritto di Anna.\nUn'altra obiezione dei negazionisti riguarda la pagina datata 9 ottobre 1942, in cui vengono menzionate le camere a gas, della cui esistenza non si sarebbe ancora parlato a quell'epoca. In realt\u00e0 gi\u00e0 a partire dal giugno 1942 la BBC (ascoltata in segreto nel rifugio) parlava apertamente di camere a gas nelle proprie trasmissioni radio.\nPer smentire le tesi negazioniste, Simon Wiesenthal nel 1963 rintracci\u00f2 Karl Silberbauer, l'ufficiale delle SS che aveva effettuato l'arresto della famiglia Frank. Silberbauer, che faceva parte della polizia austriaca, conferm\u00f2 la storia di Anna Frank, aggiungendo dettagli sulla cattura della ragazza e dei suoi familiari.\nNel 1976, Otto Frank denunci\u00f2 Heinz Roth di Francoforte, che aveva pubblicato un pamphlet nel quale asseriva che il diario fosse un falso. Il giudice sentenzi\u00f2 che se Roth avesse ripetuto pubblicamente tale affermazione o altre simili sarebbe stato sottoposto ad una multa di 500.000 marchi tedeschi e a sei mesi di prigione. Roth fece ricorso contro la decisione della corte, ma mor\u00ec poco dopo, nel 1978. L'anno dopo il suo appello venne respinto.\nDopo la morte di Otto Frank nel 1980, il diario originale, lettere incluse, fu ereditato dall'Istituto dei Paesi Bassi per la documentazione di guerra, che nel 1986 commission\u00f2 una perizia forense del diario attraverso il Ministero della Giustizia. La perizia confront\u00f2 la calligrafia con altri autografi di Anna e analizz\u00f2 la carta, la colla e l'inchiostro, attestando che i materiali erano compatibili con quelli disponibili all'epoca e dichiarando il diario autentico. Tale ricerca fu allegata all'edizione critica del diario. Il 23 marzo 1990 la Corte regionale di Amburgo reiter\u00f2 la sua autenticit\u00e0.\nIn vari suoi testi, il principale dei quali risalente al 1978, il negazionista Robert Faurisson afferm\u00f2 che il diario sarebbe un falso; l'opera conterrebbe, a suo dire, diverse contraddizioni: lo stile di prosa e la calligrafia di Anna Frank non sembrerebbero quelle di un'adolescente e nascondersi nell'alloggio segreto sarebbe stato impossibile.\nIn realt\u00e0 la perizia calligrafica effettuata sul manoscritto, confrontato con altri documenti autografi di Anna Frank (fra cui lettere e cartoline spedite dall'autrice fra il 1941 e il 1942, prima del suo periodo di clandestinit\u00e0), conferma che la grafia dei \"Diari\" \u00e8 la stessa degli altri documenti. Quanto agli altri elementi che Faurisson considera improbabili o inverosimili, nessuno di essi \u00e8 considerato tale da inficiare l'autenticit\u00e0 dei \"Diari\".\nLa Casa Anna Frank (la fondazione che cura il museo) e la Fondazione Anna Frank di Basilea intentarono una causa civile nel dicembre 1993, per proibire la distribuzione del libello di Faurisson nei Paesi Bassi. Il 9 dicembre 1998, la Corte Distrettuale di Amsterdam sentenzi\u00f2 a favore dei richiedenti, vietando ogni futura negazione dell'autenticit\u00e0 del diario nonch\u00e9 la distribuzione sul territorio nazionale di pubblicazioni che ne affermassero la falsit\u00e0, imponendo inoltre una sanzione di 25000 fiorini olandesi per ogni eventuale futura violazione di tale sentenza.\nCritica.\nRiferendosi alle varie manipolazioni subite dal testo dei \"Diari\" nelle sue edizioni antecedenti l'edizione critica del 1986, Valentina Pisanty ha scritto che la \u00abstoria editoriale dei diari di Anne Frank dimostra complessivamente un atteggiamento di eccessivo lassismo filologico che, alla lunga, si \u00e8 dimostrato deleterio in quanto ha fornito non pochi appigli a tutti coloro che avevano interesse a delegittimare il testo in questione\u00bb. \nSecondo lo storico Sergio Luzzatto, come \u00abfonte, i \"Diari\" vanno maneggiati da uno storico unicamente nella loro edizione critica\u00bb; egli formula alcune riserve anche sull'edizione del 1991 curata da Mirjam Pressler, sostenendo che essa cancella \u00abogni differenza tra le stratificazioni del testo, compiendo un'opera ancora pi\u00f9 pesantemente manipolatoria di quella realizzata a suo tempo da Otto Frank\u00bb. Luzzatto, comunque, osserva che l'edizione critica \u00abconsente di smentire la leggenda negazionista secondo cui il diario sarebbe stato scritto dal padre ben pi\u00f9 che dalla figlia\u00bb. Secondo Luzzatto, Otto, nella sua versione C, scelse anzi di reintegrare alcuni passi della versione A che la stessa Anna, per \u00abautocensura preventiva\u00bb, aveva tralasciato di riportare nella versione B. \nScrive Luzzatto: \u00abOggi, lungi da riconoscere in Otto Frank (come vorrebbero Robert Faurisson e gli spargitori di odio antisemita sul web) il malizioso artefice di una truffa politico-letteraria, i lettori dell'edizione critica dei \"Diari\" hanno ragione di riconoscere in lui un interprete meraviglioso dei manoscritti originali. Fu infatti con grandissima sensibilit\u00e0 che il padre intervenne sui testi della figlia: da un lato, raccogliendo, o anche allargando il velo di discrezione che Anne aveva deciso di stendere sopra i conflitti con la madre e la sorella; dall'altro lato, restituendo un'esistenza a ragionamenti, passioni, desideri che Anne aveva deciso di sacrificare per motivi di opportunit\u00e0, perch\u00e9 sperava cos\u00ec di vedersi pi\u00f9 facilmente pubblicata dopo la fine della guerra. - Fu grazie al lavoro di Otto che nei Paesi Bassi nel 1947, e poi l\u00e0 nel mondo dove il \"Diario\" usc\u00ec in traduzione, milioni di lettori poterono incontrare un'Anne Frank ancora viva e palpitante, ricomposta sulla pagina a partire dai due testi cui si era consegnata. [...] In altri termini, fu grazie al collage non dichiarato della versione A con la versione B che la figura di Anne Frank pot\u00e9 emergere, nella versione C, in tutta la sua umanit\u00e0 di ragazza insieme normale ed eccezionale. Il libro-simbolo della Shoah era nato dalle mani di un padre amoroso, non da quelle di un rigoroso filologo\u00bb.\nLo storico Alberto Cavaglion, dopo aver osservato che la versione D, curata da Mirjiam Pressler con l'intento di \u00abreintegrare i passi tagliati\u00bb nella versione C, \u00e8 stata \u00abpresentata a tutto il mondo come definitiva\u00bb, commenta: \u00abUn'operazione che molti studiosi, non a torto, giudicano discutibile: in primo luogo perch\u00e9 toglie autorevolezza all'edizione critica, poi perch\u00e9 impedisce al lettore di farsi un'idea del percorso autogenerativo dal brogliaccio al testo\u00bb.\nAdattamenti.\nIl diario di Anna Frank ha avuto nel tempo diverse riduzioni e/o adattamenti per il teatro, il cinema (anche d'animazione) e la televisione. \nSi riportano di seguito i titoli principali:"}
{"id": "285261", "revid": "767487", "url": "https://it.wikipedia.org/wiki?curid=285261", "title": "Concordia (nome)", "text": "Origine e diffusione.\nRiprende un gentilizio latino tratto dal termine \"concordia\" che, esattamente come in italiano, significa \"armonia\", \"unione\", \"pace\"; etimologicamente, \"concordia\" deriva da \"cum\" (\"con\") e \"cor, cordis\" (\"cuore\"), ad indicare proprio l'unione simbolica dei cuori. Il nome condivide il suo significato con molti altri, fra cui Armonia, Frida, Irene, Salom\u00e8, Shanti, Mira e Pace.\nIl nome era portato da Concordia, la dea romana della pace e della concordia, a cui \u00e8 dedicato l'asteroide 58 Concordia. Venne inoltre portato da alcuni santi e sante, il cui culto ne ha aiutato la diffusione.\nOnomastico.\nL'onomastico si festeggia il 13 agosto in ricordo di santa Concordia, nutrice di sant'Ippolito, martire a Roma sotto Valeriano. La forma maschile venne portata invece da diversi altri santi, ricordati alle date seguenti:"}
{"id": "285265", "revid": "486946", "url": "https://it.wikipedia.org/wiki?curid=285265", "title": "Visual Studio.NET", "text": ""}
{"id": "285267", "revid": "1573940", "url": "https://it.wikipedia.org/wiki?curid=285267", "title": "Sausalito", "text": "Sausalito \u00e8 una citt\u00e0 della Contea di Marin, in California (Stati Uniti d'America) nelle vicinanze di San Francisco e del Golden Gate Bridge. Durante la seconda guerra mondiale fu un centro molto attivo nella costruzioni di navi, ma col tempo ha perso la sua vocazione industriale per trasformarsi in un'amena localit\u00e0 turistica, nonch\u00e9 in una delle zone residenziali pi\u00f9 ricche nelle vicinanze di San Francisco.\nAl censimento del 2000, aveva 7.330 abitanti.\nLa piccola cittadina \u00e8 famosa per il grande numero di orefici che vi hanno l'attivit\u00e0.\nGeografia fisica.\nSausalito \u00e8 a 37\u00b051'28\" Nord, 122\u00b029'25\" Ovest. Fa parte della San Francisco Bay Area."}
{"id": "285268", "revid": "47767", "url": "https://it.wikipedia.org/wiki?curid=285268", "title": "Clizia (nome)", "text": "Origine e diffusione.\nDeriva dal nome greco \u039a\u03bb\u03c5\u03c4\u03b9\u03b1 (\"Klytia\"), femminile di \u039a\u03bb\u03c5\u03c4\u03b9\u03bf\u03c2 (\"Klytios\"); si basa sul termine \u03ba\u03bb\u03c5\u03c4\u03bf\u03c2 (\"klytos\"), \"famoso\", \"illustre\", \"nobile\", e ha quindi significato analogo ai nomi Berta, Shohreh, Aneirin, Nabil e Clelia.\n\u00c8 un nome di tradizione classica, portato nella mitologia greca da Clizia, la ninfa innamorata del sole (Apollo o Elio) e non ricambiata e che si trasform\u00f2 in eliotropio, il fiore che - secondo la tradizione - segue inclinandosi gli spostamenti del sole. Da lei prende il nome 73 Klytia, un asteroide della fascia principale. \n\"Clizia\", secondo alcune tradizioni, \u00e8 anche il nome della regina della Lidia, moglie prima di Candaule e poi di Gige, citata da Erodoto nelle sue \"Storie\".\nOnomastico.\nL'onomastico viene festeggiato il 1\u00ba novembre, festa di Tutti i Santi, poich\u00e9 non esistono sante con questo nome che \u00e8 quindi adespota."}
{"id": "285271", "revid": "697352", "url": "https://it.wikipedia.org/wiki?curid=285271", "title": "After Midnight", "text": ""}
{"id": "285272", "revid": "226458", "url": "https://it.wikipedia.org/wiki?curid=285272", "title": "Civita (nome)", "text": ". \nOrigine e diffusione.\nRiflette il culto di \"Maria Santissima della Civita\", patrona di Itri (LT) ed \u00e8 quindi particolarmente diffuso nel Lazio e anche nell'alto casertano. \u00c8 spesso utilizzato unitamente al nome Maria.\nIl termine \"civita\" deriva dalla parola latina \"civitas\", citt\u00e0. \nOnomastico.\nL'onomastico si festeggia in onore di Maria Santissima della Civita, commemorata il 21 luglio."}
{"id": "285274", "revid": "121822593", "url": "https://it.wikipedia.org/wiki?curid=285274", "title": "Museo archeologico regionale di Agrigento", "text": "Il Museo archeologico regionale \"Pietro Griffo\" di Agrigento raccoglie le collezioni di materiali archeologici statali, civiche e diocesane, e costituisce un insieme organico e di particolare importanza per la comprensione della storia della citt\u00e0 di Agrigento e del suo territorio. L'architettura e l'assetto museografico si devono all'architetto Franco Minissi.\nPercorsi di visita.\nIl museo archeologico \u00e8 organizzato su un doppio percorso di visita, nel primo (sale I- XI) sono esposti i reperti provenienti da \"Akr\u00e1gas\" ad \"Agrigentum,\" nel secondo (sale XII- XVII) percorso sono esposti i reperti provenienti da territorio di Agrigento, Enna e Caltanissetta."}
{"id": "285276", "revid": "110157", "url": "https://it.wikipedia.org/wiki?curid=285276", "title": "Croce (nome)", "text": "Origine e diffusione.\nDal nome medievale di ambito religioso \"Croce\", che allude alla croce quale simbolo del Cristianesimo, analogamente al nome greco \"Stauros\". Etimologicamente deriva dal latino \"crux\", \"crucis\", a cui risale anche il nome Crocifissa\nIn Italia \u00e8 diffuso prevalentemente nel Sud, in particolar modo in Sicilia. La forma spagnola \"Cruz\", particolarmente ben attestata al femminile, \u00e8 stata recentemente adottata al maschile nei paesi inglesi, forse per assonanza con il cognome \"Cruise\".\nOnomastico.\nL'onomastico si pu\u00f2 festeggiare il 14 settembre in occasione dell'Esaltazione della Santa Croce. L'8 agosto si ricorda inoltre anche un beato, il vescovo di Cuenca Cruz Laplana y Laguna, martire a Villar de Olalla."}
{"id": "285280", "revid": "399", "url": "https://it.wikipedia.org/wiki?curid=285280", "title": "Curzio", "text": "Origine e diffusione.\nDeriva dall'antico gentilizio romano \"Curtius\", derivato dal soprannome \"Curtus\", cio\u00e8 \"corto\" (nel senso di \"monco\", privo di qualche arto). Pu\u00f2 inoltre rappresentare una forma italianizzata di \"Kurt\", una variante tedesca del nome Corrado.\n\u00c8 maggiormente diffuso in Toscana e in Emilia-Romagna. La notoriet\u00e0 del nome \u00e8 dovuta alla fama di Curzio Malaparte, che scrisse il romanzo \"La pelle\".\nOnomastico.\nNessun santo ha mai portato il nome Curzio, che quindi \u00e8 adespota. L'onomastico pu\u00f2 essere festeggiato il 1\u00ba novembre, in occasione di Ognissanti."}
{"id": "285281", "revid": "6923", "url": "https://it.wikipedia.org/wiki?curid=285281", "title": "Un tass\u00ec per Tobruk", "text": "Un tass\u00ec per Tobruk (\"Un taxi pour Tobrouk\") \u00e8 un romanzo di Ren\u00e9 Havard. Dal libro \u00e8 stato tratto nel 1961 un film omonimo (in italiano \"Un taxi per Tobruk\"), di Denys de La Patelli\u00e8re.\nLa storia si svolge durante la seconda guerra mondiale (dal 14 ottobre 1942 al 3 aprile 1943) sulla costa nordorientale dell'Africa, in Cirenaica (fra gli odierni Libia ed Egitto). L'azione si svolge principalmente nell'oasi di Tazerbo. Il protagonista, il sottotenente Fran\u00e7ois Barandier dell'esercito di liberazione francese, \u00e8 al comando di una squadra che compie diverse azioni di sabotaggio contro le truppe tedesche. Inseguiti dai nemici attraverso il deserto, riescono a catturare un mezzo nemico e fare prigioniero il pilota, che dovr\u00e0 condurli fino a Tobruch. Il viaggio diventer\u00e0 un'odissea a cui non sopravviver\u00e0 quasi nessuno del gruppo."}
{"id": "285284", "revid": "253269", "url": "https://it.wikipedia.org/wiki?curid=285284", "title": "Ren\u00e9 Havard", "text": "Biografia.\nDurante la guerra, si arruol\u00f2 volontario nella Resistenza francese e dopo lo sbarco degli Alleati in Normandia, in un reggimento di cavalleria, dell'armata del generale Patton, dove combatt\u00e9 come soldato dell'esercito americano, sempre come volontario.\nCarriera.\nNel 1946 inizi\u00f2 la sua carriera d'attore di teatro, e recit\u00f2 in pi\u00f9 di 60 spettacoli. Pi\u00f9 tardi entr\u00f2 nella tv, dove lavor\u00f2 per 2 anni in qualit\u00e0 di regista, per passare in seguito al cinema, dove si impegn\u00f2 sia come attore sia come sceneggiatore.\nForte della sua esperienza di guerra, intraprese poi una nuova carriera, quella di scrittore, e lavor\u00f2 contemporaneamente alla stesura del romanzo e alla sceneggiatura del film \"Un tass\u00ec per Tobruk\", che fu il suo primo libro e il suo primo film (1961), e che ottenne in entrambe le versioni un enorme successo. Il periodo storico della storia \u00e8 quello della seconda guerra mondiale e parte dal pomeriggio del 14 ottobre 1942 per finire all'alba del 3 aprile 1943."}
{"id": "285285", "revid": "47767", "url": "https://it.wikipedia.org/wiki?curid=285285", "title": "Crisante", "text": "Origine e diffusione.\nDeriva dal nome greco \u03a7\u03c1\u03c5\u03c3\u03b1\u03bd\u03b8\u03bf\u03c2 (\"Chrysanthos\"), latinizzato in \"Chrysantus\". \u00c8 composto da \u03c7\u03c1\u03c5\u03c3\u03bf\u03c2 (\"chrysos\", \"oro\", \"dorato\", da cui anche Crisostomo e Criseide) e \u03b1\u03bd\u03b8\u03bf\u03c2 (\"anthos\", \"fiore\", \"bocciolo\", da cui anche Antea, Antusa e Antimo), e vuol dire quindi \"fiore d'oro\". Ha dunque un significato simile a quello del nome Rosaura.\nOnomastico.\nL'onomastico viene festeggiato il 25 ottobre in ricordo di san Crisante, martire con santa Daria a Roma sotto Numeriano."}
{"id": "285288", "revid": "287204", "url": "https://it.wikipedia.org/wiki?curid=285288", "title": "Tiburon (California)", "text": "Tiburon, che significa squalo in spagnolo, \u00e8 un centro abitato (\"Town\") degli Stati Uniti d'America, situato nella contea di Marin dello Stato della California. Nel censimento del 2000 la popolazione era di 8.666 abitanti. Occupa gran parte dell'omonima penisola, che si protende verso sud nella Baia di San Francisco. La bellezza dei luoghi richiama persone di alto reddito, che stabiliscono a Tiburon la propria residenza, nonch\u00e9 molti turisti."}
{"id": "285289", "revid": "125157144", "url": "https://it.wikipedia.org/wiki?curid=285289", "title": "Dalila (nome)", "text": "Origine e diffusione.\nDeriva dal nome ebraico \u05d3\u05b0\u05bc\u05dc\u05b4\u05d9\u05dc\u05b8\u05d4 (\"Delilah\"), basato su una radice semitica \"d-l-l\" o \"dolal\" col senso di \"languire\", \"vacillare\", \"penzolare\"; il significato del nome viene interpretato in vari modi, fra cui \"delicata\", \"debole\", \"amorosa\", \"leggera\", \"sottile\", \"dai capelli fluenti\" o \"dai ricci ondulati\" o anche \"misera\", \"povera\", \"povert\u00e0\". Il nome \u00e8 giunto in greco come \u0394\u03b1\u03bb\u03b9\u03bb\u03b1 (\"Dalila\", ma \u00e8 attestato come \u0394\u03b1\u03bb\u03b9\u03b4\u03b1, \"Dalida\", nella \"Septuaginta\"), passando immutato in latino e quindi in italiano.\nSi tratta di un nome biblico, portato nell'Antico Testamento da Dalila, l'amante di Sansone, che trad\u00ec tagliandogli nel sonno i capelli per privarlo della sua immensa forza e consegnandolo ai filistei. La vicenda biblica \u00e8 stata ripresa in molte opere, come la \"Samson et Dalila\" di Camille Saint-Sa\u00ebns. Nonostante la connotazione negativa del personaggio, il nome gode di una certa diffusione; in Italia \u00e8 attestato prevalentemente nel Centro-Nord, in particolare in Lombardia e Toscana; venne addirittura adottato dai puritani a partire dal XVII secolo, diffondendosi cos\u00ec nei paesi anglofoni (sebbene in tale lingua il nome abbia anche assunto il significato comune di \"tentatrice\", \"donna traditrice\").\nIl nome \"Dalida\", oltre ad essere una variante dialettale di Dalila, pu\u00f2 anche essere una ripresa del nome d'arte di Dalida, la cantante franco-italiana celebre nella seconda met\u00e0 del Novecento; la diva, il cui vero nome era Iolanda Cristina Gigliotti, scelse questo pseudonimo proprio ispirandosi alla figura biblica, dopo aver visto il film \"Sansone e Dalila\", modificandolo con il cambio di consonante.\nOnomastico.\nIl nome Dalila,viene festeggiato il 3 novembre, ma pu\u00f2 essere festeggiato anche il 1 novembre, in occasione di Ognissanti."}
{"id": "285291", "revid": "729019", "url": "https://it.wikipedia.org/wiki?curid=285291", "title": "Coppa del Mondo di sci alpino 1982", "text": "La Coppa del Mondo di sci alpino 1982 fu la sedicesima edizione della manifestazione organizzata dalla Federazione Internazionale Sci; ebbe inizio il 4 dicembre 1981 a Val-d'Is\u00e8re, in Francia, e si concluse il 27 marzo 1982 a Monginevro, ancora in Francia. Nel corso della stagione si tennero a Schladming e a Haus i Campionati mondiali di sci alpino 1982, non validi ai fini della Coppa del Mondo, il cui calendario contempl\u00f2 dunque un'interruzione durante il mese di febbraio.\nIn campo maschile furono disputate 33 gare (10 discese libere, 9 slalom giganti, 9 slalom speciali, 5 combinate), in 20 diverse localit\u00e0. Lo statunitense Phil Mahre si aggiudic\u00f2 sia la coppa di cristallo, il trofeo assegnato al vincitore della classifica generale, sia quelle di slalom gigante e e di slalom speciale; il canadese Steve Podborski vinse la Coppa di discesa libera. Mahre era il detentore uscente della Coppa generale.\nIn campo femminile furono disputate 31 gare (8 discese libere, 9 slalom giganti, 10 slalom speciali, 4 combinate), in 19 diverse localit\u00e0. La svizzera Erika Hess si aggiudic\u00f2 sia la coppa di cristallo, sia quella di slalom speciale; la francese Marie-C\u00e9cile Gros-Gaudenier vinse la Coppa di discesa libera, la tedesca occidentale Irene Epple quella di slalom gigante. Marie-Th\u00e9r\u00e8se Nadig era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1982 venne anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1981 venne anche stilata la classifica della combinata, sebbene non venisse assegnato alcun trofeo alla vincitrice."}
{"id": "285292", "revid": "47767", "url": "https://it.wikipedia.org/wiki?curid=285292", "title": "Dagoberto", "text": "Varianti.\nFemminile: Dagoberta\nOrigine e diffusione.\nContinua il nome germanico \"Dagaperht\", attestato in numerose forme e latinizzato gi\u00e0 dal VII secolo in \"Dagobertus\"; \u00e8 composto da \"dagos\" (\"giorno\", \"luce\") e \"bert\" (\"illustre\", \"splendido\", \"brillante\"), il suo significato pu\u00f2 essere interpretato come \"splendido giorno\" o \"splendente come la luce\". Entrambe le radici sono ben attestate nell'onomastica germanica: \"dag\" \u00e8 usata specialmente nei nomi scandinavi (quali Dag, Dagny e Dagmar), mentre \"bert\" si ritrova in Alberto, Roberto, Lamberto e Bertrando.\nIn Italia, da una rilevazione del 1982, risultava distribuito nel Centro-Nord, con maggiore compattezza in Toscana; tale diffusione (comunque molto scarsa) \u00e8 sostenuta dalla fama dei tre re franchi cos\u00ec chiamati, di cui uno venerato come santo, nonch\u00e9 forse, almeno per la Toscana, dal nome del primo arcivescovo di Pisa, Dagoberto Lanfranchi. \nOnomastico.\nL'onomastico si pu\u00f2 festeggiare il 23 dicembre in memoria di san Dagoberto II detto \"il Giovine\", re dei Franchi."}
{"id": "285305", "revid": "22475", "url": "https://it.wikipedia.org/wiki?curid=285305", "title": "Dizionario del Diavolo", "text": "Il Dizionario del Diavolo \u00e8 un irriverente e cinico vocabolario scritto da Ambrose Bierce, giornalista e scrittore statunitense. La prima pubblicazione risale al 1906, il titolo originale era \"The Cynic's Word Book\", ossia \"Il vocabolario del cinico\", e rinominato poi nel 1911 \"The Devil's Dictionary\".\nAttraverso le definizioni e gli aforismi contenuti nell'opera, l'autore punta il dito contro i difetti e l'ipocrisia della societ\u00e0 statunitense della fine del XIX secolo, verso la religione la politica e la morale del tempo.\nL'autore si rivolge al pubblico \"verso\" il quale il dizionario \u00e8 destinato: \"Anime illuminate che preferiscono i vini secchi a quelli dolci, la sensibilit\u00e0 al sentimento, lo spirito all'umorismo e l'inglese corretto al gergo\"."}
{"id": "285306", "revid": "729019", "url": "https://it.wikipedia.org/wiki?curid=285306", "title": "Ipertricosi", "text": "Con il termine ipertricosi si identifica un aumento della pelosit\u00e0, senza zone di predilezione.\nDescrizione.\nSi differenzia da\nLe possibili cause.\nLa presenza della ipertricosi \u00e8 poco riscontrata nelle etnie asiatica e nera, ed \u00e8 poco comune nell'Europa del nord mentre \u00e8 frequente nel bacino mediterraneo. Solitamente si tratta di iperattivit\u00e0 ormonale, in modo particolare di ormoni quali il diidrotestosterone (DHT) e i glucocorticoidi. Nelle donne l'irsutismo \u00e8 correlato con il diabete mellito tipo II, negli uomini l'ipertricosi e il DHT sono correlati con problemi alla prostata."}
{"id": "285307", "revid": "933835", "url": "https://it.wikipedia.org/wiki?curid=285307", "title": "Georg Agricola", "text": "\u00c8 conosciuto come il padre della mineralogia. Il suo vero nome era Georg Pawer (o Georg Bauer); \"Agricola\" \u00e8 la versione latina del suo nome, dato che \"Bauer\" significa \"contadino\".\nBiografia.\nDotato di un precoce intelletto, fin da giovane ha teso tutto s\u00e9 stesso alla ricerca di nuovi metodi per apprendere, tanto che all'et\u00e0 di vent'anni \u00e8 stato nominato rettore straordinario di greco alla cosiddetta \"Grande Scuola\" di Zwickau, in Germania, e inizi\u00f2 anche la sua carriera di scrittore in filologia. Dopo due anni si ritir\u00f2 da questo incarico per proseguire i suoi studi a Lipsia, dove, come rettore, ricevette il supporto del professore di classici Petrus Mosellanus (1493-1524), un celebrato umanista del tempo, con cui Agricola era gi\u00e0 in corrispondenza. Qui vot\u00f2 s\u00e9 stesso agli studi di medicina, fisica, e chimica. Dopo la morte di Mosellanus, egli fece un viaggio in Italia dal 1524 al 1526, dove consegu\u00ec il suo dottorato.\nAgricola torn\u00f2 a Zwickau nel 1527, e fu scelto come fisico della citt\u00e0 a J\u00e1chymov (in tedesco Joachimsthal), un importante centro minerario e metallurgico boemo, dato che il suo obiettivo era in parte quello di \"riempire il vuoto nell'arte curativa\", e in parte di testare lo stato dell'arte della letteratura mineralogica, attraverso meticolose osservazioni di giacimenti minerari e dei metodi di trattamento dei minerali. La sua profonda conoscenza della filologia e della filosofia lo aveva abituato al pensiero sistematico, fornendogli la capacit\u00e0 di teorizzare i suoi studi e osservazioni sui minerali in un sistema logico, che cominci\u00f2 a pubblicare nel 1528.\nIl suo dialogo \"Bermannus, sive de re metallica dialogus\" (1530), il primo tentativo di portare la conoscenza dal puro piano teorico della scienza del tempo a quello pratico del lavoro, port\u00f2 Agricola alla ribalta, tanto che il libro comincia con una lettera di apprezzamento di Erasmo da Rotterdam.\nSempre nel 1530 il Principe Elettore Maurizio di Sassonia lo nomin\u00f2 storiografo, dandogli un contratto annuale, e cos\u00ec Agricola emigr\u00f2 a Chemnitz, il centro dell'industria mineraria dell'epoca, in modo tale da poter ampliare il suo raggio di osservazione. I cittadini mostrarono di apprezzare molto i suoi studi, nominandolo fisico della citt\u00e0 nel 1533. Nello stesso anno, egli pubblic\u00f2 un libro sul sistema di pesi e misure di Greci e Romani, intitolato \"De Mensuis et Ponderibus\".\nFu anche eletto borgomastro di Chemnitz. La sua popolarit\u00e0, tuttavia, fu di breve vita. Chemnitz, infatti, fu un violento centro del movimento protestante, mentre Agricola non aveva mai abbandonato la fede nella vecchia religione cattolica; fu cos\u00ec che fu obbligato ad abbandonare il suo posto pubblico, rassegnando le dimissioni dalla carica di borgomastro. Si ritir\u00f2 a vita privata, lontano dai movimentati contenziosi dell'epoca, votandosi interamente allo studio. Il suo interesse principale restava sempre la mineralogia, anche se continuava a occuparsi di medicina, matematica, teologia e storiografia. La sua principale opera storica fu il \"Dominatores Saxonici a prima origine ad hanc aetatem\", pubblicato a Freiberg, in Sassonia. Nel 1544 pubblic\u00f2 il \"De ortu et causis subterraneorum\", in cui poneva le basi della geologia fisica e della geologia applicata, criticando le vecchie teorie sull'argomento. Nel 1545 segu\u00ec il \"De natura eorum quae effluunt e terra\", nel 1546 il \"De veteribus et novis metallis\", un compendio sulla scoperta e occorrenza dei minerali, mentre nel 1548 pubblic\u00f2 il \"De animantibus subterraneis\", a cui seguirono negli anni seguenti svariate piccole pubblicazioni sui metalli.\nIl suo lavoro pi\u00f9 famoso, il \"De re metallica libri \u0425\u0406\u0406\", fu pubblicato nel 1556, sebbene apparentemente sia stato terminato molti anni prima, vista che la dedica all'elettore e suo fratello \u00e8 datata 1550. Questo libro \u00e8 un completo e sistematico trattato sull'attivit\u00e0 mineraria e sulla metallurgia, ed \u00e8 illustrato con raffinate e interessanti xilografie, e inoltre contiene in appendice gli equivalenti in tedesco dei termini tecnici usati nel testo in latino. Questo libro \u00e8 rimasto a lungo un'opera di riferimento, e pone il suo autore tra i pi\u00f9 esperti chimici del suo tempo. Credendo che la roccia nera di Schlossberg presso Stolpen fosse la stessa del basalto di Plinio il Vecchio, le assegn\u00f2 questo nome, originando cos\u00ec un termine petrologico che \u00e8 rimasto permanentemente nel vocabolario scientifico.\nNonostante la prova di tolleranza che Agricola aveva nella questione religiosa, non fin\u00ec la sua vita in pace. Rimase fino alla fine uno strenuo cattolico, sebbene tutti a Chemnitz fossero diventati luterani; e si dice che Agricola mor\u00ec per un attacco di apoplessia dovuta a un'accesa discussione con un teologo protestante. Mor\u00ec a Chemnitz il 21 novembre 1555, ed era cos\u00ec violento il risentimento teologico nei suoi confronti, che non fu neanche sepolto nella citt\u00e0 a cui aveva dato lustro. Tra due ali di dimostranti, fu portato a Zeitz, a sette chilometri e mezzo di distanza (7 miglia terrestri prussiane) da Chemnitz, e fu sepolto nella chiesa parrocchiale della citt\u00e0.\nIl \"De Re Metallica\" \u00e8 considerato un documento classico dell'alba della metallurgia, rimasto insuperato per due secoli. Nel 1912 il \"Mining Magazine\" di Londra ne pubblic\u00f2 una traduzione fatta dall'ingegnere minerario americano Herbert Hoover, oggi meglio ricordato nella sua veste di presidente degli Stati Uniti d'America, e da sua moglie Lou Henry Hoover."}
{"id": "285308", "revid": "436907", "url": "https://it.wikipedia.org/wiki?curid=285308", "title": "Shawnn Monteiro", "text": "Scoperta dal maestro della musica latina (latin jazz) Mongo Santamar\u00eda quando si esibiva nei club di San Jos\u00e8 in California fu chiamata con lui in una tourn\u00e9e musicale per l'America e da allora canta in tutto il mondo.\nLo stile di Shawn Monteiro si caratterizza per il timbro profondo, l'eleganza, la ricca dinamica, l'alternanza delle scat, il senso dello swing, in cui si legge la profonda influenza delle grandi cantanti jazz del passato, oltre che una spiccata vena artistica di profonda comunicazione espressiva. Ha collaborato con Clark Terry, Ray Brown, Lionel Hampton, Basie Band, Nat Adderly, Kenny Barron, Gary Bartz, James Williams, Bobby Durham, Jimmy Cobb, Stanley Jordan, Ed Thigpen, Johnny Griffin, Sonny Fortune solo per citarne alcuni. \u00c8 stata influenzata nel suo stile musicale da Carmen McRae, Sarah Vaughan.\nHa avuto anche molte esperienze con cantanti e gruppi non prettamente jazz: Spyro Gyra, Marvin Gaye, Weather Report, Four Tops, ecc.\nAttualmente canta negli States e in Europa e tiene seminari e masterclass in tutto il mondo. In estate \u00e8 ospite fissa del Tuscia in Jazz Festival dove oltre ad insegnare ai seminari, \u00e8 presidente della giuria del Jimmy Woode Award premio dedicato al padre, che si tiene ogni anno al festival viterbese."}
{"id": "285311", "revid": "729019", "url": "https://it.wikipedia.org/wiki?curid=285311", "title": "Coppa del Mondo di sci alpino 1983", "text": "La Coppa del Mondo di sci alpino 1983 fu la diciassettesima edizione della manifestazione organizzata dalla Federazione Internazionale Sci; ebbe inizio il 5 dicembre 1982 a Pontresina, in Svizzera, e si concluse il 20 marzo 1983 a Furano, in Giappone. Essendo un anno dispari, nel corso della stagione non si tennero n\u00e9 rassegne olimpiche n\u00e9 iridate. Per la prima volta furono inserite in calendario gare di supergigante, valide ai fini della classifica di slalom gigante.\nIn campo maschile furono disputate 37 gare (11 discese libere, 3 supergiganti, 7 slalom giganti, 11 slalom speciali, 5 combinate), in 18 diverse localit\u00e0. Lo statunitense Phil Mahre si aggiudic\u00f2 sia la coppa di cristallo, il trofeo assegnato al vincitore della classifica generale, sia quella di slalom gigante; l'austriaco Franz Klammer vinse la Coppa di discesa libera e gli svedesi Ingemar Stenmark quella di slalom speciale. Mahre era il detentore uscente della Coppa generale.\nIn campo femminile furono disputate 30 gare (8 discese libere, 2 supergiganti, 7 slalom giganti, 9 slalom speciali, 4 combinate), in 17 diverse localit\u00e0. La statunitense Tamara McKinney si aggiudic\u00f2 sia la coppa di cristallo, sia quella di slalom gigante; la svizzera Doris De Agostini vinse la Coppa di discesa libera, la sua connazionale Erika Hess quella di slalom speciale. La Hess era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nSlalom gigante.\nNb: nel 1983 la classifica di slalom gigante fu stilata includendo anche i risultati delle gare di supergigante.\nCombinata.\nNel 1983 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nSlalom gigante.\nNb: nel 1983 la classifica di slalom gigante fu stilata includendo anche i risultati delle gare di supergigante.\nCombinata.\nNel 1983 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "285323", "revid": "106456", "url": "https://it.wikipedia.org/wiki?curid=285323", "title": "Contea di Orange (California)", "text": "La contea di Orange (in inglese Orange County) \u00e8 una contea dello Stato della California, negli Stati Uniti. Il capoluogo \u00e8 Santa Ana ( abitanti), mentre la citt\u00e0 pi\u00f9 popolosa \u00e8 Anaheim ( abitanti).\nLa popolazione al censimento del 2000 era di abitanti. Secondo stime effettuate nel 2005 gli abitanti sarebbero saliti a , facendone la seconda contea in California e la quinta negli Stati Uniti per popolazione. Nella contea si trovano 34 citt\u00e0 con amministrazioni comunali. Sette di queste sono nella lista delle 200 citt\u00e0 pi\u00f9 popolate del paese.\nLa contea si trova al centro della cosiddetta Tech Coast, di cui la citt\u00e0 di Irvine \u00e8 diventata un centro nevralgico. Altre attivit\u00e0 economiche derivano dal turismo balneare e da quello movimentato da attrazioni come Disneyland, che ha sede ad Anaheim.\nLa Orange County \u00e8 nota per il benessere e per l'indirizzo politico generalmente conservatore degli abitanti, sebbene l'immagine di territorio uniformemente ricco e repubblicano non sia del tutto vera nella realt\u00e0 dei fatti. La contea e, per la precisione, la citt\u00e0 di Yorba Linda, ha dato i natali al trentasettesimo presidente degli Stati Uniti, Richard Nixon, il 9 gennaio 1913.\nAltra popolarit\u00e0 per la contea \u00e8 derivata negli ultimi anni dal telefilm \"The O.C.\", ambientato a Newport Beach.\nGeografia fisica.\nLa contea si trova nella parte meridionale della California. Lo United States Census Bureau certifica che l'estensione della contea \u00e8 di , di cui composti da terra, e i rimanenti composti di acqua. La contea \u00e8 la meno estesa della California meridionale.\nI confini della Orange County sono determinati ad ovest dall'Oceano Pacifico, a nord dalla Contea di Los Angeles, a nord-est da quella di San Bernardino, ad est dalla Contea di Riverside e a sud dalla Contea di San Diego.\nLa parte settentrionale della contea occupa la pianura costiera del Los Angeles Basin, mentre la met\u00e0 meridionale si trova ai piedi delle Santa Ana Mountains. Gran parte della popolazione risiede in una delle due valli costiere che si estendono nel bacino, la Santa Ana Valley e la Saddleback Valley. La pianura costiera si alza gradualmente verso le Santa Ana Mountains, che si trovano tra i confini della contea e la Cleveland National Forest. Il punto di massima elevazione \u00e8 il Santiago Peak (), che si trova a circa ad est di Santa Ana. Il Santiago Peak ed il vicino Modjeska Peak formano una cresta conosciuta come Saddleback, visibile praticamente da ogni punto della contea.\nIl fiume Santa Ana \u00e8 il principale corso d'acqua della contea. Il suo principale affluente a scorrere nella contea \u00e8 il Santiago Creek. Altri corsi d'acqua sono l'Aliso Creek, il San Juan Creek e l'Horsethief Creek. Il fiume San Gabriel scorre per breve tratto nella contea e sfocia nel Pacifico sul confine con la contea di Los Angeles, tra Long Beach e Seal Beach. Gli unici laghi naturali della contea, i Laguna Lakes, si trovano a Laguna Beach. Sono formati dall'acqua che scaturisce da una frattura del sottosuolo.\nCitt\u00e0 con amministrazione municipale.\nLa contea di Orange ha 34 citt\u00e0 incorporate (\"incorporated\"), ossia governate da una municipalit\u00e0. La prima incorporazione avvenne ad Anaheim nel 1870, la pi\u00f9 recente ad Aliso Viejo nel 2001.\nStoria.\nL'area ora occupata dalla contea era abitata un tempo da popolazioni native come i Tongva, gli Juane\u00f1o e i Luise\u00f1o. Dopo la spedizione compiuta da Gaspar de Portol\u00e1 nel 1769, un altro esploratore spagnolo, Jun\u00edpero Serra diede alla zona il nome di Vallejo de Santa Ana. Il 1\u00ba novembre 1776 venne eretto il primo insediamento europeo, la Missione di San Juan Capistrano.\nDopo la guerra con il Messico e il Trattato di Guadalupe Hidalgo (1848) l'area in questione venne ceduta agli Stati Uniti e, nel 1850, entr\u00f2 a far parte del nuovo Stato della California. Nel 1887, sulle montagne di Santa Ana si trov\u00f2 l'argento e a ci\u00f2 segu\u00ec un notevole aumento della popolazione. La crescita demografica spinse il parlamento statale della California a separare la zona dalla Contea di Los Angeles e a creare la Contea di Orange. La nuova entit\u00e0 politico-amministrativa nacque l'11 marzo 1889. Il nome deriv\u00f2 dal prodotto agricolo pi\u00f9 famoso della zona. La citt\u00e0 di Orange, che venne inclusa nella nuova contea, non aveva derivato il nome dal frutto, ma dalla Contea di Orange, in Virginia. Oltre agli agrumi e all'argento, altre importanti produzioni agricole dei primi tempi furono quelle di avocado. Nella neonata contea non mancarono anche attivit\u00e0 connesse all'estrazione di petrolio."}
{"id": "285328", "revid": "729019", "url": "https://it.wikipedia.org/wiki?curid=285328", "title": "Coppa del Mondo di sci alpino 1984", "text": "La Coppa del Mondo di sci alpino 1984 fu la diciottesima edizione della manifestazione organizzata dalla Federazione Internazionale Sci; ebbe inizio il 1\u00ba dicembre 1983 a Kranjska Gora, in Jugoslavia, e si concluse il 24 marzo 1984 a Oslo, in Norvegia. Nel corso della stagione si tennero a Sarajevo i XIV Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione durante il mese di febbraio.\nIn campo maschile furono disputate 37 gare (10 discese libere, 4 supergiganti, 8 slalom giganti, 10 slalom speciali, 5 combinate), in 22 diverse localit\u00e0. Lo svizzero Pirmin Zurbriggen si aggiudic\u00f2 sia la coppa di cristallo, il trofeo assegnato al vincitore della classifica generale; il suo connazionale Urs R\u00e4ber vinse la Coppa di discesa libera e il lussemburghese Marc Girardelli quella di slalom speciale. Phil Mahre era il detentore uscente della Coppa generale.\nIn campo femminile furono disputate 34 gare (8 discese libere, 2 supergiganti, 7 slalom giganti, 11 slalom speciali, 6 combinate), in 18 diverse localit\u00e0. La svizzera Erika Hess si aggiudic\u00f2 sia la coppa di cristallo, sia quella di slalom gigante; la sua connazionale Maria Walliser vinse la Coppa di discesa libera e la statunitense Tamara McKinney quella di slalom speciale. La McKinney era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nSlalom gigante.\nNb: nel 1984 la classifica di slalom gigante fu stilata includendo anche i risultati delle gare di supergigante.\nCombinata.\nNel 1984 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nSlalom gigante.\nNb: nel 1984 la classifica di slalom gigante fu stilata includendo anche i risultati delle gare di supergigante.\nCombinata.\nNel 1984 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "285331", "revid": "33689", "url": "https://it.wikipedia.org/wiki?curid=285331", "title": "Demone (disambigua)", "text": ""}
{"id": "285332", "revid": "2175", "url": "https://it.wikipedia.org/wiki?curid=285332", "title": "Calcariola", "text": ""}
{"id": "285333", "revid": "1305772", "url": "https://it.wikipedia.org/wiki?curid=285333", "title": "Wake Me Up When September Ends", "text": "Wake Me Up When September Ends \u00e8 un singolo del gruppo musicale pop punk statunitense Green Day uscito nel giugno 2005. \u00c8 il quarto estratto da \"American Idiot\", settimo album studio della band, pubblicato nel 2004.\nDescrizione.\nIl brano \u00e8 stato scritto dal cantante del gruppo, Billie Joe Armstrong, per il padre, deceduto nel settembre 1982 a causa di un tumore. Il titolo del brano (\"Svegliami quando settembre \u00e8 finito\") venne pronunciato da Armstrong alla madre nel giorno del funerale del padre.\nNegli Stati Uniti la canzone ha assunto un connotato simbolico in seguito all'uragano Katrina ed \u00e8 considerata anche una dedica alle vittime degli attentati dell'11 settembre 2001.\nVideo musicale.\nIl videoclip che accompagna il brano \u00e8 una riflessione sul dolore provocato dalle conseguenze della guerra in Iraq, viste le molte scene su di essa, ed \u00e8 stato diretto da Samuel Bayer ed interpretato da Jamie Bell ed Evan Rachel Wood.\nEsso racconta di una coppia di giovani molto innamorati, ma Jamie Bell, il fidanzato, decide di arruolarsi nel Corpo dei Marines e successivamente viene mandato in Iraq. Come si evince da alcune scene del video la motivazione di tale decisione, oltre ad una scelta etica di fondo, \u00e8 dovuta alla mancanza di prospettive del ragazzo, che durante il video viene chiaramente raffigurato come squattrinato e senza prospettive e in evidente difficolt\u00e0 con la sua ragazza per questo. Tale descrizione della situazione del giovane, e la sua conseguente decisione di arruolarsi per avere una stabilit\u00e0 economica, pu\u00f2 essere vista come una sorta di critica sociale alla condizione di indigenza e scarsit\u00e0 di prospettive della generazione moderna.\nAccoglienza.\n\"Wake Me Up When September Ends\" \u00e8 il secondo e ultimo singolo del gruppo ad entrare nella top 10 della Billboard Hot 100, avendo raggiunto la sesta posizione in classifica; ha inoltre interrotto una serie di tre successi consecutivi dei Green Day in vetta alla Alternative Songs (\"American Idiot\", \"Boulevard of Broken Dreams\" e \"Holiday\"), fermandosi al secondo posto dietro \"Feel Good Inc\" dei Gorillaz."}
{"id": "285334", "revid": "124291364", "url": "https://it.wikipedia.org/wiki?curid=285334", "title": "Stemma di San Marino", "text": "Lo stemma di San Marino raffigura il monte Titano con ben evidenti le tre rocche della capitale San Marino: Cesta, Guaita e Montale. Ciascuna \u00e8 sormontata da una torre d'argento merlata, murata di nero e con in cima una penna di struzzo di colore argento.\nCome ornamento esteriore porta due rami divergenti di color verde: d'alloro quello posto a destra, di quercia quello a sinistra. I rami sono legati in basso da un nastro con il motto nazionale \u00abLIBERTAS\u00bb. Probabilmente si riferisce all'inclusione di coloro che furono perseguitati nella zona della rocca e alla sorprendente conservazione dell'indipendenza della piccola repubblica in mezzo a Stati molto pi\u00f9 grandi. Il motto potrebbe aver avuto origine dalle presunte ultime parole del santo fondatore: \"Relinquo vos liberos ab utroque homine\" (tradotto dal latino: \"Vi lascio come liberi da ogni altra persona\"). Risalirebbe almeno al XIV secolo.\nIl ramo di quercia e quello di alloro che delimitano lo stemma rappresentano invece la stabilit\u00e0 della repubblica e la difesa della libert\u00e0.\nLa corona, aggiunta con deliberazione del 6 aprile 1862, rappresenta la sovranit\u00e0 effettivamente esercitata dallo Stato, che non riconosce altra sovranit\u00e0 al di sopra di s\u00e9. Tale significato \u00e8 aumentato delle piume, da sempre un antico simbolo di libert\u00e0 da vincoli.\nLa bandiera nazionale formata da due bande orizzontali, una bianca e una azzurra, contiene questo stemma. \nIl 22 luglio 2011, con una legge costituzionale divenuta operativa il 9 agosto, la Repubblica di San Marino ha regolamentato e fissato una volta per tutte l'uso, i colori e il disegno di stemma e bandiera annullando la legge del 1974.\nLo stemma di San Marino era inoltre raffigurato, fino al 2016, sulle monete sammarinesi da un euro e, dal 2017, compare sulle monete da un centesimo."}
{"id": "285338", "revid": "8897", "url": "https://it.wikipedia.org/wiki?curid=285338", "title": "Open-source", "text": ""}
{"id": "285341", "revid": "33461", "url": "https://it.wikipedia.org/wiki?curid=285341", "title": "Persone giuridiche", "text": ""}
{"id": "285343", "revid": "33461", "url": "https://it.wikipedia.org/wiki?curid=285343", "title": "Soggetti del diritto", "text": ""}
{"id": "285344", "revid": "28530", "url": "https://it.wikipedia.org/wiki?curid=285344", "title": "F-14 Tomcat", "text": ""}
{"id": "285345", "revid": "399", "url": "https://it.wikipedia.org/wiki?curid=285345", "title": "Demone (informatica)", "text": "Un demone (in lingua inglese \"daemon\"), in informatica e pi\u00f9 in generale nei sistemi operativi multitasking, \u00e8 un programma eseguito in background, cio\u00e8 senza che sia sotto il controllo diretto dell'utente, tipicamente fornendo un servizio all'utente. Principalmente viene utilizzato sui server ma anche su normali PC.\nEtimologia.\nI programmatori di CTSS coniarono il termine \"demone\" in analogia con il diavoletto di Maxwell e tutti i sistemi discendenti da esso, incluso Unix, hanno ereditato la terminologia. I demoni sono personaggi della mitologia greca, alcuni dei quali eseguivano compiti di cui gli dei non potevano occuparsi, esattamente come i demoni eseguono compiti in background di cui l'utente non vuole o non pu\u00f2 occuparsi. BSD e alcuni dei suoi derivati hanno adottato un demone come mascotte, anche se disegnato come stereotipo del diavolo del Cristianesimo.\nUn'altra possibile etimologia del termine \u00e8 nell'acronimo \"disk and execution monitor\" (monitor dei dischi e dell'esecuzione), ma \u00e8 pi\u00f9 che altro una supposizione.\nDescrizione e funzionamento.\nDi solito i demoni hanno nomi che finiscono per \"d\": per esempio, codice_1 \u00e8 il demone che gestisce i log di sistema, codice_2 \u00e8 il demone che assegna l'indirizzo IP in maniera dinamica tramite DHCP, codice_3 \u00e8 il demone che fa girare il servizio HTTP \nSpesso i demoni vengono avviati al boot del sistema: in generale hanno la funzione di rispondere a determinate richieste, che siano di rete, hardware, ecc. Ad esempio, alcuni usi dei demoni possono essere la configurazione delle periferiche, (come DEVFS nei sistemi Linux), eseguire dei compiti impostati a determinati intervalli (come cron), gestire il suono (come aRts e esd), gestione del controllo versione (come CVS o subversion) e una vasta variet\u00e0 di altri compiti. In generale dunque essi offrono all'utente e all'amministratore determinati servizi.\nAspetti tecnici.\nIn senso strettamente tecnico, i sistemi Unix considerano come demone qualsiasi processo che abbia init come processo padre e che non abbia pi\u00f9 alcun \"terminale controllante\" (cio\u00e8 un terminale che gli possa inviare direttamente dei segnali). Poich\u00e9 init adotta i processi orfani, il metodo comunemente usato dai programmi per rendersi demoni \u00e8 quello di invocare la chiamata di sistema fork per creare un processo figlio che sia un loro duplicato e poi terminare, mentre il figlio, rimasto orfano (e quindi adottato da init), continua normalmente l'esecuzione chiudendo i canali standard, invocando la chiamata di sistema setsid per disconnettersi da ogni terminale controllante e cambiando la directory corrente a codice_4 in modo da non tenere inutilmente occupati dei \"file system\" (cosa che impedirebbe di smontarli). Questo linguaggio di programmazione \u00e8 talvolta descritto con l'espressione inglese \u00ab\"fork off and die\"\u00bb.\nNei sistemi Unix \u00e8 possibile rendere un qualsiasi programma non interattivo pressoch\u00e9 identico ad un demone eseguendolo in background tramite il comando nohup ed effettuando la redirezione dello \"standard input\", \"standard output\" e \"standard error\" a /dev/null). Ad esempio:\n user@host:/path $ nohup batchscript.sh &lt;/dev/null &gt;/dev/null 2&gt;&amp;1 &amp;\n [1] 29788\n user@host:/path $\nDove:\nmacOS, essendo un sistema Unix, ha anch'esso \u00abdemoni\u00bb. In Mac OS X esistono anche i \u00abservizi\u00bb, ma sono concettualmente differenti.\nNei sistemi MS-DOS e affini, l'analogo dei demoni sono i programmi TSR (Terminate and Stay Resident, ovvero \u00abtermina e resta in memoria\u00bb).\nIn Microsoft Windows, i programmi che svolgono le funzioni di demone sono i cosiddetti servizi di Windows."}
{"id": "285346", "revid": "287204", "url": "https://it.wikipedia.org/wiki?curid=285346", "title": "Beni", "text": ""}
{"id": "285349", "revid": "14806", "url": "https://it.wikipedia.org/wiki?curid=285349", "title": "Balanopostite", "text": ""}
{"id": "285350", "revid": "86599", "url": "https://it.wikipedia.org/wiki?curid=285350", "title": "Eratosteniano", "text": "Il periodo Eratosteniano, nella scala dei tempi geologici lunari, \u00e8 un'era geologica che va da 3200 a 1100 milioni di anni fa circa. Il suo nome si ispira a quello del cratere Eratosthenes, la cui data di formazione coincide per convenzione con l'inizio di questo periodo. Similmente, la data di formazione del cratere Copernicus segna la fine dell'Eratosteniano e l'inizio del Copernicano."}
{"id": "285351", "revid": "1318658", "url": "https://it.wikipedia.org/wiki?curid=285351", "title": "Sabbioncello", "text": ""}
{"id": "285352", "revid": "212348", "url": "https://it.wikipedia.org/wiki?curid=285352", "title": "Peljesac", "text": ""}
{"id": "285355", "revid": "767487", "url": "https://it.wikipedia.org/wiki?curid=285355", "title": "Imbriano superiore", "text": "L'Imbriano superiore, nella scala dei tempi geologici lunari, \u00e8 un'era geologica che va da 3800 a 3200 milioni di anni fa circa. In questo periodo il mantello lunare, ancora parzialmente fuso, eruppe abbondantemente in superficie colmando i bacini lunari con materiali di tipo basaltico.\nSi ritiene che la fusione possa essere stata una conseguenza dei numerosi impatti meteorici che frantumarono le rocce superficiali; la ridotta pressione degli strati superficiali indusse il mantello ad innalzarsi e a raggiungere il fondo dei bacini lunari. Alternativamente, la ridotta insolazione della superficie avrebbe causato un trasferimento di calore dall'interno della Luna verso l'esterno, con una conseguente fusione degli strati superiori del mantello lunare."}
{"id": "285365", "revid": "767487", "url": "https://it.wikipedia.org/wiki?curid=285365", "title": "Vielsalm", "text": "Vielsalm (in vallone \"Li Viye S\u00e5m\") \u00e8 un comune belga di 7.339 abitanti, situato nella provincia vallona del Lussemburgo.\nAL 1\u00ba gennaio 2005 Vielsalm contava su una popolazione di 7.315 abitanti, su una superficie di 139,76 km\u00b2, per una densit\u00e0 di popolazione di 52,34 abitanti per km\u00b2."}
{"id": "285366", "revid": "767487", "url": "https://it.wikipedia.org/wiki?curid=285366", "title": "Imbriano inferiore", "text": "L'Imbriano inferiore, nella scala dei tempi geologici lunari, \u00e8 un'era geologica che va da 3850 a 3800 milioni di anni fa circa; l'inizio di questo periodo coincide convenzionalmente con la data dell'impatto meteorico che cre\u00f2 il Mare Imbrium. Risale all'Imbriano inferiore la formazione dei bacini lunari pi\u00f9 recenti, che si sarebbero successivamente arricchiti di rocce basaltiche nel corso dell'Imbriano superiore.\nGiacch\u00e9 non esistono materiali geologici risalenti a questo periodo sulla Terra, l'Imbriano inferiore \u00e8 stato utilizzato anche come periodo geologico terrestre, in particolare come suddivisione dell'Adeano."}
{"id": "285370", "revid": "857138", "url": "https://it.wikipedia.org/wiki?curid=285370", "title": "Nettariano", "text": "Il Nettariano, nella scala dei tempi geologici lunari, \u00e8 un'era geologica che va da 3920 a 3850 milioni di anni fa circa; a questo periodo risale la formazione del Mare Nectaris, in conseguenza di un notevole impatto meteorico.\nGiacch\u00e9 non esistono materiali geologici risalenti a questo periodo sulla Terra, il Nettariano \u00e8 stato utilizzato anche come periodo geologico terrestre, in particolare come suddivisione dell'Adeano."}
{"id": "285373", "revid": "857138", "url": "https://it.wikipedia.org/wiki?curid=285373", "title": "Pre-Nettariano", "text": "Il Pre-Nettariano, nella scala dei tempi geologici lunari, \u00e8 un'era geologica che va da 4550 a 3920 milioni di anni fa circa; il suo inizio coincide con la data di formazione della Luna. Le rocce formatesi in questo periodo iniziale della storia lunare sono state pesantemente modificate dai successivi impatti meteorici."}
{"id": "285376", "revid": "1932063", "url": "https://it.wikipedia.org/wiki?curid=285376", "title": "Steve La Chance", "text": "Biografia.\nNasce nel 1961 a Subic Bay, una base militare americana nelle Filippine, per poi trasferirsi a Los Angeles. Inizia a studiare danza a cinque anni sotto la guida di sua madre, Paula Morgan, insegnante di danza e coreografa. A tredici anni riesce ad entrare nella rinomata scuola \"American Ballet Theatre\". \nInizia a lavorare come professionista a 15 anni in una tourn\u00e9e teatrale mondiale con Juliet Prowse che lo terr\u00e0 impegnato nei migliori teatri. A 17 anni inizia a lavorare con il coreografo Bob Fosse, con cui fa anche il tour di \"Dancing\" e di \"All that Jazz - Lo spettacolo continua\". Tra gli spettacoli a cui ha preso parte sono da ricordare anche \"Can Can\" (con Zizi Jeanmaire e Roland Petit) e \"Sette spose per sette fratelli\".\nNegli anni ottanta ha partecipato a tre film musicali: \"Breakin\", \"Girls just want to have fun\" e \"Dance Academy\". Steve \u00e8 anche apparso nella serie televisiva di successo \"Solid Gold\" come ballerino di oro massiccio in sostituzione di Tony Fields.\nBalla anche in numerosi video musicali e in seguito proprio ad un video girato per Grace Jones viene notato da Baudo, che lo vuole per i suoi spettacoli. \u00c8 il 1985, e Steve esordisce nella televisione italiana con Fantastico 6 condotto da Pippo Baudo, dove ha come partner Galyn G\u00f6rg, suo grande amore dell'epoca, insieme ad un'altra coppia di ballerini, formata da Lorella Cuccarini e Manuel Franjo.\nSeguiranno poi altri programmi televisivi tra cui Sandra e Raimondo Show, Festivalbar, I Telegatti e Fantastico 9 con Enrico Montesano e Anna Oxa.\nAnche Heather Parisi lavora con lui in diverse trasmissioni televisive, come Stasera Lino del 1989 e Serata d'onore. Ad una serata conosce la ballerina Claudia Scimonelli, sua ex moglie ormai, e inizia a coreografare i suoi balletti. Dalla loro unione \u00e8 nata Giorgia, anch'essa ballerina.\nNel 1991 \u00e8 stato primo ballerino e coreografo nella serata di gala della consegna degli Oscar a Hollywood.\nNel \"1994\" ha fatto parte del corpo di ballo de \"La sai l'ultima?\" programma di Pippo Franco.\nL'ultima trasmissione televisiva in cui ha lavorato come ballerino \u00e8 stata \"In famiglia\" in coppia con Mia Molinari.\nDal 2002 al 2010 ha ricoperto il ruolo di insegnante di danza jazz all'interno della famosa scuola di arti sceniche televisiva Amici di Maria De Filippi. \n\u00c8 inoltre intensa la sua attivit\u00e0 di docente di danza modern jazz in tutto il territorio italiano, in collaborazione con l'I.D.A. (International Dance Association), che ha sede a Ravenna. Per l'I.D.A. Steve La Chance \u00e8 Direttore Artistico di corsi di specializzazione per insegnanti e ballerini professionisti, nonch\u00e9 stage di perfezionamento aperti ai giovani danzatori. Il corpo docente che lo affianca in questo progetto vanta i nomi pi\u00f9 noti del mondo della danza e spazia dal jazz, al classico, al contemporaneo, all'hip-hop con corsi integrativi di tecnica e pilates. Anche la madre Paula Morgan ha insegnato nel corso di alcuni stage.\nInoltre, ricopre gi\u00e0 da qualche anno il ruolo di Direttore Artistico presso l'IDA Ballet Academy di Ravenna, una scuola professionale biennale per chi aspira a diventare ballerino professionista.\nIl 26 ottobre 2008 apre ufficialmente a Formello la prima scuola di danza che porta il suo nome, la \"LaChance Ballet\". Ha curato la coreografia del videoclip di \"Occhio x occhio\" di Anna Tatangelo."}
{"id": "285377", "revid": "17351", "url": "https://it.wikipedia.org/wiki?curid=285377", "title": "B-52 Stratofortress", "text": ""}
{"id": "285379", "revid": "767487", "url": "https://it.wikipedia.org/wiki?curid=285379", "title": "Tubo neurale", "text": "Il tubo neurale \u00e8 una struttura presente negli embrioni dei Cordati, da cui si origina il sistema nervoso centrale. Di forma cilindrica e munita di cavit\u00e0 centrale, il tubo neurale deriva da una regione ispessita dell'ectoderma, la piastra neurale, attraverso un processo detto neurulazione. La notocorda, o corda dorsale, \u00e8 una struttura flessibile a forma di tubo che si riscontra in tutti gli embrioni dei cordati, animali che prendono tale nome proprio dalla presenza di questa struttura durante lo stadio embrionale. \u00c8 disposta sotto la superficie ventrale del tubo neurale, si differenzia durante i primi stadi dello sviluppo embrionale e costituisce un cordone di cellule esteso dall'estremit\u00e0 craniale a quella caudale dell'embrione. La corda dorsale \u00e8 destinata a regredire e di norma nel soggetto adulto ne persistono solo tracce a livello dei nuclei polposi dei dischi intervertebrali. Da questi residui pu\u00f2 svilupparsi un tipo particolare di tumore, il cordoma, raro tumore extradurale osseo che cresce molto lentamente e deriva da residui della corda dorsale, struttura dell\u00b4embrione che forma l'asse primitivo della colonna vertebrale.\nCirca il 40% dei cordomi sono intracranici, gli altri spinali. I primi si localizzano alla base cranica, soprattutto nella regione del clivus (altre sedi possono essere il dorso della sella, la fossa cranica posteriore) spesso invadono il tessuto osseo adiacente. I cordomi tendono a recidivare localmente con fenomeni di compressione delle strutture limitrofe, mentre \u00e8 rara la metastatizzazione.\nEmbriologia umana.\nNegli embrioni umani, durante il corso dello sviluppo, l'estremit\u00e0 cefalica del tubo neurale perde la forma cilindrica e si allarga in vescicole encefaliche, abbozzi delle diverse parti dell'encefalo; la restante parte del tubo neurale, discostandosi in misura minore dalla forma originaria, d\u00e0 origine al midollo spinale.\nNegli stati iniziali, le vescicole encefaliche sono tre, dette, in senso cranio-caudale, \"proencefalo\", \"mesencefalo\" e \"rombencefalo\"; negli stadi successivi il proencefalo si divide in altre due vescicole, \"telencefalo\" e \"diencefalo\", cos\u00ec come avviene per il \"rombencefalo\", che si divide in \"metencefalo\" e \"mielencefalo\".\nLo sviluppo delle vescicole condiziona anche quello della cavit\u00e0 interna del tubo neurale, che a livello dell'estremit\u00e0 cefalica si deforma, dando origine ai quattro ventricoli cerebrali, ampi e di forma irregolare, mentre al livello del midollo spinale d\u00e0 origine al canale centrale, stretto e cilindrico."}
{"id": "285380", "revid": "287204", "url": "https://it.wikipedia.org/wiki?curid=285380", "title": "Eidsvold", "text": "Eidsvold \u00e8 un comune del Queensland, in Australia. Si trova a circa 430\u00a0km a nord di Brisbane, la capitale dello Stato. Al censimento del 2006 contava 459 abitanti.\nIl toponimo deriva dall'antica grafia del comune norvegese di Eidsvoll."}
{"id": "285383", "revid": "1318658", "url": "https://it.wikipedia.org/wiki?curid=285383", "title": "Insettivori", "text": ""}
{"id": "285386", "revid": "1652635", "url": "https://it.wikipedia.org/wiki?curid=285386", "title": "LaCapaGira", "text": "\"LaCapaGira\" (\"La cap'agg\u00edre\" in barese) \u00e8 un film del 1999 diretto da Alessandro Piva, all'esordio nella regia. \nGrazie a questa sua opera prima, presentata al Festival di Berlino, Piva \u00e8 stato premiato come miglior regista esordiente dell'anno da entrambi i maggiori riconoscimenti cinematografici italiani, David di Donatello e Nastri d'argento.\nTrama.\nA Bari, un gruppo di piccoli criminali \u00e8 dedito al contrabbando di droga e sigarette e alla gestione di una sala di video poker (allora) illegali. Viene smarrito un carico di cocaina proveniente dall'Albania in occasione di uno sbarco di clandestini e Carrarmato, il boss della banda, incarica della ricerca Minuicchio e Pasquale. Dopo il ritrovamento, i due provvedono anche alla preparazione delle dosi e a recapitarle al bar gestito, per conto dello stesso Carrarmato, da Sabino e Pinuccio.\nAmbientazione.\nDurante le riprese si possono notare alcuni luoghi tipici della citt\u00e0 pugliese: il lungomare, Corso Vittorio Emanuele, Corso Sonnino, i quartieri formati dall'edilizia popolare, San Giorgio con allo sfondo i palazzi di Punta Perotti successivamente abbattuti per le note vicende ambientali, i vicoli di Bari Vecchia ed il sottopassaggio di Via Brigata Bari.\nAnalisi.\nRecitato con dialoghi in dialetto barese stretto, che hanno reso necessari i sottotitoli anche per la distribuzione nelle sale italiane, il film, che pu\u00f2 certamente considerarsi un valido affresco del sottobosco criminale di Bari, , in quanto sono rappresentati modi di fare e modalit\u00e0 comportamentali caratterizzanti l'intero popolo pugliese, ma in particolare il \"suburbano\" delle periferie. Nei dialoghi sono presenti molti modi di dire tipici baresi.\nNotizie.\nIl 30 Agosto 2020 nell'occasione della chiusura dell'undicesimo Bif&amp;st, \u00e8 stata presentata la versione restaurata dalla Cineteca di Bologna."}
{"id": "285388", "revid": "124271978", "url": "https://it.wikipedia.org/wiki?curid=285388", "title": "Unione Rugby Capitolina", "text": "L\u2019Unione Rugby Capitolina A.S.D. \u00e8 un club italiano di rugby a 15, con sede a Roma che milita attualmente nel campionato italiano di Serie A.\nStoria.\nLa societ\u00e0 \u00e8 stata fondata nel 1996, inizialmente con sede agli impianti dell'Acqua Acetosa e con Claudio Tinari come primo Presidente, si d\u00e0 come primo intento quello di crescere giovani atleti. \nNel 1998, anno in cui la societ\u00e0 trasferisce la propria sede a Via Flaminia, viene costituita la squadra Seniores, composta soprattutto da amici e neofiti. La Capitolina, capitanata da Stefano Montalto e allenata da Luca Santaroni, parte dalla C2 e riesce a conquistare immediatamente la promozione in C1, arrivando prima nel suo girone.\nL'anno successivo Santaroni viene affiancato da Marco Iscaro, e la coppia di allenatori riesce nell'impresa di arrivare in serie B dopo due soli anni di esistenza della squadra, superando nel doppio spareggio-promozione il Milazzo.\nNella stagione 2000-01 la cavalcata della Capitolina si ferma: dopo un inizio di stagione (concluder\u00e0 il girone di andata nelle prime posizioni), un terribile calo di prestazioni si concluder\u00e0 con la retrocessione in C1.\nIl 2002, sotto la guida di Carlo Pratichetti, vede la squadra tornare rapidamente in Serie B, dopo una stagione che l'ha vista lottare a denti stretti, riuscendo ad avere la matematica certezza di essere promossa con qualche giornata in anticipo.\nSempre con Pratichetti allenatore, nel 2003, arrivando secondi dietro all'Amatori Catania i ragazzi capitolini hanno potuto festeggiare la promozione automatica alla Serie A.\nCon la stagione 2003-2004 in serie A inizia l'era di Massimo Mascioletti (che si concluder\u00e0 nel 2008), allenatore che port\u00f2 nel 1994 L'Aquila Rugby allo scudetto: la Capitolina sar\u00e0 la rivelazione del torneo, classificandosi terza nel proprio girone (davanti arrivarono Catania e Alghero).\nTravagliata \u00e8 stata la stagione successiva, che si concluse con la sconfitta nella finale promozione di Piacenza con il Venezia.\nNella stagione 2005-2006 la Capitolina, dopo aver vinto tutte le partite di serie A col bonus totalizzando la somma di 110 punti, un record, ottiene la promozione nel Super 10 sconfiggendo nella finale giocata allo stadio Flaminio il 21 maggio la rivale cittadina della Rugby Roma Olimpic Club per 20 a 9.\nNel campionato 2006-2007 la Capitolina, neopromossa nel Super 10, riesce a non retrocedere e rimane nel massimo campionato, pronta a battersi nuovamente contro le pi\u00f9 grandi squadre d'Italia. Nello stesso anno nasce la seconda squadra che, partendo dalla serie C, conquista sul campo di Avezzano la promozione in serie B contro l'Amatori Napoli.\nAlla fine della stagione 2007-08 Mascioletti lascia la squadra, al termine del previsto accordo quinquennale, per tornare a L'Aquila. Il suo posto per la stagione successiva and\u00f3 all'argentino \"Pancho\" Rubio, tra i fondatori del club nel 1996.\nDopo la stagione 2008-09 la Capitolina decise di lasciare il massimo campionato italiano per poter formare insieme a Rugby Roma e Lazio la franchigia dei Praetoriani, il cui obiettivo era quello di iscriversi alla prestigiosa Celtic League. Il posto vacante nel Super 10 fu ceduto a L'Aquila Rugby. Ma nel 2010 il sogno di gloria romano della Celtic League fall\u00ec, la societ\u00e0 e gran parte dei soci, di fatto, riprende dal 2004 e archivia il periodo 2005-2009 come un'importante esperienza, ma risultata poco proficua per lo sviluppo del Club.\nPerci\u00f2 dalla stagione 2009-10 si riparte dal campionato nazionale di serie B con un manipolo di giovani e vecchi urchini, tutti non professionisti. Il controprogetto \u00e8 diventato \"Prima Squadra\". I ragazzi in due anni conquistano la doppia promozione, prima in A2 e poi in A1, partecipando nel 2012 ai playoff per l'Eccellenza, sconfitti per\u00f2 dai professionisti delle Fiamme Oro.\nNell'annata 2012-13 il club blu-amaranto ha presentato due squadre seniores: il 1XV che disputa il campionato di serie A1 e, per la prima volta nella storia del club, l'Under 23 che allenata da Damiano Lo Greco ha raggiunto le semifinali nazionali uscendo sconfitta in gara unica dal Petrarca Padova.\nIl 2 giugno 2013 la prima squadra, battendo il fortissimo Pro Recco Rugby sul neutro di Calvisano, vince il campionato di Serie A, venendo promossa in Eccellenza.\nDalla stagione 2013-2014, la Capitolina presenter\u00e0 al via, oltre alla prima squadra in Eccellenza, il 2\u00b0XV che prende il posto della Under 23 avendo la Fir, vista la scarsa partecipazione, cancellato il campionato di categoria, e parteciper\u00e0 alla Serie C. La squadra cadetta, grazie al vivaio del CLUB, avr\u00e0 assicurata l'obbligatoriet\u00e0 delle giovanili (under 16 e Under 14) quindi i ragazzi avranno la possibilit\u00e0 di conquistare la promozione sul campo. Lo staff sar\u00e0 composto da quattro allenatori (Damiano Lo greco responsabile staff Luca Grandinetti PFA e Matteo Livadiotti assistente junior) e da un fisioterapista.\nL'esperienza della prima squadra in Eccellenza si rivela negativa e conclude all'ultimo posto. In Serie A l'andamento \u00e8 altalenante e alla fine della stagione 2016-17 arriva la retrocessione in Serie B. La risalita \u00e8 immediata e con pi\u00f9 di cento punti si decreta il ritorno in Serie A.\nLa prima stagione in Serie A la Capitolina viene inserita nel girone 3 e finendo la regular season al primo posto si qualifica ai play-off promozione.\nSettore giovanile.\nNel palmar\u00e8s della Societ\u00e0 figurano due titoli italiani nella categoria U.19 nella stagione sportiva 2002-03, conquistato in una finale storica giocata allo Stadio Flaminio con i rivali di sempre della Lazio-Primavera Rugby, e nella stagione 2007-08 con un finale al cardiopalma con la Benetton Treviso decisa ai calci dopo il pareggio dei supplementari ed un titolo italiano nella categoria U.17 nella stagione sportiva 2006-2007 in un'intensa finale con il sempre agguerrito Petrarca Padova. Nel 2011 il club conquista il suo quarto titolo italiano, questa volta nella categoria U. 16, a spese del rugby Rovigo."}
{"id": "285390", "revid": "599013", "url": "https://it.wikipedia.org/wiki?curid=285390", "title": "Neferite II", "text": "Biografia.\nViene citato nella \"Cronaca demotica\" come Nefaarud, mentre il nome col quale \u00e8 comunemente noto ci \u00e8 stato tramandato da Sesto Africano.\nNeferite II sal\u00ec al trono alla morte del padre Hakor, nel 380 a.C., quando gi\u00e0 da alcuni anni il principe di Sebennito, Nectanebo, fomentava rivolte e disordini nel paese con l'obiettivo di prendere il potere. Al proposito appare non improbabile che durante gli appena quattro mesi di regno di Nepherites, il potere regale fosse \"de facto\" gi\u00e0 esercitato da Nectanebo.\nNel tentativo di riaffermare il suo diritto al trono Neferite II si attribu\u00ec il titolo di \"weham mesut\" (\"ripetitore delle nascite\"), ossia fondatore di una nuova era; in precedenza tale titolo era stato adottato solamente da pochissimi personaggi, assai pi\u00f9 illustri: Amenemhat I (XII dinastia), Seti I (XIX dinastia) e Herihor.\nGli sforzi di Neferite II furono vani: Nectanebo lo detronizz\u00f2 - e presumibilmente uccise - per poi fondare la XXX dinastia."}
{"id": "285395", "revid": "124597855", "url": "https://it.wikipedia.org/wiki?curid=285395", "title": "Giovan Battista Moroni", "text": "Moroni, formatosi presso il Moretto, da cui riprende l'intonazione severamente devozionale nei dipinti di soggetto religioso, \u00e8 famoso soprattutto per la sua attivit\u00e0 di ritrattista, con dipinti che possono essere definiti \u00abritratti in azione\u00bb, presentando personaggi nell'attimo in cui stanno compiendo un gesto, in modo da evitare l'arida fissit\u00e0 del ritratto ufficiale.\nBiografia.\nFiglio primogenito di Francesco (1490-...), capomastro e a volte anche progettista, attivo tra Bergamo e Brescia, nipote di Moretto Mori Moroni, e figlio di Maddalena di Vitali Brigati, originaria di una famiglia collaterale a quella di mercanti e possidenti, che dar\u00e0 poi origine alla dinastia dei conti Moroni di Bergamo. Non \u00e8 nota l'esatta data della sua nascita, ma un atto prematrimoniale tra Francesco e Maddalena di Vitale Carrara Briganta dell'11 novembre 1520 che indica una dote di 310 lire, cifra superiore alla media del tempo che si aggirava tra i 250 e 270 lire, e un documento del giugno 1549, dove viene citato come titolare di una procura da parte del padre - per cui doveva aver compiuto gi\u00e0 diciotto anni - e tenendo conto della sua attivit\u00e0 di pittore indipendente, iniziata verso il 1543, come risulterebbe da un suo taccuino smembrato che raccoglie disegni e conservato dalla Pinacoteca Tosio Martinengo di Brescia, la farebbe risalire intorno al 1522, nella \"casa dei Moretti\" nella contrada di via Nova, in prossimit\u00e0 della chiesa di San Giuliano. Ebbe tre fratelli: Antonio nato nel 1533, Margherita e Anna. Spos\u00f2 il 6 ottobre 1556 una certa Bartolomea Piretti, di modeste condizioni economiche, facente parte della media borghesia albinese, dalla quale ebbe quattro figli: Alessandro, Laura, Mario e Francesco.\nLa sua formazione artistica inizia, verso la met\u00e0 il 1530, nella bottega bresciana del Moretto, risulta datato 16 agosto 1532, un contratto di affitto della casa in Albino di cinque anni per il trasferimento dell'intera famiglia nel bresciano, ad Azzano Mella, dove il padre aveva avuto l'incarico di edificare un palazzo per commissione del conte Scipione Martinengo. Sar\u00e0 questa nuova citt\u00e0 a portare al Moroni molta della sua fortuna artistica. Gian Battista risulta abbia frequentato ancora la bottega del Moretto nel 1543, come testimonia un suo disegno preparatorio alla pala morettiana della \"Madonna e i santi Gerolamo, Francesco e Antonio\" per la chiesa di San Clemente di Brescia. Un documento del 1549 cita una collaborazione tra il Moretto e l'ormai emancipato allievo che operava gi\u00e0 a Trento verso il 1547, durante il Concilio, a contatto con la corte del Principe vescovo Cristoforo Madruzzo. Non si conosce come il Moroni abbia ricevuto incarichi a Trento, si considera che potrebbe esser stato proprio il Moretto, ormai troppo anziano, a mandare il suo pi\u00f9 bravo allievo a Trento; \u00e8 anche a Orzivecchi e nella sua Albino, per affrescare Palazzo Spini. \n\u00c8 operoso a Bergamo per tutti gli anni Cinquanta, che segnano la maggior fortuna dell'artista, come attestano i numerosi ritratti di esponenti dei circoli aristocratici, intellettuali e politici, spagnoleggianti e neofeudali, della citt\u00e0.\nDagli anni Sessanta la fortuna del Moroni declina di colpo per un decennio, sia per la caduta in disgrazia della pi\u00f9 potente, insieme con quella dei Grumello, famiglia bergamasca, gli Albani - allontanata dalla citt\u00e0 a seguito di vicende criminose - sia per le nuove tendenze, in materia di arte sacra, della locale Curia, la cui ostilit\u00e0 gli preclude l'accesso alle committenze della nobilt\u00e0 cittadina, subito adeguatasi al nuovo clima culturale; pur essendo il Moroni il pittore pi\u00f9 valido di tutta la provincia, a Bergamo le committenze importanti vengono infatti riservate a modesti pittori, oggi pressoch\u00e9 dimenticati, come un Gerolamo Colleoni o un Troilo Lupi, e cos\u00ec Moroni deve limitarsi a ritrarre personaggi della provincia bergamasca di mediocre condizione sociale, come un \"Mario Benvenuti\", capitano di milizie mercenarie, \"Simone Moroni\", \"Bernardo Spini\", un \"Sarto\", del mercante albinese \"Paolo Vidoni Cedrelli\" o di un agricoltore di Albino suo vicino di casa, e a eseguire pale d'altare per parrocchiali di piccoli borghi, percependo compensi ridotti, spesso dilazionati e a volte persino in natura.\nIl suo ritorno ad Albino nella casa di famiglia, signific\u00f2 per l'artista il tornare ad accettare l'autorit\u00e0 paterna che in quel tempo era indiscussa, negli atti notarili usava definirsi \"Gestore di negozi per conto del padre\", ottenendo la completa autonomia economica solo alla morte paterna.\nTuttavia sembra essersi ben adattato alla nuova condizione, che dalla morte del padre divenne molto pi\u00f9 pubblica, e che dovette essere comunque abbastanza redditizia se pot\u00e9 acquistare terreni, essere membro dell'albinese Fraternita della Misericordia e ottenere l'incarico di Console di Albino nel 1571.\nMa il Moroni ottiene un'improvvisa rivalutazione a Bergamo, ai primi anni Settanta, grazie al ritorno, da cardinale, del suo vecchio mecenate Giovanni Gerolamo Albani, che l'artista ritrae in uno dei suoi migliori dipinti.\nNegli Atti della visita pastorale del cardinale Carlo Borromeo, avvenuta nel 1575, \u00e8 attestato l'apprezzamento delle sue tele da parte del pi\u00f9 influente propagandista della Controriforma come \u00e8 attestato altres\u00ec il mutamento degli indirizzi curiali nella commissione delle pale d'altare, affidate ad artisti, come il Cavagna, lo Francesco Zucco e poi Enea Salmeggia, che si ponevano coscientemente sulle tracce del nostro, il quale tuttavia ebbe poco tempo di godere del ritrovato interesse per la sua pittura, essendo venuto a mancare pochi anni dopo.\nLo stile.\nIl Moroni fu sicuramente un uomo di poche parole e poco vanitoso. Nelle sue opere il colore grigio \u00e8 predominante, ed \u00e8 il colore che maggiormente gli piace e che probabilmente maggiormente vede nel mondo che lo circonda, ritenendolo il colore pi\u00f9 vero, proprio sotto il grigio che l'artista vede la realt\u00e0, caratteristica predominante nelle sue opere. I personaggi che ha raffigurato pare che avessero di lui massimo rispetto e soggezione, vi \u00e8 infatti nelle loro espressioni un poco di titubanza e di rispetto verso l'artista. La natura, della cui raffigurazione ha sempre fatto un uso parsimonioso, la rappresenta esattamente come la poteva vedere dalla sua abitazione in Albino, molto fitta di boschi che crescevano in modo disordinato a coprire le rocce delle montagne.\nI ritratti.\nNel 1544, la bottega morettiana, quando il giovane Moroni ne era allievo, ricevette una lettera che citava: \"E io per me son tanto simile a me ne la pittura di voi [...] in somma io per istimarla per il magistero, e non per il suggetto [---] n'ho fatto un presente a lo inclito e singular Duca d'Urbino [...]. E ci\u00f2 mi \u00e8 parso per onorar Brescia\", spedita da Pietro Aretino, di cui il giovane aveva seguito il ritratto.\nGi\u00e0 Carlo Ridolfi, ne \"Le maraviglie dell'arte\", del 1648, definiva \"eccellenti\" e \"naturali\" i personaggi ritratti dal Moroni, volendo indicare lo scrupolo dell'esatta riproduzione dell'effigiato, senza concessioni ad abbellimenti e piaggerie, come del resto il cardinale Paleotti, nel suo \"Discorso intorno alle immagini sacre e profane\" del 1582 aveva prescritto, scrivendo che\nEra questa la determinazione assunta dal Concilio di Trento, che accoglieva, una volta tanto, la scelta nordica e protestante del naturalismo, opposta alla tradizione celebrativa del ritratto italiano. Proprio a Trento, dove era stato presente negli anni 1545-1546, venne invitato nel 1551 dalla famiglia Madrusso, per eseguire il ritratto di Gian Ludovico esposto alla National Gallery di Washington.\nIl Moroni rester\u00e0 sempre fedele a questa sua convinta adesione naturalistica, non limitandosi alla caratterizzazione individuale ma ricercando una verit\u00e0 umana pi\u00f9 profonda, fino a trasmettere la verit\u00e0 morale e sociale del personaggio rappresentato. Nel ritratto della poetessa aristocratica \"Isotta Brembati\", per esempio, tra i primi del pittore, dove si sono rilevati influssi dei nordici Franz Pourbus e Anthonis Mor, alla ricchezza dell'abito e dei gioielli si unisce la fermezza dello sguardo che non \u00e8 interpretabile soltanto come alterigia di un elevato stato sociale ma anche come certezza di un consapevole valore intellettuale.\n\"Impavidum ferient ruinae\", \"le sventure mi colpiranno impavido\" \u00e8 scritto nel \"Ritratto di Michel de L'H\u014dpital\" del 1553, per indicare l'integrit\u00e0 del personaggio, ripreso in una posa ferma e molle insieme, quasi a sottolineare la rigorosa duttilit\u00e0 del diplomatico francese. Il dipinto mostra il recupero dei modelli italiani, tanto nell'impostazione che richiama l\"Avogadro\" del Moretto, del 1526, quanto per il naturalismo meno pungente, pi\u00f9 adeguato allo spirito dell'aristocrazia lombarda. Un'aristocrazia, quella ritratta dal Moroni, provinciale e da poco giunta al potere che ha perci\u00f2 bisogno di giustificarsi e di acquisire autorevolezza, se non attraverso inesistenti glorie di antenati, almeno da una dignit\u00e0 culturale e morale che si costruisce e si cautela anche con i richiami, attraverso sfondi in rovina ed espliciti sentenze letterarie, con l'inesorabile procedere del tempo che, come esalta il successo e il privilegio, egualmente lo pu\u00f2 dissolvere. Tali riferimenti non possono essere pertanto essere interpretati soltanto come un accoglimento delle esigenze borromee dell'austerit\u00e0 della rappresentazione pittorica.\nMa accanto alle figure aristocratiche compaiono nella ritrattistica moroniana i borghesi, letterati, mercanti e artigiani; questi ultimi, come il famoso \"Sarto\" della londinese National Gallery, databile intorno al 1565, sono l'esempio della seriet\u00e0 morale del Moroni, \"un quadro come \"Il sarto\" \u00e8 un fatto importante non solo nella storia dell'arte, ma in quella della societ\u00e0 italiana: il bravo artigiano, che si \u00e8 fatta una situazione \"civile\", \u00e8 ritratto nell'atto di tagliare la stoffa sul bancone e l'espressione del gesto e del volto \u00e8 seria e pensierosa come quella del gentiluomo che legge le sue lettere o del letterato che interrompe per un momento la lettura e riflette. Essere per s\u00e9 ci\u00f2 che si \u00e8 per gli altri, conoscersi e darsi a conoscere: questo \u00e8 il principio dell'etica borghese di cui il Moroni \u00e8 l'interprete nei suoi ritratti lucidi, veritieri e onesti\" (Argan), nella realt\u00e0 il sarto, era un \"venditore di pannine\" cio\u00e8 tessuto di lana venduto a pezzi, infatti il pittore ritrae il gesto del taglio di un tessuto e non nella sua confezione.\nLa pittura sacra.\nSe, in particolare nelle giovanili opere sacre, il Moroni si vale dei modelli del maestro Moretto, la sostanza della sua pittura religiosa mostra la sua attenzione ai primi dibattiti nel Concilio di Trento, ancora volti alla ricerca di un canone comune di cattolici e protestanti dell'immagine religiosa. Cos\u00ec si giustificano le pale di Orzivecchi e di Trento e il \"Redemptor Mundi\" dell'Accademia Carrara. Ma del tutto originali sono la \"Coppia in adorazione davanti alla Madonna col Bambino e San Michele\" di Richmond o il \"Devoto in contemplazione del Battesimo di Cristo\" dove sono stati rilevati riferimenti agli insegnamenti di Ignazio di Loyola, noti a Bergamo dal 1551 - \"la composizione consister\u00e0 nel vedere, con la vista dell'immaginazione, il luogo fisico dov'\u00e8 quel che voglio contemplare\".\nNell'\"esilio\" ad Albino negli anni Sessanta, se si accentuano le notazioni veristiche e l'atteggiamento devozionale che doveva essere o ritenere particolarmente caro ai semplici abitanti delle valli bergamasche, si volge tanto all\"oratoria sacra\" gradita dal Borromeo quanto alle tipologie della sacra rappresentazione, inventando infine \"un modulo catechistico e didascalico di pala sacra quale si affermer\u00e0 solo con Ludovico Carracci: che \u00e8 l'esatto contrario del preteso prevalere della \"ragion pigra\" e rivela una partecipazione vigile e sensibile - da intellettuale - a un dibattito non ancora pienamente formato\".\nNon dunque una semplicit\u00e0 di costruzione dell'immagine che si risolva in arcaismo bigotto, tanto che lo splendido \"Crocefisso con i santi Bernardino e Francesco\" della chiesa di San Giuliano ad Albino, \"iconam pulchram\" per Carlo Borromeo, - i due santi sono inginocchiati ai piedi del Crocefisso, in un paesaggio scuro e boscoso, carico di nubi, ma il perizoma di Cristo si accende improvvisamente d'arancione e svolazza nell'aria ferma, con un effetto d'estraniamento - resta pienamente naturalistico per essere meglio fruibile dalle esigenze della devozione.\nNella \"\", opera degli anni 1561-62 originariamente situata presso il banco del coro nella chiesa parrocchiale di Santa Maria Assunta e San Giacomo di Vall'Alta di Albino riprende lo schema piramidale del Moretto. L'opera viene citata nel 1700 da Francesco Maria Tassi, \"il Vasari dell'arte bergamasca\" come \"bellissima tavola\" nel suo \"Vite de' pittori, scultori e architetti bergamaschi e da Giovanni Maironi da Ponte nel Dizionario Odeporico o sia Storico-Politico-Naturale della Provincia Bergamasca.\"\nNella \"Madonna in gloria e le sante Barbara e Caterina\" nell'altare maggiore della chiesa di Santa Barbara a Bondo Petello, frazione di Albino, Maria richiama la \"Madonna Sistina\" di Raffaello, ma le sante sono vestite in abiti moderni, per mostrare l'attualit\u00e0 del messaggio cristiano, e santa Barbara guarda verso l'osservatore a far da tramite con l'oggetto devozionale.\nNella \"Deposizione di Cristo\", del 1566, commissionata dall'Ordine degli Zoccolanti per la chiesa di Santa Maria delle Grazie a Gandino, si vuole vedere una messa in scena da \"sacra rappresentazione\", ove la rigidit\u00e0 del corpo di Cristo simulerebbe le statue lignee da processione. \"Si dir\u00e0 che qui la Controriforma sillaba parole di catechismo... Gli \u00e8 che a sillabarle risulta la gente, la pi\u00f9 povera gente e l'orazione che ne esce, giusto come il dolore, attinge nella sua umiliata, marmorea fissit\u00e0, la grandezza di una fede neobiblica...\" (Testori, 1978)\nResta il problema di come il Moroni, residente ad Albino negli anni Sessanta, sia stato cos\u00ec puntuale e consapevole dell'orientamento verso la rappresentazione dell'immagine di devozione, dato che le procedure normative, in materia artistica, del Concilio di Trento, concluso nel 1564, procedono dal 1573: si pensa a una \"frequentazione di poeti moralisti come Publio Fontana ed Ercole Tassi o di prelati ortodossi come Basilio e Gian Grisostomo Zanchi, o infine di preti albinesi colti e di antica frequentazione romana come Simone Moroni...resta il fatto che per tutti gli anni Sessanta, le sue idee \"de pictura sacra\" - devozionale, didascalica, oratoria - non furono affatto condivise dalla Curia di Bergamo, che ne accetter\u00e0 i moduli solo dopo il decisivo intervento di san Carlo Borromeo nel 1575. Solo allora, negli ultimi tre anni di vita, il Moroni potr\u00e0 vedere le sue opere accolte con onore nel capoluogo...e si direbbe, visto il carattere tutt'altro che innovativo degli esiti ultimi, che il nuovo clima...gli risultasse estraneo: e questo \u00e8 il suo singolare destino di pittore sacro, a mezzo tra la rimeditazione realistica di Caravaggio e l'eloquenza oratoria di Ludovico Carracci, tra natura e norma\".\n\u00c8 infatti un fallimento, non essendo nelle sue corde la magniloquenza drammatica, l'ultima opera, lasciata incompiuta e ultimata dopo la sua morte da Giovan Francesco Terzi nel 1580, il \"Giudizio Universale\" della parrocchiale di Gorlago, ispirato al capolavoro di Michelangelo ma concepita secondo le \"Instructiones\" del cardinal Borromeo.\nServe considerare che il Moroni fu un pittore che sapeva dipingeva solo quello che vedeva, e forse riteneva che anche nelle sacre rappresentazioni, la cui esecuzione lo faceva sentire inferiore rispetto ad altri autori, poco servivano personaggi svolazzanti, ma mantenne nella sua arte sacra una raffigurazione molto terrena, rendendo pi\u00f9 commovente la raffigurazione sacra che nell'immaginario comune.\nAntologia critica.\n\"La pittura grigia del Moroni, i suoi fondi segati dalla diagonale dell'ombra, la sua secchezza pur sempre \"dipinta\", i suoi bianchi tra gessosi e cinerei, sono tutt'altro che in contrasto col Caravaggio, massime coi suoi esordi. La \"Maddalena Doria\" siede nello stesso ambiente, ridotto ma traslucido e schietto, su cui gi\u00e0 fondavano parecchi dei ritratti femminili del Moroni. D'altronde, anche nelle sue composizioni sacre - lasciando stare i molti casi in cui si limit\u00f2 a plagiare il Moretto - ebbe il Moroni talvolta di mira una semplicit\u00e0 che non \u00e8 soltanto arcaismo o impoverimento bigotto. Brani eccellenti e nuovi sono nella \"Cena ultima\" di Romano; nella pala di Parre, il San Paolo, in quello stupendo profilo perduto, va, oltre il Moretto, verso il Caravaggio...\" (Longhi, 1929).\n\"Come nel periodo romantico avvenne che un artista, per la via del ritratto lasciasse a poco a poco le lindure accademiche, ogni giorno rinnovandosi all'osservazione continua di uomini e cose, cos\u00ec nel furoreggiar manieristico il Moroni, osservando e penetrando i suoi svariati clienti del castello, della piazza e del monastero, lasci\u00f2 le trame abusate del Moretto, i giochi coloristici e i cangiantismi dei manieristi, per guardare con occhi limpidi la verit\u00e0 della vita\" (Venturi, 1929).\n\"La rappresentazione religiosa... \u00e8 nel Moroni caratterizzata dalla pi\u00f9 assoluta assenza di problematicit\u00e0: \u00e8...un'enunciazione tematica della massima semplicit\u00e0 e ortodossia. Il termine \"realismo religioso\" a proposito del Moroni non \u00e8 stato usato, ma esso si presenta con immediatezza alla mente... l'assenza stessa della tensione problematica, che per contro nella pittura religiosa del tempo costituisce l'essenza del manierismo, fornisce queste opere di uno speciale carattere\" (Spina, 1966).\n\"Non c'\u00e8 dubbio che nei confronti del Buonvicino e degli altri maestri della generazione precedente interessati al fenomeno liministico, la qualit\u00e0 e la funzione della luce sono nel Moroni notevolmente diverse, nel senso che essa \u00e8 ormai un'entit\u00e0 di cui lo sguardo del pittore, con un rigore intellettuale e selettivo che si esplica anche nell'indagine della realt\u00e0, scopre la presenza, ponendola in evidenza nel contesto. Tali risultati rappresentano un passaggio obbligato che si approssima stringentemente...alla visione del Caravaggio\" (Gregori, 1979).\nIl Savoldo \"...studi\u00f2 degli scorci che, quasi come le coeve anamorfosi (anche se ottenute per via empirica e con una pratica che \u00e8 all'opposto dell'artificio manieristico) richiedono...uno sforzo di lettura ma che alla fine son ben decifrabili...indica la ricerca di un nuovo metodo trasgressivo di rappresentazione scorciata sulla base di un'indagine diretta ed empirica, quale si addiceva all'approccio al naturale dipingendo senza disegno\" (Gregori, 1991).\nOpere.\nMina Gregori nel \"Pittori Bergamaschi del XIII e XIX secolo\" pubblic\u00f2 un elenco di tutte le opere conosciute, dell'intesa attivit\u00e0 del pittore albinese. L'artista ha realizzato 230 dipinti di cui solo due a soggetto mitologico, un centinaio di carattere sacro di cui ben 25 sono immagini di \"Madonna col Bambino\" e il resto di ritrattistica. Il primo testo che cita l'artista \u00e8 di Achille Munzio nel suo \"Theatrtum sex partinus sistinctm\" pubblicato a Bergamo nel 1596, a seguire Carlo Ridolfi nel suo \"Le maraviglie dell'arte ovvero le vite degli illustri Pittori Veneti e dello Stato\" , sar\u00e0 poi il Donato Calvi nel suo \"Le meravigliose pitture del palazzo Moroni\" pubblicato a Bergamo nel 1655."}
{"id": "285397", "revid": "1272592", "url": "https://it.wikipedia.org/wiki?curid=285397", "title": "Carcangiu", "text": "Carcangiu \u00e8 un cognome sardo, particolarmente diffuso nella provincia di Cagliari e in quella di Oristano.\nEtimologia.\nDeriva da \"carcanzu\" / \"carcangiu\" che, in lingua sarda, significa \"calcagno\"."}
{"id": "285400", "revid": "339392", "url": "https://it.wikipedia.org/wiki?curid=285400", "title": "F/A-22 Raptor", "text": ""}
{"id": "285403", "revid": "1782831", "url": "https://it.wikipedia.org/wiki?curid=285403", "title": "Era di D'ni", "text": "LEra di D'ni,nell'universo fittizio del videogioco \"Myst\", \u00e8 l'Era scritta da Ri'neref, Maestro dell'Arte del Collegamento, per ospitare il gruppo di rifugiati Ronay in fuga dal loro mondo morente di Garternay.\nL'Era di \"D'ni\" (\"Nuovo inizio\", nella lingua Ronay), che diede poi il nome alla civilt\u00e0 D'ni stessa, \u00e8 in realt\u00e0 il pianeta Terra.\nQuesto articolo descrive quelle zone dell'Era D'ni che vengono visitate nei videogiochi della serie di\" Myst\", alcuni dei quali hanno un ruolo importante nella storia stessa degli D'ni.\nLa Gola.\nConosciuta anche come D'ni - Riltagamin (letteralmente \"D'ni - Sconosciuto\", nome comune dato alle zone dell'Era sconosciute agli D'ni), La Gola \u00e8 un crepaccio di origine vulcanica nei pressi di un vulcano spento. Si trova vicino alla vecchia uscita del Grande Pozzo creato dagli D'ni pochi decenni prima della Caduta, che offre un accesso alla Citt\u00e0 sotterranea.\nDopo la Caduta, Ti'ana port\u00f2 suo figlio Gehn con s\u00e9 alla Gola, e vi stabil\u00ec una residenza, sopravvivendo grazie alla raccolta della scarsa acqua e con scambi occasionali con carovane di passaggio. Dopo la partenza di Gehn, Ti'ana rimase col suo nipote, figlio di Gehn, Atrus, fin quando Gehn non lo port\u00f2 con s\u00e9 a D'ni.\nAtrus in seguito stabil\u00ec casa l\u00ec vicino, ed \u00e8 possibile che di tanto in tanto facesse ritorno alla Gola.\nIl romanzo \"Myst- The Book of Ti'ana\" sembra suggerire che la Gola si trovi da qualche parte in medio oriente, vicino ad una citt\u00e0 araba o ottomana di nome \"Tadjinar\", ma \u00e8 stato in seguito rivelato che in realt\u00e0 si trova nel deserto vicino alla Contea di Eddy, nel Nuovo Messico, negli USA, sulla propriet\u00e0 di un certo \"Jeff Zandi\". La sua posizione indicherebbe che il sistema di caverne abitato dall'impero D'ni sia in qualche modo collegato alle Caverne Carlsbad.\nTomahna.\nTomahna \u00e8 la nuova casa di Atrus e Catherine, in cui si sono spostati dopo gli avvenimenti di \"Myst\" e . Qui \u00e8 nata anche la loro nuova figlia, Yeesha.\nSi trova poco distante dalla Gola, ma in una zona diversa.\nTomahna \u00e8 una piccola oasi in mezzo al deserto; qui Atrus ha costruito una vasta casa composta di vari piccoli edifici in vetro, metallo e legno, sistemati all'interno di una piccola gola rocciosa, collegati da passerelle e un ascensore. Il posto \u00e8 alimentato da una piccola centrale che sfrutta l'energia prodotta da una piccola cascata che alimenta il laghetto interno del posto.\nDopo il trasferimento da Myst, Atrus si \u00e8 occupato di vari progetti, primo fra i quali il completamento dell'Era di per ospitare gli D'ni.\nLo Straniero visita Tomahna chiamato da Atrus in almeno due occasioni, la perch\u00e9 possa vedere il nuovo Libro di Releeshan, che sar\u00e0 per\u00f2 rubato e che dovr\u00e0 recuperare; la seconda per aiutare Atrus a capire cosa fare dei suoi figli Sirrus e Achenar, bloccati nelle Ere-Prigione: si tratta del periodo in cui Yeesha viene rapita dai fratelli e poi liberata dallo Straniero.\nCaverne D'ni.\nLe Caverne D'ni sono un vasto complesso sotterraneo di caverne nei pressi della Gola, che gli D'ni hanno colonizzato al loro arrivo sull'Era e che ospita, tra l'altro, la Citt\u00e0 D'ni, la capitale del loro vasto impero.\nLa caverna principale, che contiene la Citt\u00e0, contiene un lago sotterraneo con una specie non meglio identificata di alghe fluorescenti. Queste alghe fornivano luce sufficiente per illuminare l'intera caverna in un ciclo di circa 30 ore che formava il naturale effetto di notte e d\u00ec per gli D'ni. Le alghe furono per\u00f2 quasi sterminate per mezzo di uno sconosciuto metodo di avvelenamento durante l'epoca della Caduta degli D'ni, e ancora la loro popolazione non si \u00e8 del tutto ristabilita; il risultato \u00e8 l'eterno crepuscolo che avvolge la Citt\u00e0 ai nostri giorni. Pare comunque che con un cibo adatto (una forma molto lavorata di grano pressato) il livello di queste alghe possa temporaneamente essere aumentato per ristabilire il livello precedente di luce.\nIl lago contiene diverse isole, dei quali la pi\u00f9 grande \u00e8 Ae'gura; altre grandi isole erano possedute dalle famiglie pi\u00f9 ricche, come l'isola di K'veer o l'isola di Katha. Sulle rive del lago, a ridosso delle pareti della Caverna, fu costruita quella che viene chiamata la Citt\u00e0 Propria.\nLa caverna principale \u00e8 connessa ad altre caverne minori attraverso una rete di gallerie, alcune naturali, altre scavate dagli stessi D'ni. Una serie particolare di gallerie porta in fondo al Grande Pozzo, che permette un accesso alla superficie. Queste gallerie sono rivestite di \"nara\", un materiale altamente lavorato e quasi indistruttibile, che riflette la luce. Molte delle altre caverne sono oscure, ma illuminate artificialmente nel passato dagli D'ni.\nIl sistema di caverne D'ni \u00e8 probabilmente collegato con le Caverne Carlsbad nell'omonimo Parco Nazionale nel Nuovo Messico meridionale.\nLa Citt\u00e0.\nLa Citt\u00e0 costituisce in cuore dell'impero D'ni, e la maggior parte delle strutture, delle organizzazioni e della popolazione D'ni era situata qui.\nAe'gura.\nAe'gura \u00e8 la pi\u00f9 grande delle isole nella Caverna principale, assomigliante in qualche modo ad un dente affilato che spunta dalla superficie del lago. Viene a volte chiamata semplicemente \"La Citt\u00e0\", essendo questa la parte pi\u00f9 antica della capitale D'ni. Il resto della citt\u00e0 viene allora chiamato \"La Citt\u00e0 Propria\".\nGalleria di Kadish.\nLa Galleria di Kadish fu comprata dal Maestro di Gilda Kadish dopo aver lasciato la Gilda degli Scrittori. \u00c8 organizzata come un'esposizione di opere d'arte, con sculture e grosse vetrate colorate, alcune delle quali contengono indizi per i puzzle di Kadish Tolesa. Alcune delle opere sono di artisti stranieri (non D'ni).\nLa Galleria di Kadish fu catalogata \"City Interior 0080\" dal DRC quando cominci\u00f2 la Restaurazione. Aveva completato la fase 5 della sua restaurazione quando le caverne furono chiuse.\nTetto del Tokotah.\nIl Tetto del Tokotah \u00e8 uno spiazzo sul tetto di un edificio, chiamato Tokotah II, che il DRC ha allestito a mo' di ufficio per lo studio della storia degli D'ni. Ancora vi si trovano, tra le altre cose, alcuni brevi trattati di storia e costumi.\nUfficio-Spia.\nUna piccola stanza schermata in qualche modo dal \"Grande Zero\", ma che poteva osservare l'esterno della Citt\u00e0 per mezzo di un periscopio. Douglas Sharper spesso se ne serviva per osservare di nascosto le riunioni del DRC che si tenevano nel Tokotah.\nUfficio di Sharper.\nL'ufficio privato di Douglas Sharper, il mantenitore ufficiale dell'Era di Teledahn. Si trova in uno dei tanti studi delle Gilde al di sopra della Sala delle Gilde e, come probabilmente molti di essi, non ha entrate fisiche, perci\u00f2 l'unico modo per arrivarci \u00e8 tramite un Libro di Collegamento.\nIl Santuario dell'Osservatore.\nChiamato anche il Pub del Grande Albero o il Pub dell'Osservatore, questo edificio, sebbene si trovi nella Citt\u00e0, non ha porte verso l'esterno. La caratteristica principale \u00e8 che ospita un \"Grande Albero\", che rappresenta un concetto importante della civilt\u00e0 D'ni. Il Pub con l'Albero fu costruito probabilmente intorno all'anno 2000 DE (\"D\"'ni \"E\"ra), e la sua propriet\u00e0 \u00e8 passata spesso di mano.\nUno dei suoi proprietari era \"l'Osservatore\", una sorta di profeta D'ni, che scrisse alcuni libri (una raccolta di 5 libri di profezie conosciuta come \"Parole\"), secondo lui di ispirazione divina, riguardo alla Caduta e alla Rinascita degli D'ni.\nPoco prima della Caduta, divenne anch'esso propriet\u00e0 del Maestro di Gilda Kadish, che possedeva anche la Galleria e le Ere di Kadish Tolesa, Ahnonay ed Er'cana.\nRolep \u00e8 il vecchio nome che il luogo aveva durante il beta test del gioco, e che era ancora usato nei nomi dei file nella prima versione online di Uru. L'Osservatore nel suo diario in \"the Path of the Shell\" menziona il fatto che \"Rolep\" \u00e8 il luogo dove ha ricevuto per la prima volta le profezie. Questo nome non appare da altre parti.\nK'veer.\nK'veer era l'isola nella Caverna D'ni abitata dal nobile Veovis e dalla sua famiglia. \u00c8 anche il posto dove si svolgono gli eventi finali del racconto \"Myst: the Book of Ti'ana\".\nGehn ne fece la sua base di operazioni a D'ni, e vi tenne prigioniero suo figlio Atrus durante gli eventi di \"Myst: the Book of Atrus\". Anni dopo, Atrus vi fu intrappolato dai figli, ma fu liberato grazie all'intervento dello Straniero alla fine delle vicende di Myst (lo stesso luogo dove inizia il gioco di Riven).\nAll'inizio del \"Libro di D'ni\" Atrus riesce ad aprire l'uscita crollata della stanza con l'aiuto degli Averonesi e avere cos\u00ec accesso al resto della Citt\u00e0.\nNel gioco di Myst questo luogo \u00e8 conosciuto semplicemente come \"D'ni\".\nQuartieri.\nI \"Quartieri\" della Citt\u00e0 D'ni sono le zone della citt\u00e0 costruite a ridosso delle pareti della caverna centrale. Sono costruiti secondo un unico modello, con piccole varianti tra l'uno e l'altro. I quartieri sono accessibili normalmente alla popolazione per mezzo di collegamenti riservati col Nexus, e sono rimasti per questo motivo largamente intatti.\nNel gioco Uru: Ages Beyond Myst e relative espansioni sono esplorabili i quartieri di Bevin, a cui si accede da Relto, e Kirel, il quartiere del DRC.\nIl Grande Zero.\nIl Grande Zero (GZ) \u00e8 un grosso dispositivo situato sulla cima pi\u00f9 alta di \"Ae'gura\" (che \u00e8 anche il punto pi\u00f9 alto di tutta la Caverna di D'ni) ma di per s\u00e9 \u00e8 inaccessibile se non con un collegamento. Si tratta di un enorme emettitore di neutrini usato per stabilire la posizione degli oggetti all'interno delle Caverne; una volta opportunamente calibrato, un KI personale pu\u00f2 fornire la propria posizione rispetto al GZ con una terna di coordinate cilindriche.\nIl Grande Zero \u00e8 stata la prima costruzione della Citt\u00e0 (il luogo, non il macchinario cos\u00ec com'\u00e8 ora), ed il suo compito principale \u00e8 quello di fornire una direttrice per l'edificazione urbanistica D'ni: gli edifici principali, infatti, dovevano sorgere idealmente lungo la \"linea del Grande Zero\", che si diparte dal GZ nella direzione di riferimento per la coordinata azimutale (il Nord magnetico).\nIl DRC si riferisce al Grande Zero come \"Rezeero\", il significato di questa parola D'ni non \u00e8 noto, ed \u00e8 per questo che il DRC ha coniato il termine Grande Zero.\nSilos.\nLa Citt\u00e0 possiede diversi sili per lo stoccaggio del cibo importato dalle varie Ere. Uno di essi, usato per il grano, pu\u00f2 essere raggiunto dall'Era di Er'cana. Non \u00e8 chiaro dove si trovi esattamente, ma le coordinate fornite dal KI lo porrebbero all'interno della Caverna principale, ma lontano dalla citt\u00e0, in uno dei distretti industriali non visitabili, inizialmente chiamato \"Uran\" e poi rinominato \"Ashem'em\". Questo particolare silo serviva a contenere il cibo destinato alle alghe luminescenti della caverna, e non alla popolazione generale.\nIl Grande Pozzo.\nIl Grande Pozzo era un progetto comune delle Gilde dei Mantenitori, dei Minatori, dei Tagliapietre e dei Topografi, che tentarono di costruire una galleria ed un pozzo verso la superficie. Sebbene il progetto sia stato fermato dal Consiglio di D'ni prima del completamento, \u00e8 ancora permesso percorrerne una buona parte per arrivare alla Citt\u00e0.\nLo sbocco del Pozzo si trova nei pressi della Gola.\nCaverne Bahro.\nLe caverne Bahro sono le case degli di alcune creature simili a insetti giganti, i Bahro (\"popolo-bestia\"), che probabilmente hanno abitato le Caverne da prima che gli D'ni arrivassero."}
{"id": "285406", "revid": "32924", "url": "https://it.wikipedia.org/wiki?curid=285406", "title": "Era D'ni", "text": ""}
{"id": "285407", "revid": "729019", "url": "https://it.wikipedia.org/wiki?curid=285407", "title": "Coppa del Mondo di sci alpino 1985", "text": "La Coppa del Mondo di sci alpino 1985 fu la diciannovesima edizione della manifestazione organizzata dalla Federazione Internazionale Sci; ebbe inizio il 1\u00ba dicembre 1984 a Courmayeur, in Italia, e si concluse il 23 marzo 1985 a Heavenly Valley, negli Stati Uniti. Nel corso della stagione si tennero a Bormio e a Santa Caterina Valfurva (per la prima volta con la nuova cadenza biennale in anni dispari) i Campionati mondiali di sci alpino 1985, non validi ai fini della Coppa del Mondo, il cui calendario contempl\u00f2 dunque un'interruzione durante il mese di febbraio.\nIn campo maschile furono disputate 36 gare (10 discese libere, 5 supergiganti, 6 slalom giganti, 10 slalom speciali, 5 combinate), in 17 diverse localit\u00e0. Il lussemburghese Marc Girardelli si aggiudic\u00f2 sia la coppa di cristallo, il trofeo assegnato al vincitore della classifica generale, sia quelle di slalom gigante e di slalom speciale; l'austriaco Helmut H\u00f6flehner vinse la Coppa di discesa libera. Pirmin Zurbriggen era il detentore uscente della Coppa generale.\nIn campo femminile furono disputate 33 gare (8 discese libere, 4 supergiganti, 7 slalom giganti, 10 slalom speciali, 4 combinate), in 16 diverse localit\u00e0. La svizzera Michela Figini si aggiudic\u00f2 sia la coppa di cristallo, sia quelle di discesa libera e di slalom gigante, quest'ultima a pari merito con la tedesca occidentale Marina Kiehl; la svizzera Erika Hess vinse la Coppa di slalom speciale. La Hess era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nSlalom gigante.\nNb: nel 1985 la classifica di slalom gigante fu stilata includendo anche i risultati delle gare di supergigante.\nCombinata.\nNel 1985 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nSlalom gigante.\nNb: nel 1985 la classifica di slalom gigante fu stilata includendo anche i risultati delle gare di supergigante.\nCombinata.\nNel 1985 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "285409", "revid": "106818259", "url": "https://it.wikipedia.org/wiki?curid=285409", "title": "Stamento", "text": "Si chiamava stamento (catalano: \"Estament\"; spagnolo: \"Estamento\"; sardo: \"Istamentu\"), o \"braccio\" (catalano: \"Bra\u00e7\"), ciascuna delle componenti del parlamento di vari regni medievali e moderni, fra cui quello del Regno di Sardegna sino alla fusione perfetta (1847), quando con l'emanazione dello Statuto albertino fu istituito il parlamento subalpino.\nQuando il parlamento si riuniva in sessione plenaria, le sue componenti assumevano la denominazione di \"bracci\", mentre quando si riunivano separatamente si chiamavano, appunto, stamenti.\nStoria.\nIl Parlamento fu istituito a Cagliari da Pietro il Cerimonioso il 15 febbraio 1355.\nDopo la pacificazione dell'isola, fu convocato ogni dieci anni circa fino a quando il regno di Sardegna fece parte della Corona d'Aragona prima e della Corona di Spagna poi; quando re di Sardegna divennero i Savoia non fu pi\u00f9 convocato.\nNel 1793, in conseguenza dello sbarco dei soldati della repubblica francese uscita dalla rivoluzione, lo stamento militare si autoconvoc\u00f2, in base ad un antico privilegio, per approntare le difese. Successivamente si riunirono anche gli altri due bracci.\nLa riunione degli stamenti dopo circa un secolo accese di speranze la popolazione, che rivolse numerosissime petizioni. Essi decisero per\u00f2 di dedicarsi solo alla difesa del regno, rinviando l'amministrazione a quando sarebbe stato convocato un regolare parlamento.\nIn conseguenza della riuscita della guerra (la Sardegna rimase l'unico avamposto d'Europa a non essere invaso da Napoleone, insieme all'Inghilterra, la Sicilia e la Russia), gli stamenti rivolsero al sovrano le famose \"cinque domande\" con cui cercarono d'instaurare un rapporto pi\u00f9 rappresentativo, fra cui appunto la convocazione del parlamento ogni dieci anni. Nonostante le generose ricompense onorifiche a chi si era distinto nella difesa, le domande rimasero del tutto inascoltate.\nComposizione.\nCome in molti regni dell'Ancien r\u00e9gime, quali gli Stati generali della Francia sino alla Rivoluzione, il parlamento esprimeva una rappresentativit\u00e0 virtuale. Esso era articolato in tre bracci: stamento militare, stamento ecclesiastico e stamento reale. I loro componenti si chiamavano \"voci\".\nLo stamento ecclesiastico, che costituiva il primo braccio per il cerimoniale, era composto dal clero: ne facevano parte infatti i tre arcivescovi sardi, i vescovi, gli abati, i priori ed i rappresentanti dei capitoli. La \"prima voce\", ossia il presidente, era l'arcivescovo di Cagliari.\nLo stamento militare era composto dai cavalieri, dai nobili e dai feudatari, che inizialmente erano tre categorie distinte e concettualmente lo rimasero, anche se col tempo tesero a coincidere: gi\u00e0 dal XVII secolo tutti i feudatari erano anche nobili e (tranne che non fossero donne) cavalieri e quasi tutti i nobili erano anche cavalieri, tuttavia restavano diversi cavalieri non nobili e molti nobili non feudatari. Prima voce dello stamento militare era il feudatario presente col titolo pi\u00f9 alto ed a parit\u00e0 di rango quello col titolo pi\u00f9 antico: di fatto coloro che pi\u00f9 spesso ricoprirono questo ruolo furono il marchese di Villas\u00f2r ed il marchese di L\u00e0coni; altre volte il marchese di Sol\u00e9minis (nell'ultimo parlamento, nel 1698), il marchese di Villar\u00ecos (nell'autoconvocazione del 1793), il marchese d'Albis.\nLo stamento civile, o reale, era composto dai rappresentanti delle sette citt\u00e0 regie (ossia senza feudatario), detti sindaci: Alghero, Bosa, Cagliari, Castellaragonese (oggi Castelsardo), Iglesias, Oristano e Sassari. Questi rappresentanti erano eletti dal ristretto novero dei cittadini e per legge non potevano essere nobili (per evitare conflitti d'interesse con gli altri stamenti o sovra-rappresentativit\u00e0 delle persone), anche se spesso furono fatte eccezioni per le citt\u00e0 pi\u00f9 piccole dove la scelta era veramente ristretta. La prima voce dello stamento reale era il sindaco di Cagliari.\nNel primo parlamento, del 1355, in aggiunta ai tre bracci \"tipici\" ve n'era un quarto che rappresentava le comunit\u00e0 non infeudate, che in quel momento erano ancora numerose.\nCompiti.\nIl parlamento era convocato ogni dieci anni circa ed aveva il compito di rappresentare il regno, dibattendo problemi ed esprimendo proposte di provvedimenti d'interesse generale. Inoltre aveva il non trascurabile compito di votare il \"donativo\", ossia il tributo diretto che il regno doveva versare nelle casse del re per il decennio successivo, e le modalit\u00e0 di riparto fra i contribuenti.\nDurante il periodo sabaudo gli stamenti non furono convocati mai pi\u00f9, con la singola eccezione dell'autoconvocazione nel 1793, e la quantificazione ed il riparto del donativo furono affidate a trattative dirette con le tre prime voci.\nRuolo sociale.\nBench\u00e9 gli stamenti fossero rappresentativi di tutta la societ\u00e0, la loro composizione tendeva a sovra-rappresentare gl'interessi delle classi dirigenti. Ciononostante al loro interno si affermarono spesso i pi\u00f9 importanti elementi dell'\u00e9lite politica ed intellettuale della societ\u00e0 sarda, come Vincenzo Bacallar alla fine del XVII secolo o Francesco Ignazio Mannu e Gerolamo Pitzolo nel XVIII solo per fare alcuni esempi.\nInoltre se le dinamiche sociali all'interno del regno potevano in certi casi avere natura di dialettica fra classi sociali diverse, nel rapporto con la corte gli interessi dei vari ceti sociali tendevano a coincidere. A supporto di questa coincidenza ci sono per esempio il vasto consenso che raccolse Agostino di Castelv\u00ec, marchese di Laconi e capo carismatico della societ\u00e0 sarda nelle vicende che portarono all\"'affaire\" Camarassa negli anni 1660, come anche le numerose petizioni che arrivarono da tutta la societ\u00e0 sarda allo stamento militare nel 1793."}
{"id": "285413", "revid": "36426", "url": "https://it.wikipedia.org/wiki?curid=285413", "title": "Psicologia culturale", "text": "La psicologia culturale studia le regole adottate dall'uomo al fine di creare significati all'interno di contesti culturali. \nIn altre parole, la psicologia culturale si pone l'obiettivo di verificare in che misura la mente e la vita umana sono lo specchio della cultura (oltre che della storia individuale e dei fenomeni biologici).\nTale concetto, ovvero come la cultura e la psiche si completino a vicenda, \u00e8 apparso abbastanza recentemente nell'ambito delle teorie psicologiche ed \u00e8 soggetto a diverse interpretazioni.\nDue correnti principali sono comunque riconoscibili: la prima, di origine soprattutto statunitense, designa con questo termine lo studio delle differenze culturali nel comportamento psicologico (in questa accezione si preferisce per\u00f2 il termine \"psicologia inter-culturale\"); la seconda, prevalentemente di matrice europea, intende per \"psicologia culturale\" lo studio del rapporto di natura psicologica (quindi sia affettivo che cognitivo) che l'individuo elabora ed intrattiene con la propria cultura.\nStoria.\nLa psicologia culturale si impernia sul concetto di una inscindibile connessione tra i processi mentali e il complesso dei valori, dei significati, dei discorsi, delle pratiche e degli artefatti mediante i quali gli esseri umani empiricamente si relazionano con il mondo e tra essi.\nTra i precursori della psicologia culturale di stampo europeo va considerato Lev Vygotskij, in particolare per la sua opera \"Pensiero e linguaggio\", del 1934, che per\u00f2 fu pubblicata in Russia e rimase a lungo sconosciuta in occidente.\nFu lo psicologo ed antropologo americano Douglass Price-Williams (1924 - 2014) uno dei primi a proporre il termine di \"cultural psychology\" in una sua conferenza a Honolulu nel 1978, in occasione di un convegno sull'approccio interculturale (Price-Williams, 1979). Pi\u00f9 tardi, lo stesso Price-Williams ritorn\u00f2 sul tema, sottolineando come l'approccio interculturale, sia in antropologia che, a maggior ragione, in psicologia, dovesse basarsi su una \"psicologia culturale\" che ne legittimasse i fondamenti (Price-Williams, 1985).\nCi\u00f2 nonostante, la \"cultural psychology\" anglo-americana rimane ancor oggi orientata al confronto tra diverse culture: il problema della \"diversity\" continua ad essere una preoccupazione maggiore per la societ\u00e0 nordamericana e le sue imprese educative (cfr. Cole, 1996; Shweder, 1991; Stigler \"et al\"., 1990).\nAnche il noto psicopedagogista Jerome Bruner (1990), che adott\u00f2 anche lui \u2013 dopo molti altri\u00a0\u2013 il termine di psicologia culturale, si allinea a questa corrente: le sue preoccupazioni rimangono legate alla problematica della diversit\u00e0 culturale e del confronto tra culture.\n\u00c8 soprattutto in Europa centrale che la psicologia culturale prende progressivamente forma come disciplina autonoma, distinta dalla psicologia interculturale e intesa come studio del rapporto tra l'individuo e la sua cultura.\nGi\u00e0 nel 1957 all'Universit\u00e0 Cattolica di Nimega fu istituita una cattedra speciale in \"cultuurpsychologie e psicologia delle religioni\", alla quale fu nominato l'illustre religioso e psicologo olandese Han Fortmann.\nIl progetto di allora era per\u00f2 soprattutto di promuovere un approccio \"scientifico\" allo studio delle religioni, e la psicologia culturale mitteleuropea rimase a lungo assorbita dalle problematiche del vissuto religioso.\nMolto pi\u00f9 tardi, grazie anche alla progressiva secolarizzazione degli incarichi accademici all'Universit\u00e0 di Nimega, prese forma verso la met\u00e0 degli anni novanta il \"Nijmegen Cultural Psychology Group\", che contribu\u00ec a ricentrare la psicologia culturale sulla problematica dello sviluppo dell'identit\u00e0 quale nodo di articolazione tra cultura e individuo (cfr. Baerveldt &amp; Verheggen, 1999; Leerssen &amp; Corbey, 1991; Voestermans, 1999).\nLa psicologia culturale europea ha forti legami con l'epistemologia genetica piagetiana, della quale condivide l'approccio genetico e costruttivista. Tra i discepoli diretti di Jean Piaget, i contributi pi\u00f9 significativi alla psicologia culturale sono quelli di Ernst Boesch, oggi \"professor emeritus\" dell'Universit\u00e0 di Saarbr\u00fccken (Boesch, 1991), e soprattutto quelli di Donata Fabbri e Alberto Munari, ambedue professori all'Universit\u00e0 di Ginevra (Fabbri, 1993; Fabbri, Formenti &amp; Munari, 1992; Fabbri &amp; Munari, 1984-2005, 1985, 1986, 1991, 1992; Munari, 1989, 1993, 2002)."}
{"id": "285414", "revid": "287204", "url": "https://it.wikipedia.org/wiki?curid=285414", "title": "Jaromir Jagr", "text": ""}
{"id": "285415", "revid": "1926048", "url": "https://it.wikipedia.org/wiki?curid=285415", "title": "Ideale di anello", "text": ""}
{"id": "285424", "revid": "919135", "url": "https://it.wikipedia.org/wiki?curid=285424", "title": "Ideale primo", "text": "In matematica, e precisamente nella teoria degli anelli, un ideale primo \u00e8 un ideale che ha alcune propriet\u00e0 che lo rendono simile ad un numero primo nell'anello degli interi. Sar\u00e0 dapprima presentata la definizione in un anello commutativo, poich\u00e9 in questo caso gli ideali primi hanno una caratterizzazione pi\u00f9 semplice, poi la generalizzazione in un anello qualsiasi.\nStoria.\nIl termine \"ideale primo\" \u00e8 stato introdotto nel 1871 da Richard Dedekind.\nCaso commutativo.\nDefinizione formale.\nSe \"A\" \u00e8 un anello, allora si dice che l'ideale \"P\" di \"A\" \u00e8 \"primo\" se ha le seguenti propriet\u00e0:\nQuesta \u00e8 una generalizzazione della seguente propriet\u00e0 per i numeri primi:\nSi pu\u00f2 dire, per collegare la teoria dell'algebra astratta con l'aritmetica nell'insieme degli interi:\nApplicazioni.\nUn esempio di utilizzo del concetto di ideale primo si trova nella geometria algebrica. Le variet\u00e0 algebriche sono infatti definite come insiemi di zeri di ideali di anelli di polinomi (l'insieme degli elementi dell'anello sui quali tutti gli elementi dell'ideale sono zero). Si dimostra che le variet\u00e0 irriducibili sono quelle che corrispondono agli ideali primi. L'approccio astratto moderno alla geometria algebrica consiste nel prendere un qualunque anello commutativo e considerare l'insieme dei suoi ideali primi, detto spettro, costruendo una topologia su di esso. Si pu\u00f2 a questo punto definire una generalizzazione di variet\u00e0, che prende il nome di schema.\nCaso non commutativo.\nDefinizione formale.\nSe l'anello \"A\" in esame non \u00e8 commutativo allora un suo ideale proprio \"P\" \u00e8 primo se ha la seguente propriet\u00e0: \nSe \"a\" e \"b\" sono due elementi di \"A\" tali che per ogni \"c\" in \"A\" il prodotto \"acb\" \u00e8 un elemento di \"P\", allora almeno uno dei due \u00e8 un elemento di \"P\".\nPer gli anelli commutativi la definizione \u00e8 equivalente a quella data in precedenza. Per gli anelli non commutativi invece non sono equivalenti. Se per un ideale \"P\" di un anello non commutativo vale la precedente definizione si dice che \"P\" \u00e8 un ideale completamente primo. Ogni ideale completamente primo \u00e8 primo, ma non \u00e8 in generale vero il viceversa. Ad esempio l'ideale nullo nell'anello delle matrici \"n\" \u00d7 \"n\" \u00e8 un ideale primo che non \u00e8 completamente primo."}
{"id": "285427", "revid": "1222", "url": "https://it.wikipedia.org/wiki?curid=285427", "title": "Cynara cardunculus L.", "text": ""}
{"id": "285428", "revid": "767487", "url": "https://it.wikipedia.org/wiki?curid=285428", "title": "Ideale massimale", "text": "In matematica, in particolare nella teoria degli anelli, un ideale massimale \u00e8 un ideale che risulta essere un elemento massimale (rispetto all'inclusione insiemistica) dell'insieme degli ideali propri di un anello, ovvero tale che non sia contenuto propriamente in nessun altro ideale proprio dell'anello.\nGli ideali massimali sono pertanto caratterizzati dalla propriet\u00e0 di essere contenuti solamente in due ideali: l'intero anello e l'ideale massimale stesso. In un diagramma di Hasse questa propriet\u00e0 \u00e8 espressa dal fatto che gli ideali massimali sono sempre collegati direttamente al punto che rappresenta l'intero anello.\nIdeali massimali e anelli semplici.\nGli ideali massimali sono in stretto rapporto con gli anelli semplici, infatti dato formula_1 anello:\n\"formula_2\"\nInoltre se formula_1 \u00e8 un anello commutativo unitario abbiamo che il quoziente formula_4 oltre a essere semplice \u00e8 anche un campo; questo non \u00e8 pi\u00f9 vero in un anello senza unit\u00e0, ad esempio l'ideale formula_5 \u00e8 massimale in formula_6, ma formula_7 non \u00e8 un campo nonostante sia un anello semplice.\nEsistenza e unicit\u00e0 dell'ideale massimale.\nIn generale, non esistono processi costruttivi per determinare un ideale massimale di un anello qualsiasi; in numerose situazioni \u00e8 tuttavia possibile stabilire l'esistenza dell'ideale massimale. Il risultato pi\u00f9 generale a questo proposito \u00e8 il Lemma di Krull (1929): ogni anello non banale con unit\u00e0 possiede almeno un ideale massimale; la dimostrazione del teorema fa uso del lemma di Zorn, e quindi dell'assioma della scelta.\nPer alcuni anelli \u00e8 anche possibile una costruzione diretta degli ideali massimali; ad esempio, \u00e8 semplice dimostrare che nell'anello formula_8 degli interi gli ideali massimali sono gli ideali principali generati dai numeri primi.\nIn generale, un anello pu\u00f2 possedere pi\u00f9 ideali massimali; gli anelli che contengono un solo ideale massimale sono detti anelli locali.\nCaratterizzazioni degli ideali massimali.\nDato un anello formula_1, se per esso valgono alcune condizioni particolari, i suoi ideali massimali coincidono con altre famiglie di ideali:\nApplicazioni.\nDi seguito vengono riportati alcuni esempi di costruzioni che fanno uso di ideali massimali.\nNumeri reali.\nAd esempio, la costruzione dei numeri reali si pu\u00f2 effettuare a partire dalle successioni di Cauchy di numeri razionali: si definiscono la somma e il prodotto di due successioni:\nformula_20\nSi pu\u00f2 dimostrare che, con tali operazioni, esse costituiscono un anello commutativo con unit\u00e0, dove l'elemento neutro della moltiplicazione \u00e8 costituito dalla successione costante per cui formula_21. Tale anello non \u00e8 per\u00f2 un campo, in quanto ad esempio, le successioni che contengono almeno un elemento nullo non possiedono inverso per la moltiplicazione.\nConsiderando l'insieme delle successioni convergenti a zero (\"zero-successioni\")\nsi dimostra formula_23 \u00e8 un ideale massimale, pertanto l'anello quoziente \u00e8 un campo. Esso possiede le usuali propriet\u00e0 del campo reale, ed \u00e8 pertanto identificabile con esso:\nNumeri iperreali.\nUtilizzando una costruzione analoga alla precedente, \u00e8 possibile costruire il campo dei numeri iperreali: si considera l'anello commutativo con unit\u00e0 formato dalle successioni di Cauchy di numeri reali, e l'ideale formato dalle successioni definitivamente nulle (ovvero che possiedono al pi\u00f9 un numero finito di elementi non nulli). Tale ideale non \u00e8 massimale; il lemma di Krull assicura per\u00f2 l'esistenza di un ideale massimale che lo contenga; l'anello quoziente rispetto a tale ideale massimale \u00e8 un campo, che si pu\u00f2 identificare con quello dei numeri iperreali."}
{"id": "285429", "revid": "287204", "url": "https://it.wikipedia.org/wiki?curid=285429", "title": "Contea di Orange", "text": "Geografia.\nIl termine Orange County o \"Contea di Orange\" pu\u00f2 indicare diverse localit\u00e0 degli USA, tra cui:"}
{"id": "285430", "revid": "30300", "url": "https://it.wikipedia.org/wiki?curid=285430", "title": "Giro 2006", "text": ""}
{"id": "285435", "revid": "767487", "url": "https://it.wikipedia.org/wiki?curid=285435", "title": "Abbondanza (nome)", "text": "Origine e diffusione.\nDi significato molto trasparente, deriva dal latino \"abundantia\", \"abbondanza\", \"ricchezza di beni\" (radice alla quale risalgono anche Abbondanzio e Abbondio). Era il nome di una divinit\u00e0 romana, Abbondanza, considerata patrona del grano e dei granai, da cui prende il nome l'asteroide 151 Abundantia.\nEra utilizzato come nome proprio in epoca romana, dapprima in ambienti pagani e poi cristiani, qui in riferimento alla ricchezza spirituale e di virt\u00f9 cristiane. La sua diffusione odierna, tipica del Sud Italia e in particolare del Salento, riflette il culto della \"Madonna dell'Abbondanza\", patrona di Cursi e, forse, anche quello di una sant'Abbondanza, non riconosciuta per\u00f2 dalla Chiesa cattolica.\nOnomastico.\nL'onomastico si pu\u00f2 festeggiare in diverse date:"}
{"id": "285442", "revid": "22349", "url": "https://it.wikipedia.org/wiki?curid=285442", "title": "Niccolo Fontana Tartaglia", "text": ""}
{"id": "285449", "revid": "1318658", "url": "https://it.wikipedia.org/wiki?curid=285449", "title": "United States Navy", "text": "La United States Navy (abbreviato in U.S. Navy o USN) \u00e8 la marina militare degli Stati Uniti d'America, una delle forze armate della repubblica federale.\nResponsabile della condotta delle operazioni militari navali, la sua missione \u00e8 quella \u00abdi mantenere, addestrare ed equipaggiare forze navali pronte al combattimento e capaci di vincere le guerre, essere un deterrente per le aggressioni e mantenere la pace sui mari\u00bb.\nNell'anno fiscale 2008, contava 331.682 uomini e donne in servizio attivo e 124.000 nella Riserva della Marina, operando con 283 navi e pi\u00f9 di 3.700 aeroplani.\nTrae le sue origini dalla cosiddetta Marina Continentale (\"Continental Navy\"), fondata durante la guerra di indipendenza e smantellata nel 1790. La costituzione degli Stati Uniti d'America pose le basi per l'istituzione di una marina militare dando al Congresso il potere di \u00abfornire e mantenere una Marina\u00bb (\u00abto provide and maintain a navy\u00bb).\nSecondo la riorganizzazione della U.S. Navy condotta dall'ammiraglio Chester Nimitz, le flotte attive nel Pacifico sono designate da un numero dispari, quelle attive nell'Atlantico e nel Mediterraneo da un numero pari.\nStoria.\nLa guerra d'indipendenza americana e la creazione.\nLa U.S. Navy nacque il 13 ottobre 1775, quando George Washington annunci\u00f2 di aver preso il comando di tre navi armate e aver ricevuto l'ordine dal Congresso Statunitense di fermare le navi britanniche a Boston. Tra le tre navi catturate la pi\u00f9 importante era la goletta USS Hannah che divenne la prima nave in assoluto degli americani. Quel giorno in seguito venne ricordato come la data di nascita della US Navy. Le tre prime vere navi furono la \"USS United States\", la USS \"Constellation\" e la \"USS Constitution\", tre fregate che furono commissionate in un ordine totale di 6 navi che avrebbero formato la spina dorsale della Marina.\nTra la fine del XVIII e l'inizio del XIX secolo corso dei successivi venti anni combatt\u00e9 durante la \"quasi-guerra\" insieme alla la \"Marine royale\" e affront\u00f2, gli stati barbareschi nella prima e seconda, e gli inglesi nella guerra anglo-americana nel 1812.\nLa prima guerra mondiale.\nLa marina statunitense fu coinvolta in entrambe le guerre mondiali, ma gioc\u00f2 un ruolo decisivo solo nel secondo conflitto. In particolare l'arma subacquea era rimasta piuttosto indietro rispetto alle altre grandi potenze per cui il suo impiego non produsse alcun risultato tangibile. Gli USA entrano in guerra nel 1917 con una manciata di sommergibili (42 di cui 24 diesel) di tipo costiero che furono utilizzati per scortare il naviglio alleato o in funzione antisom per pattugliare la costa est del paese mentre i pi\u00f9 moderni vennero impiegati all'estero per pattugliare il mare al largo delle Azorre e dell'Irlanda.\nIl 2 dicembre 1917 la marina sped\u00ec una divisione di 5 navi da battaglia a Scapa Flow sede della Royal Navy. Queste navi costituirono la sesta squadra della flotta da battaglia della marina britannica. Successivamente tre navi da battaglia statunitensi operarono al largo di Bantry Bay. Infine pi\u00f9 di 40 cacciatorpediniere servirono nelle acque europee a partire da maggio 1917.\nIl periodo interbellico.\nDurante il periodo interbellico furono attivi i cantieri principali utilizzati furono il Lake Torpedo Boat Company e il Portsmouth Naval Shipyard nel New Hampshire, ma mentre il primo fu con il taglio delle commesse al termine della guerra interruppe l'attivit\u00e0 nel 1922 il secondo divenne uno dei maggiori costruttori degli USA e tra il 1924 e il 1929 progett\u00f2 e costru\u00ec 5 sommergibili lunghi 381 piedi. Tra il 1932 e il 1941 il Portsmouth Naval Shipyard costru\u00ec 22 sommergibili oceanici da 1500 tonnellate. Fu un in quel periodo che venne varato il primo sommergibile USS Pike (SS-173) completamente saldato che permise una maggiore protezione contro le cariche di profondit\u00e0 e una maggiore quota di immersione.\nLa seconda guerra mondiale.\nDurante il secondo conflitto mondiale fu impegnata sia sul teatro del Pacifico, in cui ebbe il ruolo principale nella guerra contro il Giappone, sia su quello dell'Atlantico a supporto delle operazioni sul teatro Europeo. Ben presto la superiorit\u00e0 industriale si impose sui nemici e, specialmente nel Pacifico, le portaerei statunitensi (e in particolare le numerose unit\u00e0 della classe Essex) annichilirono la flotta da battaglia giapponese.\nIn particolare riguardo ai sommergibili la dottrina nel periodo fra le due guerre prevedeva che le unit\u00e0 assolvessero in fase difensiva alla funzione di scorta della flotta da battaglia e che in fase offensiva dovessero puntare primariamente a navi da guerra nemiche. Alla luce delle lezioni impartite nell'Atlantico dagli U-Boot tedeschi entrambi gli assiomi si dimostrarono errati. I sommergibili statunitensi scatenarano un'offensiva estremamente efficace contro la marina mercantile giapponese, riducendo cos\u00ec al lumicino le capacit\u00e0 industriali e logistiche del nemico.\nI sommergibili della United States Navy furono responsabili della perdita del 55% dei mercantili giapponesi La guerra contro i mercantili fu il singolo fattore che maggiormente si rivel\u00f2 decisivo nel collasso della economia giapponese.\nVerso il Giappone la U.S. Navy adott\u00f2 fin dall'inizio una guerra sottomarina indiscriminata senza che ci\u00f2 fosse stato concordato con il governo che aveva pubblicamente e ripetutamente criticato i tedeschi. In particolare proprio la guerra sottomarina, dal punto di vista ufficiale, indusse gli USA ad entrare in guerra a fianco degli alleati sia nelle prima sia nella seconda guerra mondiale. Il trattato navale di Londra, a cui gli U.S.A. aderirono. richiedeva che i sommergibili si attenessero ai cosiddetti prize rules, conosciuti anche come \"cruiser rules\". Non veniva proibito di armare i mercantili o di segnalare all'ammiragliato eventuali contatti con i sottomarini ma ci\u00f2 ne faceva \"de facto\" navi ausiliarie della flotta e le privava automaticamente della protezione suddetta. Queste regole facevano delle limitazioni alla guerra sottomarina lettera morta. Tra l'altro i sommergibili della U.S. Navy effettuarono missioni di ricerca e scoperta, salvataggio e operazioni a supporto della guerriglia e delle incursioni da parte delle forze speciali.\nLa guerra fredda.\nNel periodo della guerra fredda la marina ebbe un ruolo fondamentale: infatti le nuove portaerei nucleari come la USS Enterprise (CVN-65) servirono come efficientissimo deterrente.\nCirca 10 anni dopo la fine della Seconda guerra mondiale la U.S. Navyinizi\u00f2 a pensare a navi lanciamissili, quando l'esigenza di navi di nuova generazione, progettate fin dall'inizio per l'impiego di missili guidati inizi\u00f2 ad affermarsi, con la progettazione di diverse classi di unit\u00e0 tra le 3.000 e le 10.000 tonnellate.\nAll'inizio alcune navi esistenti con armamento di artiglieria, abbastanza spaziose per ricevere i nuovi sistemi d'arma, vennero ammodernate con costosi e complessi programmi d'aggiornamento, ma ci\u00f2 si rivel\u00f2 una soluzione provvisoria prima che entrassero in servizio classi progettate ad hoc. Dopo parecchi anni in cui esse vennero considerate fregate missilistiche (FFG), le navi di oltre 6.000 tonnellate e armate con missili superficie-aria a lunga gittata, per considerazioni di prestigio, non avendo la US Navy in servizio incrociatori mentre la marina sovietica ne avevano diverse classi, vennero alla fine classificate ufficialmente come incrociatori missilistici (CG oppure CGN se a propulsione nucleare).\nDal 1989 ad oggi.\nAd oggi la flotta della U.S. Navy \u00e8 estremamente potente e versatile, con una capacit\u00e0 di proiezione globale della forza; le sue portaerei sono la punta di diamante delle forze navali statunitensi, e rappresentano uno degli assetti operativi e strategici fondamentali in ogni conflitto combattuto dagli Stati Uniti. Attorno ad esse viene assemblato un gruppo da battaglia costituito da unit\u00e0 antiaeree e antisommergibile, che in navigazione si dispongono in due anelli concentrici con la vigilanza antisommergibile sull'anello esterno; nella zona protetta vengono a trovarsi anche le varie navi ausiliarie come rifornitori di squadra, navi portamunizioni, petroliere, necessarie a dare al gruppo una autonomia operativa che allo stato attuale nessun'altra forza navale riesce ad emulare; il gruppo di norma \u00e8 costituito dalla portaerei, due incrociatori o cacciatorpediniere lanciamissili (classe Ticonderoga i primi e classe Arleigh Burke i secondi) per la protezione antiaerea, quattro fregate antisommergibile della classe Oliver Hazard Perry, uno o due rifornitori di squadra e uno o due sommergibili nucleari come quelli della classe Los Angeles per assicurare uno schermo ancora pi\u00f9 esterno rispetto all'anello delle fregate, all'interno del quale operano anche gli elicotteri antisommergibile tipo Sikorsky SH-60 Seahawk nelle versioni B e F, il primo imbarcato sulle portaerei ed il secondo sulle fregate.\nLo stormo aereo imbarcato su una portaerei di norma comprende, dall'uscita dal servizio dell'F-14 Tomcat e dell'A-6 Intruder, di quattro squadriglie di aerei multiruolo F/A-18E/F Super Hornet, una di aerei antisommergibile e da vigilanza Lockheed S-3 Viking fino al 2009, poi rimpiazzati anch'essi dai Super Hornet. Infine vi sono gli elicotteri antisommergibile Seahawk-B, gli elicotteri medi da trasporto truppe Boeing CH-46 Sea Knight dei quali si sta effettuando la sostituzione con i MV-22 Osprey entro il 2014. Infine i biturboelica C-2 Greyhound assicurano il collegamento con la terraferma e sono detti COD, Carrier Onboard Delivery, \"consegna a bordo\", mentre gli E-2 Hawkeye costruiti sullo stesso telaio assicurano la vigilanza a distanza e la direzione degli aerei in volo con il loro radar aeroportato.\nOrganizzazione.\nLa U.S. Navy ricade sotto la giurisdizione del Dipartimento della Marina (\"Department of the Navy\"), al cui vertice \u00e8 posto il Segretario della Marina, un civile. L'ufficiale pi\u00f9 alto nella catena di comando \u00e8 il Capo delle Operazioni Navali (\"Chief of Naval Operations\"), un ammiraglio a quattro stelle (il pi\u00f9 alto grado raggiungibile in tempo di pace) direttamente al di sotto del Segretario della Marina. Allo stesso tempo, il Capo delle Operazioni Navali fa parte dello stato maggiore congiunto, che \u00e8 il corpo decisionale con pi\u00f9 autorit\u00e0, secondo solo al National Security Council, anche se svolge unicamente il compito di consigliere del Presidente degli Stati Uniti d'America e non rientra formalmente nella catena di comando. Il Segretario della Marina e il Capo delle Operazioni Navali sono responsabili dell'organizzazione, reclutamento di nuovi membri, addestramento ed equipaggiamento della Marina, affinch\u00e9 essa sia pronta per l'azione sotto il comando dei Comandi Combattenti Uniti (\"Unified Combatant Commanders\").\n Chief of Naval Operations, il Pentagono, Arlington, Virginia\n\"Naval Special Warfare Command\".\nLo \"US Naval Special Warfare Command\" (NSW) (Comando Navale Guerra Speciale) fu attivato il 16 aprile 1987 alla \"Naval Amphibious Base Coronado\", a San Diego, California. Agisce come componente navale dell\"'United States Special Operations Command\", con quartier generale a Tampa, Florida.\n Il \"Naval Special Warfare Command\" amministra, comanda, rifornisce e soprintende le forze speciali della Marina, assicurandosi che siano sempre pronte ad eseguire le operazioni assegnatele dai comandi combattenti.\nIl NSW \u00e8 composto da 5\u00a0400 militari in servizio attivo, compresi 2\u00a0450 SEAL e 600 \"Special Warfare Combatant-craft Crewman\" (SWCC), coloro che manovrano le speciali imbarcazioni dei SEAL. Inoltre, l'NSW ha a disposizione una riserva di 1\u00a0200 unit\u00e0, di cui circa 325 SEAL, 125 SWCC e 775 uomini del personale di supporto.\nMilitary Sealift Command.\nIl \"Military Sealift Command\" (MSC) (Comando trasporto navale militare) coordina, sia per la US Navy che per l'intero Dipartimento della Difesa (DoD), i servizi di trasporto trans-oceanico di materiali, che possono includere equipaggiamenti, carburante, munizioni o altri beni, essenziali per il funzionamento della struttura militare in tutte le sue ramificazioni sul globo terrestre. Fino al 95% di tutti i rifornimenti necessari dalle forze armate degli Stati Uniti possono essere trasportate dal \"Military Sealift Command\". L'MSC opera circa 120 navi, a cui vanno sommate pi\u00f9 di 100 di riserva. Esse non sono manovrate da marinai della USN, ma da personale civile della marina mercantile.\nInstallazioni portuali.\nLa U.S. Navy mantiene installazioni e strutture sulla costa per supportare le operazioni delle flotte al largo. Esse si focalizzano sulla logistica e sulla prontezza al combattimento, essendo indispensabili per un uso continuativo, efficiente e completo delle forze navali. Il numero, e la variet\u00e0, dei comandi riflettono la complessit\u00e0 della moderna US Navy, e spaziano dal servizio informazioni militari all'addestramento del personale e alla manutenzione delle strutture di riparazione: due di questi sono il \"Naval Sea System Command\" (Comando Navale dei Sistemi Marini, che soprintende alle operazioni logistiche e di riparazione delle forze marittime) e il \"Naval Air System Command\" (Comando Navale dei Sistemi Aerei, responsabile dei mezzi aerei). Altri comandi, come l'Office of Naval Intelligence (Ufficio dell'Intelligence Navale), lo \"United States Naval Observatory\" (Osservatorio Navale degli Stati Uniti) e il \"Naval War College\" sono focalizzati sullo spionaggio e la strategia. I comandi dell'addestramento includono il \"Naval Strike and Air Warfare Center\" e la \"United States Naval Academy\" (Accademia Navale degli Stati Uniti).\nLa Marina mantiene diversi \"Naval Forces Command\" (Comandi Forze Navali), che amministrano le strutture costiere e servono come unit\u00e0 di collegamento per le locali forze di terra dell'United States Army e della United States Air Force. I \"Naval Forces Command\" rispondono ad un comandante di flotta, nel ruolo di protezione delle strutture terrestri dei comandi in mare. In tempo di guerra, tutti i \"Naval Forces Command\" aumentano fino a diventare task force all'interno di flotte primarie. Alcuni dei maggiori \"Naval Forces Command\" comprendono quello coreano (\"Commander Naval Forces Korea\" (CNFK)), quello delle isole Marianne (\"Commander Naval Forces Marianas\" (CNFM)) e quello del Giappone (\"Commander Naval Forces Japan\" (CNFJ)).\nLa flotta.\nLe flotte degli Stati Uniti coprono ognuna un settore dei mari del globo; col passare del tempo alcune di esse sono state parzialmente o totalmente disattivate. Ogni flotta ha la sua AOR (Area Of Responsibility - area di responsabilit\u00e0) per cui una nave che entri nell'area di responsabilit\u00e0 di una flotta viene gestita da quella flotta. ogni flotta ha assegnate delle navi in permanenza, ad eccezione della Quarta Flotta con base a Mayport (piccola comunit\u00e0 nei pressi di Jacksonville), Florida, che comunque controlla quelle che vengono a transitare nella sua AOR.\nTradizionalmente le flotte dislocate nel Pacifico hanno numerazione dispari, mentre quelle dislocate nell'Atlantico (e nel Mediterraneo) hanno numerazione pari. Esse sono ulteriormente raggruppate sotto comandi di zona: Il \"Fleet Forces Command\" (precedentemente chiamato \"Atlantic Fleet\"); la \"Pacific Fleet\", che raggruppa la Terza (con base a San Diego) e la Settima Flotta (con base a Yokosuka in Giappone); il \"Naval Forces Europe\" e infine il \"Naval Forces Central Command\", il cui comandante ha il cosiddetto \"doppio cappello\" (ossia riunisce il comando centrale e quello della Quinta Flotta). Ognuno di questi quattro comandi \u00e8 ricoperto da un ammiraglio a quattro stelle.\nLa Prima Flotta, esistente dal 1947, fu rinominata Terza Flotta nel 1973. La Coast Guard viene spesso ritenuta essere la Prima Flotta in tempo di guerra, ma gli USA non hanno mai ufficializzato questa denominazione.. Dal 1790 al 1798 gli Stati Uniti non avevano una marina, e le sole navi da guerra che proteggevano le coste erano i cutter doganali, i predecessori della attuale U.S. Coast Guard. Questo \u00e8 il motivo per cui le navi della USCG vengono denominate Cutter..\nLa Classe Albany era costituita da vecchi Baltimore ristrutturati per ospitare i missili e i radar moderni, negli anni cinquanta. La nave era armata di 2 lanciamissili Talos e 2 Tartar, oltre a 1 ASROC. I soli missili antiaerei erano 188. Le navi rimasero in servizio attivo fino agli anni settanta. La classe Boston era un altro derivato dei Baltimore, ma solo parzialmente riarmato con missili, 2 rampe per RIM-2 Terrier a poppa. Il primo incrociatore nucleare fu il Long Beach, armato con missili Talos (1 rampa ed una scorta di 52 missili) e 2 Terrier (2 rampe con una scorta di 60 missili), e un radar FRESCAN per la scoperta aerea con antenna piana a scansione di fase nel torrione. Rimase esemplare unico, e venne via via ammodernato rimanendo in servizio per tutti gli anni sessanta, settanta e ottanta del ventesimo secolo. La classe Leahy era la prima di unit\u00e0 classificabili come incrociatori missilistici, anche se inizialmente le navi vennero definite fregate. Esse vennero realizzate in 9 esemplari all'inizio anni sessanta, assieme alla USS \"Bainbridge\", basata sullo stesso scafo, ma con propulsione nucleare. Avevano 2 rampe di lancio per Terrier, ma nessun elicottero e poca artiglieria. La seconda serie di unit\u00e0 missilistiche era la classe Belknap, con altri 9 esemplari realizzati negli anni sessanta, oltre al prototipo a propulsione nucleare USS \"Truxtun\". Erano armati con un cannone da 127\u00a0mm e un elicottero, ma questo comport\u00f2 la rinuncia alla rampa di lancio poppiera, dimezzando il volume di fuoco missilistico antiaereo. La classe successiva fu la California, 2 unit\u00e0 nucleari dell'inizio anni settanta. Era armata con 2 rampe missili, ma di tipo a medio raggio Tartar/SM-1 e priva di elicotteri (nessun hangar, ma solo una piattaforma di atterraggio)\nDopo le due navi della classe California ne venne creata una versione migliorata, chiamata classe \"Virginia\" e realizzata in 4 esemplari. Essa aveva cannoni da 127\u00a0mm, elicotteri e missili SM-1, ma pur avendo 2 rampe di lancio era presente solo una coppia di radar illuminatori a poppa, lasciando le rampe di lancio missilistiche con 24 colpi al minuto complessivi ed appena 2 bersagli ingaggiabili; inoltre i radar disposto solo a poppa non permettevano di ingaggiare i bersagli sui 360 gradi, essendo schermati dalla sovrastruttura se il bersaglio si presentava in direzione di prua.\nAll'inizio del 2008 la U.S. Navy ha riattivato la Quarta Flotta come responsabile delle operazioni nell'area controllata dal Southern Command, che consiste nelle forze USA gravitanti sull'America centrale e meridionale. \nLa marina degli Stati Uniti aveva al sei flotte attive, numerate progressivamente. La Terza, Quinta, Sesta e Settima sono comandate da un ammiraglio di squadra (tre stelle) mentre la Quarta Flotta \u00e8 comandata da un ammiraglio di divisione. La Seconda Flotta, creata nel 1950 e responsabile dell'Atlantico occidentale e del Mar dei Caraibi, \u00e8 stata disattivata in settembre 2011. Il 4 maggio 2018 il capo delle operazioni navali, l'ammiraglio John Richardson ne ha annunciato la riattivazione durante una cerimonia a Norfolk.\nNel 2011, parallelamente alla smobilitazione della Seconda Flotta, Fleet Forces Command avrebbe preso in carico i compiti operativi della Seconda Flotta dal 30 settembre 2011. Questo significava effettivamente che la Task Force 20 (TF 20), sotto il vicecomandante della flotta, prendeva in carico questa missione. Alla Task Force 20 \u00e8 succeduta la Task Force 80 dal 1\u00ba ottobre 2012, con TF-80 sotto il comando del direttore del Maritime Headquarters, Fleet Forces Command. L'ultima classe di incrociatori statunitensi, presente in servizio a tutto il 2012, \u00e8 data dalla Ticonderoga, realizzata su scafo del cacciatorpediniere classe \"Spruance\" in oltre 20 esemplari, dal 1983 agli inizi anni novanta. Essa ha avuto il sistema radar SPY-1 AEGIS e 2 rampe di missili Mk 26, sostituite poi con 2 Mk 41 VLS aventi pozzi di lancio verticale\nRapporti con le altre forze armate.\nUnited States Coast Guard.\nAnche se il Posse Comitatus Act, che impedisce alle forze militari federali di agire come una delle forze di polizia degli Stati Uniti, \u00e8 riferito solo all'US Army e all'US Air Force, le regole del Dipartimento della Difesa stabiliscono che sia applicato anche alla US Navy e all'US Marine Corps, impedendo che essi possano far rispettare la legge federale. La United States Coast Guard, invece, svolge la funzione di forza di polizia navale: la guardia costiera fornisce quindi \"Law Enforcement Detachments\" (LEDETs) (Distaccamenti di forze dell'ordine) ai vascelli della Marina, a bordo dei quali i LEDETs svolgono il loro ruolo di polizia durante gli abbordaggi e le manovre d'interdizione. In tempo di guerra, o quando ordinato dal Presidente, la Guardia Costiera passa sotto il comando del Segretario della Marina, finch\u00e9 non ritorna alla sede originaria del Department of Homeland Security (\"Dipartimento della Sicurezza Interna\"). In altri casi, delle \"Coast Guard Port Security Units\" (unit\u00e0 di sicurezza dei porti della Guardia Costiera) sono inviati oltreoceano per supervisionare le attivit\u00e0 portuali. Il \"Naval Coastal Warfare Groups\" della USN, che supervisiona le attivit\u00e0 navali lungo le coste di paesi stranieri, \u00e8 formato anche da personale della Guardia Costiera.\nUnited States Marine Corps.\nNel 1834 i Marine furono affidati al Dipartimento della Marina. Storicamente lo United States Navy ha goduto di una relazione speciale con l'United States Marine Corps (USMC), parzialmente a causa del fatto che entrambi sono specializzati in operazioni marittime. L'USMC fa parte del Dipartimento della Marina e risponde al suo capo civile, il Segretario della Marina. Tuttavia il corpo dei Marines \u00e8 considerata una forza armata a s\u00e9 stante, completamente indipendente dalla Marina; il pi\u00f9 alto ufficiale dell'USMC, il Comandante del Corpo dei Marines, non \u00e8 subordinato a nessun ufficiale della US Navy.\nI Marine decorati con la Medal of Honor ricevono la medaglia nella versione della Marina, e la \"Navy Cross\" (Croce della Marina) pu\u00f2 essere conferito a membri dell'USMC. La \"United States Naval Academy\" (Accademia Navale degli Stati Uniti) forma i futuri ufficiali dei Marines, mentre gli istruttori alla Scuola Candidati Ufficiali della USN sono sottufficiali dei Marines; nell'Aviazione Navale sono presenti piloti, avieri ed equipaggi di entrambe le forze armate.\nQuesta relazione si estende anche ai teatri operativi: come specialisti in assalti anfibi, i Marines sono spesso dispiegati sui vascelli della Marina, dai quali attaccano; a bordo, devono obbedire al capitano della nave. L'aviazione dei Marine si addestra ed opera assieme a quella della Marina, svolgendo operazioni simili, spesso insieme. I mezzi aerei dei Marines supportano le operazioni anfibie del corpo partendo da navi di assalto anfibio della US Navy. Le componenti aeree sia della USN che dell'USMC, inoltre, seguono le stesse procedure e gli stessi manuali di volo NATOPS.\nL'USMC non addestra cappellani, personale sanitario o medici; queste posizioni sono ricoperte da militari della U.S. Navy che indossano le uniformi dei Marines, ma con le insegne e i distintivi della Marina. Il personale medico e i cappellani in genere godono di un forte senso di cameratismo con i Marines, per via della loro stretta collaborazione con essi; lavorano ai comandi dell'USMC, sotto l'egida della \"Fleet Marine Force\" (Forza della Flotta dei Marines), che \u00e8 spesso chiamata il \"lato verde\" (\"green side\").\nLa relazione fra la US Navy e l'US Marine Corps \u00e8 di reciproco rispetto che si manifesta sotto forma di varie regole procedurali: ad esempio, in una formazione che comprende sia Marines che marinai, i primi devono trovarsi nella parte anteriore se in colonna o a sinistra se in riga, senza distinzione di grado. Ci\u00f2 \u00e8 un simbolo dello speciale status e dell'onore dato ai Marines, ed \u00e8 un aspetto peculiare del rapporto fra la US Navy e l'US Marine Corps.\nPersonale.\nIl personale della U.S. Navy conta pi\u00f9 di 500\u00a0000 elementi, di cui circa un quarto di riserva. Di quelli in servizio attivo, pi\u00f9 dell'80% \u00e8 formato da marinai di truppa e sottufficiali, mentre circa il 15% \u00e8 composto dagli ufficiali (\"Commissioned officers\"); il resto \u00e8 formato dagli aspiranti ufficiali (\"Midshipmen\") della \"United States Naval Academy\" (Accademia navale degli Stati Uniti) e del \"Naval Reserve Officer Training Corps\", un corso per futuri ufficiali che viene offerto agli studenti di pi\u00f9 di 180 universit\u00e0 in cambio di benefici. Infine, sono presenti i candidati ufficiali della \"Navy's Officer Candidate School\" (Scuola candidati ufficiali della Marina).\nI marinai dimostrano di avere abilit\u00e0 e di meritare responsabilit\u00e0 completando gli esami del \"Personnel Qualification Standards\" (standard di qualificazione del personale). Fra i pi\u00f9 importanti c'\u00e8 la \"warfare qualification\" (qualificazione di guerra), che denota la capacit\u00e0 e l'esperienza del marinaio nei campi pi\u00f9 strettamente bellici: \"Surface Warfare\" (guerra di superficie), \"Aviation Warfare\" (guerra aerea), \"Naval Aircrew\" (equipaggi aereomarittimi), \"Special Warfare\" (guerra speciale), \"Submarine Warfare\" (guerra sottomarina) e \"Expeditionary Warfare\" (guerra di spedizione). Molte specializzazioni sono rappresentate da stemmi applicabili alle uniformi.\nIl personale della Marina \u00e8 stato soggetto a tagli fin dai primi anni 2000, costringendo all'uso di meno marinai per lo stesso lavoro, influendo negativamente sul morale e l'efficienza.\nUfficiali.\nGli ufficiali nella US Navy, detti \"commissioned officer\" in quanto all'atto dell'incorporazione ricevono una nomina (\"commission\") da parte del presidente degli Stati Uniti d'America, sono compresi fra i gradi di \"ensign\", traducibile come \"alfiere\" e assimilabile al guardiamarina nell'ordinamento gerarchico italiano e \"admiral\", ammiraglio, il pi\u00f9 alto; nella burocrazia interna della US Navy, i vari gradi sono distinti da appositi codici crescenti, indicati con O-X, in cui X \u00e8 un numero intero: quelli fra O-1 (\"ensign\") e O-4 (\"lieutenant commander\", capitano di corvetta) sono riferiti come \"junior officers\" (ufficiali inferiori), O-5 (\"commander\", capitano di fregata) e O-6 (\"captain\", capitano di vascello) sono invece chiamati \"senior officers\" (ufficiali superiori); gli ufficiali tra O-7 (\"rear admiral [lower half]\", contrammiraglio) e O-10 (\"admiral\") sono invece chiamati \"flag officers\" (ufficiali ammiragli), oppure \"the admiralty\" (l'ammiragliato). Infine, per onorare ammiragli che in tempo di guerra si siano particolarmente distinti, \u00e8 previsto il grado O-11 di \"fleet admiral\", ammiraglio della flotta: tale rango \u00e8 stato concesso soltanto a quattro ufficiali nell'immediato dopoguerra del secondo conflitto mondiale. Per completezza, va menzionato anche che George Dewey per aver vinto la battaglia della baia di Manila del 1898 fu premiato con lo speciale grado di \"admiral of the Navy\"; tale onorificenza non \u00e8 stata pi\u00f9 riproposta, sebbene sia stata retroattivamente classificata come O-12.\nLe promozioni fino a O-8 sono conferite in base al rendimento dell'ufficiale nel grado rivestito, registrato nel \"FITREPS\" (\"fitness reports\"). La promozione a \"vice admiral\" (O-9) e \"admiral\" (O-10) sono relative a specifici incarichi, e sono soggette alla conferma politica del Senato degli Stati Uniti.\nGli ufficiali provengono dall'accademia navale degli Stati Uniti, dal \"Naval Reserve Officer Training Corps\" (NROTC) e l\"'Officer Candidate School\" (OCS), e altri corsi, riservati perlopi\u00f9 a militari gi\u00e0 effettivi della Marina.\nGli ufficiali possono essere divisi generalmente in \"staff corps\" (corpi ausiliari) e \"line officers\" (ufficiali di vascello/stato maggiore). Questi ultimi possono essere ulteriormente divisi in \"unrestricted\" (senza limitazioni) e \"restricted\" (con limitazioni): i primi sono a servizio pieno, possono comandare unit\u00e0 belligeranti, navi, gruppi aerei, e forze speciali; i secondi, invece, si concentrano nei ruoli non-combattenti, come ingegneria o manutenzione. Gli ufficiali appartenenti allo \"staff corps\", invece, sono specializzati in carriere professionali, esterne alle branche pi\u00f9 strettamente militari: medicina, scienza, giurisprudenza, ingegneria civile.\nLa tabelle sottostanti riportano i corrispettivi della Marina Italiana dei gradi della Marina degli Stati Uniti, coerentemente con quanto stabilito dallo STANAG 2116 della NATO:\n\"Warrant officer\".\nNelle forze armate degli Stati Uniti il termine \"\"warrant officer\" indica ufficiali esperti in campi tecnici molto specializzati, posizioni che non possono essere assolte dai normali ufficiali che tendono ad avere un campo di conoscenze pi\u00f9 ampio e generalista. I CWO provengono dai ranghi dei sottufficiali che hanno completato il \"Chief Warrant Officer Program\"; e vengono nominati ufficiali con un \"warrant\"\" (un mandato), come gli ufficiali dei corpi ausiliari (\"Staff Corps\"), i CWO portano dei distintivi al di sopra dei distintivi di grado sulle maniche e sulle controspalline che denotano la specialit\u00e0 di appartenenza.\nQuesta categoria di militari pu\u00f2 essere paragonata a quella italiana ad esaurimento del Corpo unico degli specialisti della Marina Militare (precedentemente noto come Ruolo degli ufficiali del Corpo equipaggi militari marittimi), o a quelli del Ruolo unico degli specialisti dell'Aeronautica Militare.\nSottufficiali, graduati e comuni.\nI marinai e i sottufficiali di truppa (\"enlisted sailors\") della Marina vanno dal grado E-1 (\"seaman recruit\", recluta) al grado E-9 (\"master chief petty officer of the navy\", grado unico e speciale detenuto dal singolo sottufficiale pi\u00f9 alto in grado, che serve come consigliere dei pi\u00f9 alti comandanti quali l\"admiral chief of naval operations\", l'ammiraglio capo delle operazioni navali).\nDal grado E-1 al grado E-3 sono inquadrati i militari di truppa, mantre da E-4 (\"petty officer third class\") in su, i marinai sono chiamati \"petty officers\" (traducibile come \"piccoli ufficiali\").\nI sottufficiali si dividono in \"petty officer\" che vanno da E-4 a E-6 e \"chief petty officer\", che vanno da E-7 fino a E-9. Le categorie dei \"petty officers\" e dei \"chief petty officer\" possono essere equiparate rispettivamente al ruolo sergenti e al ruolo marescialli della Marina Militare Italiana.\nI \"petty officers\" si dividono in \"petty officer third class\", \"petty officer second class\" e \"petty officer first class\". I \"chief petty officer\" si dividono in \"chief petty officer\", \"senior chief petty officer \", \"master chief petty officer\", \"command master chief petty officer\" e infine \"master chief petty officer of the navy\", grado unico e speciale detenuto dal singolo sottufficiale pi\u00f9 alto in grado, nominato direttamente dall'ammiraglio capo delle operazioni navali, del quale \u00e8 consigliere per quanto riguarda i problemi dei sottufficiali e della truppa, grado che non esiste nelle altre marine della NATO. Coloro che dimostrano performance superiori alla norma sono promossi, anche se il termine ufficiale \u00e8 \"avanzati\" (\"advanced\"). Due promozioni degne di nota sono quelle da \"seaman\" a \"petty officer third class\" (da E-3 a E-4) e da \"petty officer first class\" a \"chief petty officer\" (E-6 a E-7); quest'ultimo avanzamento di carriera \u00e8 molto importante, ed \u00e8 caratterizzato da una speciale cerimonia introduttiva. Ai marinai \u00e8 assegnato un \"rating\" che rappresenta una specialit\u00e0 operativa: essa si indica con una sigla alfanumerica apposta prima del grado: ad esempio, \"MM3\" indica un \"petty officer third class\" che svolge la funzione di macchinista (\"machinist's mate\"). Ci sono pi\u00f9 di 50 categorie (\"rating\"), che coprono una vasta area di abilit\u00e0 e sottospecialit\u00e0. Al giorno d'oggi, la maggior parte dei marinai ottengono la loro categoria in seguito alla frequenza della loro \"\"A\" school\". Una \"\"A\" school\" \u00e8 una specifica scuola i cui studenti vengono addestrati alla loro futura categoria (\"rating\"): in seguito al completamento di essa, i marinai si possono definire \"specializzati\" (\"rated\"), senza tener conto del loro grado.\nUniformi.\nLe uniformi della US Navy sono designate per \"combinare professionalit\u00e0, versatilit\u00e0, sicurezza e comodit\u00e0 con l'eredit\u00e0 storica\".. Al momento la Marina incorpora molti stili differenti, specificamente disegnati per una diversit\u00e0 di usi ed occasioni. Nella maggior parte dei casi, la distinzione \u00e8 fra ufficiali e marinai. Le uniformi della USN possono essere divise in tre categorie: uniformi di rappresentanza (\"Dress uniforms\"), uniformi di servizio (\"Service uniforms\") e uniformi da lavoro (\"Working uniforms\").\nRecentemente la US Navy ha completato un progetto chiamato \"Task Force Uniform\", il cui scopo era standardizzare le divise della Marina. Fra i cambiamenti, il personale dal grado di \"Seaman Recruit\" a \"Petty Officer First Class\" (da E-1 a E-6) vestiranno un'uniforme valida tutto l'anno, sostituendo le due versioni stagionali (blu invernale e bianca estiva). Tutto il personale (dalle reclute agli ammiragli) verr\u00e0 equipaggiati con la nuova \"Navy Working Uniform\" (NWU), che rimpiazzer\u00e0 le altre. L'uniforme \u00e8 una mimetica digitale, di colore grigio-blu.\nL'ordine e la pulizia personali, sia per gli uomini sia per le donne, \u00e8 strettamento regolato con precise istruzioni riguardo ai capelli, alla barba, all'uso di cosmetici e ai gioielli. Alle nuove reclute di sesso maschile i capelli sono tagliati secondo il taglio militare e comunque \u00e8 proibito averli di una lunghezza superiore ai 102\u00a0mm. Inoltre gli uomini devono essere sempre ben rasati, anche se sono ammessi i baffi. Invece le donne non hanno una lunghezza massima per i capelli, ma essi non possono superare il colletto dell'uniforme, e la loro acconciatura \u00e8 controllata. Capelli multicolore, piercing e tatuaggi sulla testa, il collo e le mani sono proibiti per entrambi i sessi.\nBasi principali.\nUna delle basi pi\u00f9 importanti \u00e8 la Naval Station Norfolk, mentre ad Hampton Roads oltre alla NS Norfolk, si trovano la NAS \"Naval Air Station\", (Stazione Navale Aerea) \"Ocean\", una \"Master Jet Base\" (base per i \"jet\"), una \"Naval Amphibious Base Little Creek\" (base per le unit\u00e0 anfibie), cos\u00ec come una quantit\u00e0 di cantieri sia della US Navy che commerciali che servono i vascelli della USN. Nella base, tra personale civile e militare, sono impiegate persone. La base \u00e8 stata la sede del comando della Seconda Flotta, che \u00e8 stata operativa dal 1950 al 2011.\nAnche se la maggior parte delle basi sono situate nel territorio degli Stati Uniti d'America, la USN mantiene un significativo numero di strutture all'estero, sia nei territori direttamente controllati dagli Stati Uniti sia in stati sovrani, sotto i termini degli \"Status of Forces Agreement\" (SOFA).\nCosta orientale.\nLa seconda maggiore concentrazione di strutture della US Navy si trova ad Hampton Roads, Virginia, dove la Marina occupa pi\u00f9 di 146\u00a0km\u00b2 di terreno. Situate ad Hampton Roads si trova la NS Norfolk, porto di base della \"Atlantic Fleet\", NAS (\"Naval Air Station\", Stazione Navale Aerea) Oceana, una \"Master Jet Base\" (base per i jet), una \"Naval Amphibious Base Little Creek\" (base per le unit\u00e0 anfibie), cos\u00ec come una quantit\u00e0 di cantieri sia della US Navy che commerciali che servono i vascelli della USN.\nLo Stato della Florida ospita tre grandi basi: \"Naval Station Mayport\" (la quarta base in ordine di grandezza nell'intera Marina) nei pressi di Jacksonville, Florida, \"Naval Air Station Jacksonville\", una \"Master Air Anti-Submarine Warfare Base\" (centro dedicato all'azione aerea anti-sottomarini) e la \"Naval Air Station Pensacola\", sede del \"Naval Education and Training Command\" (Comando Navale per l'Educazione e l'Addestramento), la \"Naval Air Technical Training Center\" (Centro per l'Addestramento Tecnico Aereo), che fornisce addestramento specializzato per il personale di truppa dell'aviazione e l'addestramento al volo per gli ufficiali aviatori sia della Marina che del corpo dei Marines, e anche per l'equipaggio aereo navale. I principali porti per i sottomarini della USN della East Coast si trovano a Groton, Connecticut e Kings Bay, Georgia. Sono presenti basi anche a Portsmouth, New Hampshire e Brunswick, Maine. La \"Naval Station Great Lakes\", a nord di Chicago, Illinois ospita il campo di addestramento reclute (\"boot camp\") dei marinai.\nCosta occidentale e Hawaii.\nIl pi\u00f9 grande complesso della US Navy si trova a China Lake, California, che copre 4500\u00a0km\u00b2 e rappresenta da sola un terzo di tutti i possedimenti terrieri della Marina.\nLa \"Naval Base San Diego\", California \u00e8 il porto principale della \"Pacific Fleet\" (anche se il quartier generale \u00e8 locato a Pearl Harbor. NAS North Island si trova a nord di Coronado, ed \u00e8 la base dei quartier generali della \"Naval Air Forces\" e del \"Naval Air Force Pacific\", il grosso dei gruppi elicotteri della flotta dell'Oceano Pacifico e parte della flotta di portaerei della costa occidentale. Il \"Naval Special Warfare Center\", dove vengono addestrati i SEAL, si trova a Coronado.\n L'altra concentrazione di basi navali della costa occidentale \u00e8 nel Puget Sound, Washington. Fra essi, la \"Naval Station Everett\", una delle basi pi\u00f9 recenti della Marina, e quella pi\u00f9 modernamente equipaggiata. NAS Fallon, in Nevada, serve come principale area d'addestramento per gli equipaggi aerei \"Navy Strike\", ed \u00e8, allo stesso tempo, sede del \"Naval Strike Air Warfare Center\". Delle \"Master Jet Bases\" sono localizzate anche alla NAS Lemoore, California e alla NAS Whidbey Island, Washington; i mezzi aerei assegnati alle portaerei sono, invece, stazionati alla NAS Point Mugu, California.\nLa presenza della USN alle Hawaii \u00e8 accentrata nella base di Pearl Harbor, che ospita il quartier generale della Flotta del Pacifico e molti dei suoi comandi subordinati.\nTerritori degli Stati Uniti.\nGuam, un'isola situata in un luogo strategico nel Pacifico occidentale, mantiene una notevole presenza della USN, inclusa la \"Naval Base Guam\". Il territorio statunitense pi\u00f9 ad ovest, Guam contiene una baia capace di ospitare anche portaerei, in caso d'emergenza. La \"Naval Air Station\" di Guam fu disattivata nel 1995 e le attivit\u00e0 furono trasferite alla vicina Andersen Air Force Base.\nLa \"Roosevelt Roads Naval Station\", Porto Rico, fu chiusa nel 2004, poco dopo il controverso abbandono del poligono di tiro nella vicina isola di Vieques.\nPaesi esteri.\nLa pi\u00f9 grande base oltreoceano della US Navy \u00e8 a Yokosuka, Giappone: essa serve da porto per la pi\u00f9 grande flotta dispiegata della Marina, e costituisce un'importante base per le operazioni nel Pacifico Occidentale. Le operazioni in Europa ruotano attorno alle strutture in Italia (a Sigonella e a Napoli), in Spagna e in Grecia, con Napoli sede della \"Sixth Fleet\" (Sesta Flotta) e del \"Commander Navy Region Europe, Africa, Southwest Asia\" (CNREURAFSWA\u00a0\u2013 Comando Navale Regione Europa, Africa e Asia Sudoccidentale).\nLa base navale di Guant\u00e1namo, sul suolo cubano, rappresenta la pi\u00f9 antica struttura militare esterna agli Stati Uniti, ed \u00e8 balzata agli onori della cronaca negli ultimi anni a causa del campo di prigionia di Guant\u00e1namo, in cui sono detenuti presunti sospetti membri di al-Qaeda. Altre installazioni della USN all'esterno degli Stati Uniti includono le forze nel golfo di Aden, che contrastano la pirateria in Somalia."}
{"id": "285452", "revid": "466539", "url": "https://it.wikipedia.org/wiki?curid=285452", "title": "Barilla", "text": "Barilla \u00e8 un'azienda multinazionale italiana del settore alimentare, operante nel mercato della pasta secca, dei sughi pronti, dei prodotti da forno, della farina e del pane.\nStoria.\nOrigini.\nLa Barilla fu fondata nel 1877 a Parma in strada Vittorio Emanuele 252 (oggi strada della Repubblica) da Pietro Barilla sr., discendente da una famiglia di panettieri; l'attivit\u00e0 nacque come bottega per la produzione di pane e pasta.\nLa ditta si ingrand\u00ec nel 1908. Nel 1910 i Barilla presero in affitto un fabbricato (che successivamente divent\u00f2 di loro propriet\u00e0) non lontano dal negozio, appena fuori Barriera Vittorio Emanuele, e vi inaugurarono un nuovo pastificio, dotato di un forno a \"produzione continua\". Nello stesso anno, lo scultore parmigiano Emilio Trombara realizz\u00f2 il primo marchio dell'azienda, \"il garzone con l'uovo\".\nDopo la morte di Pietro Barilla sr. la direzione della ditta pass\u00f2 interamente nelle mani dei figli Riccardo e Gualtiero. Fu a partire da allora che la Barilla aument\u00f2 la produzione e la distribuzione dei prodotti, grazie a un'innovazione tecnologica che le avrebbe consentito di trasformarsi rapidamente, nel corso degli anni venti e trenta, nella pi\u00f9 importante azienda del settore in Emilia-Romagna.\nIl periodo interbellico e il secondo dopoguerra.\nNel 1919 Gualtiero Barilla mor\u00ec, lasciando il fratello Riccardo alla guida dell'azienda insieme a sua moglie Virginia. Nel 1947 anche Riccardo mor\u00ec e la gestione pass\u00f2 ai figli Pietro e Gianni, esponenti della terza generazione, i quali erano gi\u00e0 entrati nell'azienda di famiglia molti anni prima, rispettivamente come responsabile commerciale e responsabile della produzione.\nFu proprio con l'avvento dei due fratelli Barilla che l'azienda parmigiana conobbe una fase di grande sviluppo e nel 1952 sospese la produzione del pane per concentrarsi unicamente in quella della pasta di semola e all'uovo. In quegli anni la Barilla estese il proprio campo d'azione sull'intero Nord Italia, grazie alla qualit\u00e0 dei prodotti venduti a prezzi equilibrati e alla sua capacit\u00e0 innovativa, come per esempio l'utilizzo del cartoncino per confezionare la pasta.\nNel 1955 venne inaugurato il nuovo stabilimento in viale Vittorio Veneto (strada in seguito intitolata a Riccardo e Pietro Barilla) e la Barilla increment\u00f2 la produzione arrivando a raggiungere le 600 tonnellate al giorno di prodotto. Fu cos\u00ec che negli anni del boom economico la Barilla divenne azienda leader nella produzione e nel mercato nazionale della pasta. Nel 1960 si trasform\u00f2 in societ\u00e0 per azioni e negli anni successivi apr\u00ec i nuovi stabilimenti di Rubbiano presso Solignano, ove inizi\u00f2 la produzione di cracker e grissini, e di Pedrignano, alle porte di Parma.\nLa cessione alla W. R. Grace and Company.\nNel 1971 i fratelli Barilla, in disaccordo sulle strategie, cedettero il pacchetto di maggioranza alla multinazionale statunitense W. R. Grace and Company. \nSotto la gestione statunitense la Barilla nel 1973 acquis\u00ec il controllo della Voiello, nel 1974 fond\u00f2 il marchio Mulino Bianco e nel 1975 estese la propria produzione ai prodotti da forno (biscotti, merende, torte).\nIl riacquisto di Pietro Barilla.\nNel 1979 Pietro Barilla decise di ricomprare dagli statunitensi la maggioranza del capitale della societ\u00e0 e di investire pesantemente per il suo rilancio. Per tutti gli anni ottanta la Barilla registr\u00f2 una rapida crescita che le consent\u00ec di affermarsi come la pi\u00f9 importante azienda nel settore della pasta in Italia.\nA partire dai primi anni novanta la Barilla avvi\u00f2 una politica di espansione a livello nazionale e internazionale. Nel 1991 acquis\u00ec la societ\u00e0 greca Misko, mentre nel 1992 rilev\u00f2 la societ\u00e0 italiana Pavesi, aumentando la propria posizione nel mercato nazionale.\nLe acquisizioni internazionali.\nNel 1993 Pietro Barilla mor\u00ec all'et\u00e0 di 80 anni e la gestione della societ\u00e0 pass\u00f2 ai figli Guido, Luca, Paolo ed Emanuela. Si giunse cos\u00ec alla quarta generazione Barilla e per tutti gli anni novanta l'azienda emiliana continu\u00f2 il processo di internazionalizzazione iniziato all'inizio del decennio sotto la gestione di Pietro, aprendo nel 1999 il primo stabilimento produttivo nell'Iowa, negli Stati Uniti d'America.\nQuesta espansione continu\u00f2 con l'acquisizione di varie societ\u00e0 estere nel settore \"food\", come l'azienda turca di pasta Filiz nel 1994, il produttore svedese di pane croccante Wasa nel 1999 e la \"joint venture\" con la messicana Herdez nel 2002 (marchi di pasta Yemina e Vesta). Nel 2002 rilev\u00f2 la societ\u00e0 tedesca Kamps AG, poi ceduta nel 2013 al Gruppo ceco Agrofert. All'interno di Kamps rientrava il marchio Harrys, per la produzione di pane morbido, che non fu successivamente venduto. Nel 2007 la Barilla apr\u00ec un secondo stabilimento produttivo negli Stati Uniti, ad Avon. Nel 2008 cedette invece i marchi Tre Marie e Sanson all'azienda produttrice di gelati Sammontana.; nel 2012 cedette anche la Number 1 Logistics al Gruppo FISI\nNel dicembre 2013 la societ\u00e0 inizi\u00f2 ad adottare una nuova strategia per lo sviluppo: aprire ristoranti (\"Casa Barilla\"), in modo di avere un rapporto diretto con il cliente. Il primo \u00e8 stato a New York, il secondo in California.\nAll'inizio del 2021 Barilla perfezion\u00f2 le acquisizioni in Canada della societ\u00e0 Pasta Catelli (incluse le marche Lancia e Tolerant) e nel Regno Unito della quota di maggioranza di Pasta Evangelists, una start-up londinese, per la produzione di pasta fresca con consegna a domicilio.\nIl \"Gruppo Barilla\".\nAlla guida dell'azienda c'\u00e8, da 145 anni, la famiglia Barilla. A partire da ottobre 2012 l'amministratore delegato \u00e8 Claudio Colzani.\nTra i soci del gruppo, figura dal 1979 la famiglia elvetica Anda-B\u00fchrle, grande azionista anche del gruppo Oerlikon-B\u00fchrle.\nL'assetto produttivo di Barilla si basa su 30 comprensori di produzione (ognuno dei quali include 1 o pi\u00f9 siti produttivi), di cui 15 in Italia e 15 all\u2019estero. I mulini di propriet\u00e0, controllati direttamente da Barilla, forniscono circa il 70% della materia prima occorrente alla produzione; l'azienda possiede e gestisce direttamente nove pastifici: Pedrignano (PR), Foggia, Caserta, Muggia, Tebe (Grecia), Bolu (Turchia), Ames (Iowa-USA), Avon, Montr\u00e9al e San Luis Potos\u00ed (Messico), nei quali si producono circa 900.000 tonnellate di pasta l'anno, differenziate in 160 formati di pasta di semola e oltre 30 di pasta all'uovo secca e ripiena.\nDati economici.\nNel 2019 il Gruppo ha registrato un fatturato pari a 3,627 miliardi di euro, con un utile netto di 227 milioni di euro. Nel 2020 il fatturato \u00e8 stato di 3,890 miliardi di euro (con un aumento del 7% rispetto all'anno precedente), mentre l'utile netto ha raggiunto i 351 milioni di euro (+55% sul 2019).\nSlogan pubblicitario.\nMentre in Italia, per la pasta Barilla, era utilizzato lo slogan \"Dove c'\u00e8 Barilla c'\u00e8 casa\", se ne usavano di molto diversi in altri paesi: negli Stati Uniti d'America la Barilla \u00e8 conosciuta come \"The choice of Italy\" (trad. \"La scelta dell'Italia\"), mentre in francese ne viene utilizzato uno simile, \"Les p\u00e2tes pr\u00e9f\u00e9r\u00e9es des Italiens\" (trad. \"La pasta preferita degli italiani\"). In russo \u00e8 semplicemente tradotto dall'italiano: \"\u0422\u0430\u043c \u0433\u0434\u0435 \u0435\u0441\u0442\u044c \u0411\u0430\u0440\u0438\u043b\u043b\u0430 \u0442\u0430\u043c \u0434\u043e\u043c\" (Tam gde est\u2019 Barilla tam dom) cio\u00e8 \"Dove c'\u00e8 Barilla, c'\u00e8 casa\". Dal 2017 al 2021 \u00e8 stato usato a livello internazionale lo slogan \"Masters of Pasta\". Da aprile 2021 lo slogan usato \u00e8 \"A Sign of Love\", in Italia \"Un Gesto D'Amore\".\nAltre attivit\u00e0.\nLa Barilla ha una divisione interna, la \"First\", che si occupa dei servizi per la vendita al dettaglio, e l\"'Academia Barilla\", centro internazionale nato nel 2004, dedicato alla diffusione, alla promozione e allo sviluppo della cultura gastronomica italiana nel mondo.\nDal 1987 esiste l\"'Archivio Storico Barilla\", con sede sempre a Parma, per la conservazione delle documentazioni storiche prodotte dall'azienda.\nDal 1981 al 1994 il marchio Barilla \u00e8 stato lo sponsor, il primo da quando sono consentite le sponsorizzazioni nelle divise nel campionato italiano di calcio, della societ\u00e0 calcistica A.S. Roma.\nNel 2009 viene costituito il \"Barilla Center for Food &amp; Nutrition\" (BCFN), una \"corporate think tank\" per esprimere la propria posizione e per proporre una serie di raccomandazioni per i singoli cittadini, per il mondo imprenditoriale e per le istituzioni.\nNel 2017 inizia la collaborazione tra Barilla ed il tennista svizzero Roger Federer, che diventa il primo testimonial globale dell'azienda ed \u00e8 protagonista, insieme allo chef stellato Davide Oldani, dello spot \"Masters of Pasta\", trasmesso in 40 paesi. \nContemporaneamente, Barilla prosegue la collaborazione con il mondo dello sport attraverso la sponsorizzazione della nazionale italiana di pallacanestro, della sciatrice statunitense Mikaela Shiffrin e della tennista Cori Gauff.\nL'archivio storico.\nL'Archivio storico Barilla \u00e8 stato creato nel 1987 per iniziativa di Pietro Barilla, per raccogliere, conservare e valorizzare la documentazione storica aziendale, a partire dal 1877. Si trova nello storico stabilimento a Pedrignano, alle porte di Parma, e ospita, nel fondo omonimo, oltre 60.000 documenti divisi per settore, comprendenti anche la documentazione prodotta dai marchi successivamente entrati nel Gruppo: Voiello, Mulino Bianco, Pavesi, Filiz, Wasa, Harrys.\nIl Ministero per i Beni Culturali, il 30 novembre 1999, dichiarava l\u2019Archivio Storico Barilla \u00abdi notevole interesse storico\u00bb in quanto \u00abtestimone dello sviluppo dell\u2019industria alimentare a Parma e dell\u2019evolversi del costume in Italia\u00bb. "}
{"id": "285461", "revid": "86599", "url": "https://it.wikipedia.org/wiki?curid=285461", "title": "Comuni del Lussemburgo", "text": "I comuni del Lussemburgo rappresentano l'unico ente amministrativo locale del paese. Dal punto di vista statistico, sono raggruppati in cantoni. Al 1\u00ba gennaio 2016 i comuni erano 105, al 1\u00ba gennaio 2018 sono divenuti 102.\nLista.\nLista in ordine alfabetico con il rispettivo cantone."}
{"id": "285471", "revid": "484362", "url": "https://it.wikipedia.org/wiki?curid=285471", "title": "Nepherites", "text": ""}
{"id": "285473", "revid": "729019", "url": "https://it.wikipedia.org/wiki?curid=285473", "title": "Battaglia di M\u00fchldorf", "text": "La battaglia di M\u00fchldorf, detta anche battaglia di Ampfing, fu combattuta il 28 settembre 1322 tra il ducato di Baviera e il ducato d'Austria. I bavaresi, forti di 1.800 uomini, furono guidati da Luigi IV di Baviera (o Ludovico il Bavaro), mentre gli austriaci (1.400 uomini) furono guidati da suo cugino Federico I (il Bello) d'Austria della famiglia degli Asburgo. La battaglia non and\u00f2 bene per gli austriaci. Furono sconfitti, e pi\u00f9 di 1300 nobili austriaci e salisburghesi furono catturati, tra i quali lo stesso Federico I."}
{"id": "285474", "revid": "176990", "url": "https://it.wikipedia.org/wiki?curid=285474", "title": "Muthis", "text": ""}
{"id": "285476", "revid": "933835", "url": "https://it.wikipedia.org/wiki?curid=285476", "title": "Nepherites II", "text": ""}
{"id": "285479", "revid": "1543377", "url": "https://it.wikipedia.org/wiki?curid=285479", "title": "Titolo di citt\u00e0 in Lussemburgo", "text": "Di seguito vengono elencati i 12 comuni con status di citt\u00e0 del Lussemburgo.\nTerminologia.\nIl rango di citt\u00e0 viene attribuito dalla legge. Alcune citt\u00e0 si fregiano del titolo dal Medioevo, prassi poi confermata dalla prima legge sui comuni del 24 febbraio 1843. Anche la nuova legge sui comuni del 13 dicembre 1988 non ha fatto che confermare lo status delle dodici citt\u00e0 lussemburghesi."}
{"id": "285480", "revid": "8862", "url": "https://it.wikipedia.org/wiki?curid=285480", "title": "Johann Fichte", "text": ""}
{"id": "285483", "revid": "712828", "url": "https://it.wikipedia.org/wiki?curid=285483", "title": "Stan Picchetto", "text": ""}
{"id": "285490", "revid": "712828", "url": "https://it.wikipedia.org/wiki?curid=285490", "title": "Paiolo Magico", "text": ""}
{"id": "285492", "revid": "767487", "url": "https://it.wikipedia.org/wiki?curid=285492", "title": "Admeto (nome)", "text": "Origine e diffusione.\nDeriva dal nome greco \u1f0c\u03b4\u03bc\u03b7\u03c4\u03bf\u03c2 (\"Admetos\") che, basato su \u03b4\u03b1\u03bc\u03b1\u03c9 (\"damao\", \"domare\", da cui anche Damiano e Damaso) combinato con un'alfa privativa, vuol dire \"indomito\", \"indomabile\" e, in senso lato, \"selvaggio\".\nSi tratta di un nome di tradizione classica, portato nella mitologia greca da Admeto, re di Fere in Tessaglia e marito di Alcesti, alla cui storia sono ispirate numerose opere (intitolate perlopi\u00f9 alla coraggiosa moglie), nonch\u00e9 da Admeta, la figlia di Euristeo che assegn\u00f2 ad Eracle la sua nona fatica. Fu inoltre il nome di un re dei Molossi, Admeto, che accolse Temistocle durante il suo esilio. Ricordato principalmente per tali personaggi, il suo uso reale \u00e8 piuttosto raro.\nOnomastico.\nEssendo un nome adespota, ossia privo di santo patrono, l'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "285496", "revid": "1498232", "url": "https://it.wikipedia.org/wiki?curid=285496", "title": "Distretti del Lussemburgo", "text": "I distretti del Lussemburgo hanno costituito la suddivisione amministrativa di primo livello del Paese fino al 2015, quando sono stati aboliti; ammontavano a tre e si suddividevano a loro volta in 12 cantoni.\nCommissariato.\nOgni distretto era affidato ad un commissario di distretto, ossia un prefetto, nominato dal Granduca, secondo un retaggio dell'et\u00e0 napoleonica.\nI commissariati di distretto controllavano generalmente la gestione delle amministrazioni comunali, raggruppamenti (\"syndicats\") di comuni e propriet\u00e0 pubbliche messe sotto la responsabilit\u00e0 dei comuni. La competenza dei commissari di distretto si estendeva a tutte le citt\u00e0 e i comuni della loro zona, all'eccezione della citt\u00e0 di Lussemburgo che restava sotto l'autorit\u00e0 diretta del Ministro dell'Interno, salvo nei casi previsti dalle leggi speciali.\nA ogni commissariato era collegato un segretario di distretto, nominato dal Granduca su proposta del commissario di distretto. Oggigiorno tutte le suddette mansioni sono state semplicemente attribuite al Ministero dell\u2019Interno. "}
{"id": "285497", "revid": "123496102", "url": "https://it.wikipedia.org/wiki?curid=285497", "title": "Mondi sommersi", "text": "Mondi sommersi \u00e8 il settimo album in studio del gruppo musicale italiano Litfiba, pubblicato il 2 gennaio 1997 dalla EMI italiana.\nIl disco, dedicato all'acqua, \u00e8 l'ultimo della cosiddetta \"tetralogia degli elementi\", iniziata nel 1990 con l'uscita di \"El diablo\".\nDescrizione.\nIl disco prosegue ed estende il lavoro che, tre anni prima, aveva portato all'uscita di \"Spirito\", aprendo la produzione del gruppo a un rock pi\u00f9 melodico e sperimentale, legato all'influenza delle musiche anglosassoni. Di quella che era la formazione originaria del 1980 sono ormai rimasti solo Piero Pel\u00f9 e Ghigo Renzulli, che scrivono in coppia (Pel\u00f9 i testi, Renzulli le musiche) nove degli undici brani (\"Dottor M.\" e \"Sparami\" sono invece attribuiti nel testo a Pel\u00f9 e nella musica a entrambi). Alla linea strumentale classica della produzione della band e formata dall'insieme chitarra solista, basso, batteria, viene aggiunto l'uso di campionamenti e grooves, cercando quindi una commistione tra il linguaggio classico del rock e l'utilizzo dell'elettronica pi\u00f9 moderna. Proprio quest'ultimo \u00e8 uno degli elementi di maggiore interesse del disco, che riprendendo i Garbage \u00e8 emerso fin dall'inizio come un disco assolutamente innovativo per la produzione del gruppo e del rock italiano fino a quel momento. Penultimo album assieme di Pel\u00f9 e Renzulli, prima del successivo \"Infinito\", fu quello che fece apprezzare alle grandi masse il gruppo fiorentino, vendendo in poco tempo quasi 500.000 copie anche grazie a quattro singoli (\"Ritmo 2#\", \"Regina di cuori\", \"Goccia a goccia\" e \"Imparer\u00f2\") che ebbero grande riscontro radiofonico. Il disco \u00e8 l'ottavo pi\u00f9 venduto in Italia del 1997 ed ebbe un ottimo riscontro di vendite nel resto d'Europa.\nLe tematiche.\nI testi, scritti interamente da Piero Pel\u00f9, si focalizzano soprattutto su temi gi\u00e0 cari alla band, ma con un approccio pi\u00f9 diretto e meno oscuro del passato: alcuni riguardano in modo frivolo i rapporti controversi con l'altro sesso (\"Regina di cuori\"); altri in modo caustico la situazione politica e sociale (\"L'esercito delle forchette\"); altri ancora in modo efficace la critica alla societ\u00e0 attuale (\"Dottor M.\", \"Sparami\") e la conseguente incitazione al desiderio di rivalsa e di liberazione dagli schemi sociali (\"Si pu\u00f2\", \"Apri le tue porte\"). Non vanno poi dimenticati i testi legati all'esame di se stessi e dei propri sbagli cercando di migliorare (\"Imparer\u00f2\" e \"Goccia a goccia\"). Da questo elenco rimangono fuori il singolo di lancio del disco e l'omonima canzone di apertura, \"Ritmo 2#\" e \"Ritmo\" rispettivamente, e la goliardica \"In fondo alla boccia\", una sorta di stralunato demo che chiude l'album. La tematica dell'album rimane tuttavia chiaramente l'acqua, con un continuo ritorno di termini chiave e l'incitazione a scoprire molteplici nature nelle situazioni pi\u00f9 diverse, compresi i significati delle liriche. Un tema che la variet\u00e0 del disco sembra a suo modo confermare, e che l'impasto sonoro stratificato e complesso invita a fare anche a livello musicale.\nLa cover.\nLa copertina dell'album mostra un bambino con un saio tibetano appena fuoriuscito da un fiume, riprendendo l'elemento della tetralogia cui appartiene l'album (l'acqua).\nLa foto \u00e8 stata scattata al pontile nord di Bagnoli (Napoli)"}
{"id": "285503", "revid": "1543377", "url": "https://it.wikipedia.org/wiki?curid=285503", "title": "Adone (nome)", "text": "Origine e diffusione.\nSi tratta di un nome classico, portato nella mitologia greca da Adone, un semidio bellissimo amato sia da Afrodite che da Persefone; al suo mito sono ispirate numerose opere, e il termine \"adone\" \u00e8 entrato nell'uso comune in italiano per intendere un uomo di bell'aspetto. Etimologicamente questo nome, in greco \u0386\u03b4\u03c9\u03bd\u03b9\u03c2 (\"Adonis\"), ha origini semitiche, correlate al vocabolo fenicio \"adon\" o a quello ebraico \u05d0\u05b2\u05d3\u05b9\u05e0\u05b8\u05d9 (\"adonai\"), entrambi significanti \"signore\".\nVa notato che nome analogo esiste anche nell'onomastica germanica, basato sulla radice \"ath\" (dal significato dubbio, probabilmente un miscuglio di elementi differenti).\nOnomastico.\nL'onomastico viene festeggiato il 16 dicembre in memoria di sant'Adone, vescovo di Vienne."}
{"id": "285504", "revid": "1005847", "url": "https://it.wikipedia.org/wiki?curid=285504", "title": "Cantoni del Lussemburgo", "text": "I cantoni del Lussemburgo costituiscono la suddivisione amministrativa di primo livello del Paese (dopo l'abolizione, nel 2015, dei distretti) e sono in tutto 12; ciascun cantone comprende a sua volta pi\u00f9 comuni."}
{"id": "285505", "revid": "92723", "url": "https://it.wikipedia.org/wiki?curid=285505", "title": "Adorno (nome)", "text": "Origine e diffusione.\nDeriva dal nome medievale \"Adorno\", generalmente con il significato augurale di \"adorno di doti fisiche e spirituali\", ma interpretabile anche in senso lusinghiero (\"ornato\", \"bello\").\nDa questo nome deriva il cognome di un'antica famiglia genovese, i Botta Adorno, attestata gi\u00e0 nel Duecento, la fama della quale contribu\u00ec alla diffusione del nome. Oggi \u00e8 concentrato nell'Italia centro settentrionale, in particolare in Toscana ed Emilia Romagna. \nOnomastico.\nIl nome \u00e8 adespota, ossia privo di santo patrono. L'onomastico pu\u00f2 essere festeggiato in occasione della festa di Ognissanti, che cade il 1\u00ba novembre."}
{"id": "285507", "revid": "74801", "url": "https://it.wikipedia.org/wiki?curid=285507", "title": "Crici\u00fama", "text": "Crici\u00fama \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Crici\u00fama.\nFu fondata il 6 gennaio 1880 da un gruppo di famiglie originarie delle province di Belluno, Udine, Vicenza e Treviso, la maggior parte delle quali di Cordignano, Cappella Maggiore e Vittorio Veneto.\nDeve il suo nome ad una specie di erba diffusa nella zona.\nEconomia.\nCrici\u00fama \u00e8 una citt\u00e0 industriale e di servizi. Fornisce tutte le citt\u00e0 vicine. \u00c8 sede di aziende che occupano il 18% della forza lavoro della citt\u00e0. L'industria ceramica \u00e8 a forte compartecipazione internazionale e compete con quella italiana nel mercato mondiale. Vi si trova il 90% di tutta l'industria di prodotti monouso del Brasile.\nCrici\u00fama \u00e8 attraversata dalla principale strada del Brasile: la BR-101. L'aeroporto nazionale, che porta il nome di Diomicio Freitas, \u00e8 gestito dalla Infraero (Impresa Statale Nazionale di Aeroporti).\nSociet\u00e0.\nReligione.\nL'80% della popolazione \u00e8 cattolica, il 15% \u00e8 protestante e il restante 5% \u00e8 ateo o di altre religioni. La cattedrale di S\u00e3o Jos\u00e9 (San Giuseppe) \u00e8 in ampliamento. Il principale evento cattolico della regione di Crici\u00fama \u00e8 la Festa di Santa B\u00e1rbara, protettrice dei minatori.\nEducazione.\nCrici\u00fama ospita l'Unesc, una delle pi\u00f9 grandi universit\u00e0 dello Stato, con pi\u00f9 di studenti.\n\u00c8 anche sede del Collegio Hermann Spethmann, conosciuto per l'impiego di metodi di insegnamento innovativi, e della SATC, una delle principali scuole del Brasile. Il Campus della SATC si trova nel quartiere Universitario di Crici\u00fama ed ha una area totale di . I suoi 50 laboratori hanno equipaggiamenti di livello tecnologico avanzato.\nA Crici\u00fama si svolge il pi\u00f9 importante Festival Della musica corale del Brasile.\nGemellaggio Crici\u00fama - Vittorio Veneto.\nIl 7 dicembre 2000 \u00e8 stato firmato in Brasile l'accordo di gemellaggio tra i comuni di Vittorio Veneto e Criciuma, con l'intenzione di promuovere iniziative di scambio e collaborazione su ogni aspetto della vita sociale dei due comuni, basandosi sia sulle loro potenzialit\u00e0 economiche che sulle loro affinit\u00e0 culturali.\nSport.\nIl Tigre, come viene popolarmente chiamata la squadra di calcio di Crici\u00fama, il Crici\u00fama Esporte Clube, \u00e8 stato fondato nel 1947 grazie al contributo economico dei minatori di carbone. La squadra \u00e8 rinomata nella regione ed \u00e8 l'unica ad aver vinto dei campionati nazionali a Santa Catarina. Il suo stadio, l'Heriberto H\u00fclse, riceve un'affluenza di migliaia di sostenitori. I principali titoli conquistati dal Tigre sono:\nCrici\u00fama \u00e8 anche sede del \"Esporte Clube Pr\u00f3spera\", o pi\u00f9 semplicemente \"Pr\u00f3spera\", una squadra di calcio del campionato Catarinense, promossa dalla serie B1 alla serie A-2 nel 2005."}
{"id": "285525", "revid": "1605525", "url": "https://it.wikipedia.org/wiki?curid=285525", "title": "Adria (nome)", "text": "Origine e diffusione.\nViene generalmente considerato un ipocoristico di Adriana, utilizzato talvolta anche autonomamente. \u00c8 presente anche in inglese, dove pu\u00f2 anche costituire una forma latinizzata di Audrey. \nIn Italia, dove \u00e8 sostenuto anche dal culto verso la santa cos\u00ec chiamata, \u00e8 attestata anche una forma maschile, Adrio, che ha per\u00f2 scarsissima diffusione rispetto al femminile; \u00e8 diffuso nel centro-nord, soprattutto in Toscana e nelle Marche.\nOnomastico.\nL'onomastico viene festeggiato il 2 dicembre in ricordo di santa Adria, martire a Roma sotto Valeriano."}
{"id": "285527", "revid": "2034231", "url": "https://it.wikipedia.org/wiki?curid=285527", "title": "Nicholas Cage", "text": ""}
{"id": "285532", "revid": "104458", "url": "https://it.wikipedia.org/wiki?curid=285532", "title": "B\u00fcren", "text": ""}
{"id": "285533", "revid": "1652635", "url": "https://it.wikipedia.org/wiki?curid=285533", "title": "Giacomo Poretti", "text": "Biografia.\nNasce il 26 aprile 1956 a Villa Cortese, allora parte del Comune di Busto Garolfo, nel Legnanese, in una famiglia di operai. Da piccolo, frequentando l'oratorio della sua cittadina, si appassiona al teatro. Tra gli 8 e gli 11 anni comincia a recitare, cercando senza successo di entrare nella compagnia \"I Legnanesi\". Abbandona gli studi da geometra per andare a lavorare in fabbrica come metalmeccanico; alla sua chiusura, a 18 anni, entra all'Ospedale civile di Legnano come infermiere. Nel frattempo si dedica al cabaret e alla contestazione politica, impegnandosi attivamente con Democrazia Proletaria.\nLavora per i successivi 11 anni come infermiere, e intanto nel 1983 si diploma alla scuola teatrale di Busto Arsizio. Il suo esordio sul palcoscenico avviene interpretando Francesco Sforza ne \"Il Conte di Carmagnola\" di Alessandro Manzoni, mentre grande successo ha il personaggio autoironico dell'alto e slanciato ufficiale Sarelli in \"Questa sera...\" di Luigi Pirandello. Divenuto frattanto caposala del reparto di neurologia, nel tempo libero continua a proporsi come attore comico insieme all'allora fidanzata Marina Massironi, con cui nel 1984 forma il duo cabarettistico Hansel e Str\u00fcdel.\nNel 1985, dopo aver lasciato l'incarico ospedaliero, e per qualche anno ancora, ha esperienze come capovillaggio in Sardegna presso il Palmasera Village Resort di Cala Gonone, insieme alla Massironi; qui conosce per la prima volta Aldo Baglio e Giovanni Storti, i quali all'epoca formavano il duo \"I Suggestionabili\". Facevano parte del gruppo di animatori anche altri promettenti giovani, tra cui Stefano Belisari (come disc jockey), Giorgio Porcaro, Mario Zucca, Marino Guidi, Eraldo Moretto: tutti sono diventati professionisti di successo.\nDopo aver partecipato a diverse produzioni televisive, tra cui \"Star 90\", i telefilm \"Professione vacanze\" con Jerry Cal\u00e0, e \"Don Tonino\" con Andrea Roncato, Gigi Sammarchi e Manuel De Peppe, nel 1989 scrive lo spettacolo \"Non parole, ma oggetti contundenti\", la cui regia sar\u00e0 affidata a Storti. Nel 1991, convinto da quest'ultimo, debutta insieme a Baglio e allo stesso Storti al Caff\u00e8 Teatro di Verghera di Samarate, nel Varesotto, con lo show \"Galline vecchie fan buon brothers\": da questo momento in poi inizia la storia del trio comico Aldo, Giovanni e Giacomo.\nDopo tre decenni prettamente da attore, nel 2018 debutta come conduttore su TV2000 con il programma \"Scarp de' tenis - Incontri sulla strada\", raccontando in chiave televisiva le storie dell'omonimo giornale di strada italiano. Nello stesso anno \u00e8 protagonista in solitaria dello spettacolo teatrale \"Fare un'anima\", diretto da Andrea Chiodi. Dal 2019 dirige il teatro Oscar deSidera a Milano, insieme allo scrittore Luca Doninelli e a Gabriele Allevi. Nello stesso anno, sempre all'Oscar di Milano, porta in scena lo spettacolo \"Chiedimi se sono di turno\", sempre diretto da Chiodi.\nVita privata.\n\u00c8 stato sposato con Marina Massironi, attrice che ha collaborato spesso con il trio; successivamente si \u00e8 sposato con Daniela Cristofori, da cui ha avuto un figlio. \u00c8 impegnato da anni nel Centro culturale \u00abSan Fedele\u00bb di Milano, dove organizza, insieme alla moglie, incontri culturali e spirituali. Inoltre dal gennaio 2009 cura una rubrica, dal titolo \"Scusate il disagio\", su \"Popoli\", mensile dell'ordine dei Gesuiti. \u00c8 stato insignito dell'Ambrogino d'oro, riconoscimento della citt\u00e0 di Milano ai propri cittadini illustri.\n\u00c8 considerato vicino al movimento cattolico laico Comunione e Liberazione.\n\u00c8 un grande tifoso dell'Inter."}
{"id": "285534", "revid": "427552", "url": "https://it.wikipedia.org/wiki?curid=285534", "title": "Conto energia", "text": "Conto energia \u00e8 un programma europeo di incentivazione in conto esercizio della produzione di elettricit\u00e0 da fonte solare mediante impianti fotovoltaici permanentemente connessi alla rete elettrica (\"grid connected\"). L'incentivo consiste in un contributo finanziario per kWh di energia prodotta per un certo periodo di tempo (fino a 20 anni), variabile a seconda della dimensione o tipologia di impianto e fino a un tetto massimo di MWp di potenza complessiva generata da tutti gli impianti o a un tetto massimo di somma incentivabile.\nCome tale, l'incentivo sulla produzione ha il fine di stimolare l'installazione di impianti fotovoltaici con l'effetto e il vantaggio di garantire, assieme alla parallela copertura (parziale o totale) dei propri consumi elettrici e alla vendita di eventuali surplus energetici prodotti da parte dell'impianto stesso, un minor tempo di recupero dei costi d'impianto o capitale iniziale di investimento (\"payback period\") e successivo maggiore guadagno.\nIl conto energia in Italia.\nIn Italia, dal 2005 al 2013, si contano cinque diversi programmi di incentivazione in \"Conto Energia\", ciascuno in superamento, adeguamento o ridefinizione del precedente. Il 5\u00b0 conto energia \u00e8 terminato il 6 luglio 2013 senza l'emanazione di un nuovo piano di incentivi sull'energia prodotta, sostituito per\u00f2 da sgravi fiscali sul costo d'impianto.\nIl conto energia arriva in Italia attraverso la \"Direttiva comunitaria per le fonti rinnovabili\" (Direttiva 2001/77/CE), che viene recepita con l'approvazione da parte del Parlamento italiano del Decreto legislativo n. 387 del 2003.\nL'avvio del conto energia passa per altre due tappe, in particolare l'approvazione del D.M. 28 luglio 2005 (che fissa i tempi e i termini di attuazione) e la Delibera dell'Autorit\u00e0 per l'Energia Elettrica e il Gas n. 188 del 14 settembre 2005 (che stabilisce i modi di erogazione degli incentivi) prodotta.\nDal 19 settembre 2005, \u00e8 possibile presentare la domanda al \"Gestore del sistema elettrico\" (GRTN) per accedere al conto energia. Nel frattempo GRTN \u00e8 diventato Gestore dei Servizi Energetici (GSE) a seguito del passaggio a Terna Spa del ramo d'azienda dedicato alla gestione della rete elettrica.\nLa copertura finanziaria necessaria all'erogazione di questi importi \u00e8 garantita da un prelievo tariffario obbligatorio (cod. A3, poi Asos) a sostegno delle fonti rinnovabili di energia, presente dal 1991 in tutte le bollette dell'energia elettrica di tutti gli operatori elettrici italiani.\nCon la componente A3 sono finanziati anche gli impianti CIP6, tra cui sono presenti non solo quelli alimentati da fonti rinnovabili ma anche quelli alimentati da fonti \"assimilate\" (cogenerazione, fumi di scarico, scarti di lavorazione e/o di processi industriali, fonti fossili prodotte da giacimenti minori isolati, inceneritori, ecc.), di incidenza minimale. Da gennaio 2007 non possono pi\u00f9 essere finanziati nuovi impianti a fonti \"assimilate\", ma solo quelli gi\u00e0 autorizzati.\nIl primo conto energia (2005-2007).\nA differenza del passato, in cui l'incentivazione all'utilizzo delle fonti rinnovabili avveniva mediante assegnazioni di somme a fondo perduto, grazie alle quali il privato poteva limitare il capitale iniziale investito, il meccanismo del conto energia \u00e8 invece assimilabile a un finanziamento in conto esercizio, in quanto non prevede alcuna facilitazione particolare da parte dello Stato per la messa in opera, servizio o esercizio dell'impianto.\nIl principio che regge il meccanismo del conto energia consiste cio\u00e8 nell'incentivazione della produzione elettrica e non dell'investimento necessario per ottenerla: il privato proprietario dell'impianto fotovoltaico percepisce somme in modo continuativo, con cadenza tipicamente mensile, per i primi venti anni di vita dell'impianto. Condizione necessaria all'ottenimento delle tariffe incentivanti \u00e8 che l'impianto sia connesso alla rete elettrica (\"grid connected\") e la dimensione nominale di questo sia superiore a 1 kWp.\nNon sono incentivati dal conto energia gli impianti fotovoltaici destinati a utenze isolate e non raggiunte dalla rete elettrica (\"impianti stand alone\").\nTra i componenti dell'impianto, i moduli fotovoltaici devono obbligatoriamente rispettare la normativa IEC 61215 (che contempla i soli moduli cristallini, sono quindi esclusi quelli in silicio amorfo o a film sottile) e possibilmente, per la sicurezza elettrica e di chi acquista, essere certificati per l'utilizzo come componente in Classe II (\"componente con doppio isolamento\") definito dalle norme.\nIl sistema di conversione deve essere conforme alla norma italiana CEI 11-20 e, per quanto concerne alcuni aspetti tecnici, alle specifiche tecniche del gestore locale della rete, in quanto un gruppo di conversione realizzato per il mercato italiano (con marchio CE) non pu\u00f2 essere atto all'utilizzo in altri Paesi dell'Unione europea (ad esempio Francia, Germania, Paesi Bassi) e viceversa. In tutta Europa quindi ogni Paese ha una sua normativa in questo tema.\nIl tetto massimo annuo di installazioni, modificato con decreto ministeriale del febbraio 2006, \u00e8 stato fissato a 85\u00a0MWp, come da tabelle seguente, che espone anche l'ammontare dell'incentivo in \u20ac/kWh.\nRaggiunti questi tetti la categoria viene dichiarata \"negativa\" dal GSE, che proceder\u00e0 a rigettare le eventuali ulteriori domande pervenute, obbligando gli intestatari al reinvio delle stesse nell'anno successivo.\nDal lato economico i soggetti pubblici interessati da questa campagna sono GSE Spa e il gestore di rete che prende in carico l'energia.\nCon l'entrata in vigore del Decreto pubblicato sulla Gazzetta Ufficiale n. 38 del 15 febbraio 2006, si \u00e8 istituita una distinzione tra impianti casalinghi (intestati a persone fisiche) e mini-centrali (intestate a soggetti con personalit\u00e0 giuridica).\nEcco in sintesi le differenze:\nPersone fisiche.\nI privati possono essere intestatari di impianti da 1 a 20\u00a0kWp, installati su suolo o tetto di propriet\u00e0, esclusivamente nel caso di concomitanza del punto di consegna con il punto di prelievo, ossia solo nel caso di applicazione di scambio sul posto a livello fisico.\nIl beneficiario percepir\u00e0 0,445\u00a0\u20ac/kWh da parte del GSE limitatamente a quanto reso disponibile alle proprie utenze, ossia soltanto la parte di produzione autoconsumata viene incentivata. Il meccanismo di scambio sul posto consente di operare un saldo annuo tra l'energia elettrica immessa in rete dall'impianto medesimo e l'energia elettrica prelevata dalla rete: sulla base di tale saldo avviene il calcolo e l'erogazione dell'incentivo totale.\nL'energia elettrica immessa in rete e non consumata nell'anno di riferimento costituisce invece un credito, in termini di energia, che pu\u00f2 essere utilizzato nel corso dei tre anni successivi a quello in cui matura. Al termine dei tre anni, l'eventuale credito residuo viene annullato.\nPotr\u00e0 usufruire dell'incentivo su tutta l'energia prodotta se rinuncia al servizio di scambio sul posto. L'eventuale eccesso di produzione non autoconsumato (in questo caso per\u00f2 l'eccesso \u00e8 quello istantaneo e non quello calcolato a fine anno) pu\u00f2 essere rivenduto a un gestore (Enel o societ\u00e0 analoga), alle tariffe fissate dall'Autorit\u00e0 per l'energia elettrica e il gas (AEEG), riportate pi\u00f9 avanti. In tal caso per\u00f2 \u00e8 necessario possedere partita IVA. Dal 1\u00ba luglio 2010 anche i privati possono vendere su richiesta l'eccedenza di produzione.\nLa durata dell'incentivo \u00e8 pari a venti anni. La tariffa iniziale, per chi viene ammesso agli incentivi a partire dal 2007, viene determinata a partire dal valore dell'anno precedente con una riduzione del 5% annuo, corretta dall'adeguamento ISTAT. Determinata la tariffa iniziale, essa \u00e8 mantenuta fissa per i venti anni di incentivazione.\nA questo meccanismo si aggiungono le possibilit\u00e0 offerte dallo scambio sul posto, cio\u00e8 la possibilit\u00e0 di autoconsumare senza alcuna spesa la propria produzione energetica, portandola in decurtazione dalle proprie bollette della corrente elettrica. In questo modo oltre all'incentivazione si guadagna non il prezzo di mercato all'ingrosso ma il prezzo al dettaglio, sensibilmente superiore.\nAnche qui l'eventuale surplus di produzione rispetto ai consumi viene portato a credito, costituendo una specie di \"bonus\" energetico consumabile entro 36 mesi e dal 1\u00ba luglio 2010 anche vendibile (facendone richiesta una volta all'anno).\n\u00c8 previsto un incremento della tariffa del 10% nel caso di integrazione architettonica, ma in questo caso viene perso l'adeguamento ISTAT fino al 2012.\nLa liquidazione delle spettanze avviene su base mensile, eventualmente rimandata al mese successivo qualora il credito risultante fosse inferiore a 250,00 euro.\nPersone giuridiche.\nI soggetti titolari di partita IVA possono beneficiare di un'incentivazione sull'intera produzione fotovoltaica, e non solo sulla parte autoconsumata.\nQuesti soggetti possono ottenere queste tariffe:\nNel caso di cessione in rete, l'eventuale eccesso di produzione non viene portato a credito, ma istantaneamente rivenduto a un gestore (Enel o societ\u00e0 analoga), alle tariffe fissate dall'Autorit\u00e0 per l'energia elettrica e il gas (AEEG) di:\nQuesta operazione di vendita avviene in regime IVA.\nAnche in questo caso, la durata dell'incentivo \u00e8 pari a venti anni. La tariffa iniziale, per chi viene ammesso agli incentivi a partire dal 2007, viene determinata a partire dal valore dell'anno precedente con una riduzione del 5% annuo corretta dall'adeguamento ISTAT. Determinata la tariffa iniziale, essa \u00e8 mantenuta fissa per i venti anni di incentivazione.\nSi noti che per gli impianti superiori a 50 kWp, il Decreto ha sostituito l'obbligo di presentare fideiussione di 1\u00a0500 \u20ac/kWp al momento della domanda con l'obbligo di presentare un'autocertificazione di impegno a costituirne una di 1\u00a0000 \u20ac/kWp solo in caso di ottenimento della tariffa incentivante.\nSe il soggetto responsabile dell'impianto \u00e8 un'Amministrazione dello Stato, una Regione, una Provincia autonoma oppure un Ente locale \u00e8 esentato dal suindicato obbligo di prestare cauzione.\nUn'ulteriore facolt\u00e0 concessa alle persone giuridiche \u00e8 la possibilit\u00e0 di impiego di moduli secondo la norma CEI EN 61646 (82-12) \"Moduli fotovoltaici (FV) a film sottile per usi terrestri.\"\nCon il conto energia il tempo di ammortamento di un impianto fotovoltaico \u00e8 di circa undici anni (per il Nord Italia), per cui dal 12\u00ba anno in poi l'impianto diventa in qualche modo redditizio.\nNelle valutazioni economiche \u00e8 inoltre necessario considerare anche la vita utile dei pannelli (tipicamente venti anni), e soprattutto il rendimento, che non \u00e8 costante per tutta la vita del pannello, ma cala gradualmente con il passare del tempo.\nIter burocratico.\nAl GSE vanno inviate le richieste di accesso alle tariffe incentivanti, complete di tutti gli allegati del caso (tra cui un progetto preliminare), come richiesto dalla normativa, nei mesi di marzo, giugno, settembre e dicembre. Il GSE si fa carico di analizzarle entro il primo mese del trimestre successivo e assegnare in ordine cronologico le tariffe incentivanti.\nNel caso di impianti di dimensioni maggiori di 50 kWp, l'ordine cronologico viene sostituito dall'ordine dettato dal ribasso d'asta proposto dal beneficiario degli incentivi (ovvero dal futuro proprietario dell'impianto), previa apertura pubblica delle buste sigillate contenenti i ribassi d'asta proposti.\nEntro 60 giorni dal termine del trimestre, il GSE analizza tutte le domande pervenute e comunica gli esiti agli interessati mediante raccomandata entro i successivi 30 giorni.\nIn genere al termine dei primi 60 giorni viene pubblicata una graduatoria anonima sul sito del GSE che anticipa agli interessati l'esito della domanda. In graduatoria vengono indicati soltanto nominale impianto e comune di ubicazione, presumibilmente per evitare ai beneficiari contatti commerciali indesiderati, come gi\u00e0 lamentato ai tempi dei bandi regionali della campagna \"10.000 tetti fotovoltaici\".\nDalla data di ricevimento della comunicazione positiva, il beneficiario ha 6 mesi di tempo per dare inizio formalmente ai lavori e 12 mesi di tempo per concluderli. Queste tempistiche vengono raddoppiate nel caso di impianti dal nominale maggiore di 50 kWp.\nIn questa fase non \u00e8 prevista alcuna sanzione per la rinuncia alla realizzazione dell'impianto anche in caso di risposta positiva, previa comunicazione ufficiale al GRTN.\nIl decreto ha eliminato la necessit\u00e0 di presentare il progetto definitivo al GSE e al gestore della sua rete (Enel o societ\u00e0 analoga) entro 60 giorni dalla risposta, rimandando di fatto questa pratica al cosiddetto \"as built\" finale, nel caso di piccoli impianti in cui \u00e8 sufficiente una Denuncia di inizio attivit\u00e0, per la quale un progetto definitivo non \u00e8 indispensabile.\nIl gestore di rete ha 30 giorni di tempo dal ricevimento del progetto preliminare per comunicare il \"punto di consegna\", ovvero in che punto la rete verr\u00e0 predisposta a prendere in carico quanto prodotto dall'impianto. Tutte le spese per il raggiungimento del punto di consegna designato dal gestore sono a carico del beneficiario.\nAlla chiusura del cantiere viene rilasciato un regolare certificato di collaudo impianto, che va inviato al gestore di rete per ottenere la connessione.\nIl gestore della rete ha 30 giorni di tempo dal ricevimento del certificato di collaudo per allacciare fisicamente l'impianto e autorizzare l'entrata in esercizio dell'impianto.\nEntro 6 mesi di tempo dalla data del collaudo l'impianto deve entrare in esercizio regolare, con opportuna comunicazione sia alla societ\u00e0 che gestisce la rete (Enel o analoga) sia al GSE, che assegner\u00e0 al beneficiario il relativo codice POD.\nVantaggi e svantaggi.\nIl meccanismo del conto energia \u00e8 stato atteso da anni da parte degli operatori del settore, soprattutto quando le sue qualit\u00e0 si sono messe in luce in Germania nel mese di maggio del 2004, dove si \u00e8 generato un vero e proprio volano economico, occupazionale e culturale.\nSe si considera che tra gli Stati europei l'Italia \u00e8 uno dei pi\u00f9 assolati, soprattutto nelle regioni meridionali, risulta quantomeno curioso che il settore fotovoltaico fosse in assoluto tra i meno sviluppati al mondo, stando ai dati del 2004.\nUn impianto fotovoltaico in Italia ha mediamente un fattore di capacit\u00e0 circa pari al 13,1%. Questo valore sale fino al 17,1% spostandosi progressivamente verso sud, contro il 6,85% dell'area tedesca, ai vertici mondiali in quanto a produzione elettrica da fonte fotovoltaica.\nLa favorevole situazione solare-climatica italiana permette al beneficiario medio di rientrare interamente dei costi sostenuti entro 10 anni (con un minimo al sud di circa 8 anni), e di realizzare un guadagno approssimativamente equivalente in un uguale periodo successivo.\nDi contro, a differenza dei finanziamenti a fondo perduto precedentemente impiegati per incentivare il settore, non vi \u00e8 alcuno strumento di agevolazione per l'esborso iniziale necessario all'installazione dell'impianto fotovoltaico. Addirittura l'agevolazione IRPEF dedicata alle ristrutturazioni edilizie \u00e8 stata resa parzialmente incompatibile con le tariffe incentivanti, decurtandole di per tutti i vent'anni previsti.\nPer gli impianti non superiori a 20\u00a0kW, con il decreto di febbraio 2006, \u00e8 possibile scegliere fra due opzioni:\nLa situazione prima del secondo conto energia.\nDi fatto reso operativo il 19 settembre 2005, il conto energia ha avuto un successo inaspettato, esaurendo in soli 9 giorni lavorativi il monte impianti finanziabile secondo il Ministero fino al 2012, di 100\u00a0MWp. Con il decreto di febbraio 2006, la capacit\u00e0 incentivabile \u00e8 stata incrementata da 300 a 1\u00a0000\u00a0MW sino al 2015 (ma in realt\u00e0 il primo conto energia termina con le domande nel 2010).\nSecondo quanto dichiarato dal GSE stesso mediante comunicato stampa, i dati relativi alle domande presentate dal 19 settembre 2005 al 31 dicembre 2005 sono stati:\nQuesto successo di l\u00e0 da ogni previsione, secondo alcuni avrebbe rappresentato la prova dalle esigenze del mercato da troppo tempo disattese nelle precedenti legislature. Secondo altri era la prova di una eccessiva generosit\u00e0 che avrebbe attirato finanziatori da tutto il mondo. Altri contestano una mancanza di cognizione di causa da parte del Parlamento, che avrebbe risposto alle richieste del mercato ponendo un contingentamento di settore immotivato e deleterio (inesistente nella gi\u00e0 citata realt\u00e0 tedesca).\nSecondo altri ancora, il prematuro raggiungimento del contingentamento sarebbe da attribuirsi a una non meglio chiarita operazione di \"inquinamento di mercato\" da parte di grandi compagnie energetiche estranee al settore fotovoltaico, le uniche che secondo costoro sarebbero dotate di sufficienti agganci politici per ottenere le informazioni necessarie a produrre migliaia di domande in cos\u00ec poco tempo; domande le cui specifiche erano coperte da assoluta segretezza fino ad 9 giorni prima della scadenza. Alla data odierna, tuttavia, nessun soggetto si \u00e8 prodotto in dichiarazioni ufficiali circa la fondatezza o meno di questi sospetti. Nessun soggetto privato ha infatti accesso alle informazioni relative alle identit\u00e0 dei beneficiari degli incentivi, senza le quali queste e altre voci non possono essere considerate attendibili.\nVa inoltre notato che il fatto che non esista alcuna penale per la mancata realizzazione dell'impianto rende le sedute di approvazione delle tariffe artificiosamente affollate di pratiche senza alcun futuro.\nNel mese di dicembre 2005 il Ministero delle attivit\u00e0 produttive ha deliberato l'innalzamento del tetto massimo a 500\u00a0MWp (pur se divisi in step successivi), riaprendo di fatto istantaneamente le sorti del conto energia in Italia, che ora sono contingentate annualmente a 85\u00a0MWp.\nNel mese di giugno 2006 il Ministro dell'ambiente e della tutela del territorio e del mare Scanio ha rilasciato un'intervista nella quale dichiarava apertamente che il primo dei suoi interventi sarebbe stato la revisione delle regolamentazioni per lo sviluppo del settore fotovoltaico italiano, in concerto con il Ministero dello sviluppo economico, che nel Governo Prodi II ha sostituito il Ministero delle attivit\u00e0 produttive.\nTutti gli operatori di settore sono concordi nell'interpretare queste affermazioni nella volont\u00e0 di correggere i tre punti pi\u00f9 critici del conto energia: il tetto annuo, le tariffe progressive all'aumentare della dimensione impianto e la mancanza di penale sulla mancata realizzazione impianto.\nIn particolare, l'intervento in assoluto pi\u00f9 atteso \u00e8 la risoluzione definitiva del problematico tetto annuo, non tanto con l'eliminazione del contingentamento, quanto con l'eliminazione dell'intero iter burocratico delle domande di ammissione.\nSono infatti moltissimi gli impianti autorizzati dal GSE ma impossibili da realizzare per motivi normativi o addirittura tecnici.\nI vizi presenti ma non rilevati includono casi di:\nLa numerosit\u00e0 di queste casistiche sembrerebbe confermare che in sede di approvazione dei progetti, i periti nominati da GSE per lo scrutinamento non si occupino di effettuare alcuna verifica, dando indiretto adito a chi intravede nell'intricato iter burocratico dei fini diversi dal mero contingentamento.\nNel mese di agosto 2006, tardando ogni iniziativa da parte del legislatore, il GSE ha ufficialmente comunicato l'esaurimento del contingentamento 2006 durante la sola scadenza di marzo, dove come previsto la risposta del mercato \u00e8 risultata in rapporto di 4:1 rispetto ai tetti disponibili.\nLe domande di ammissione al conto energia nel frattempo inviate dai privati durante il mese di giugno sono state messe agli atti come \"non analizzate\". Va notato che il GSE, nonostante avesse ufficialmente l'incarico di comunicare tempestivamente l'esaurimento dei tetti, e nonostante avesse nel frattempo ceduto la gestione della rete nazionale a Terna SpA per meglio concentrare le forze sul fotovoltaico, abbia tardato di oltre 4 mesi questa comunicazione, vanificando il lavoro di 3 mesi dell'intero settore con relativo indotto. Va evidenziato comunque che per ovviare per tempo a questo disservizio, il GSE si era prodotto in dichiarazioni negative in tal senso, seppur via call center e news sul relativo sito internet, anzich\u00e9 comunicati stampa ufficiali.\nLe scadenze di settembre e dicembre 2006 non hanno avuto luogo.\nIl secondo conto energia (2007-2010).\nGrazie al D.M. del 19 febbraio 2007 il Ministero dello sviluppo economico ha fissato i nuovi criteri per incentivare la produzione di energia elettrica da impianti solari fotovoltaici. Il provvedimento consente di eliminare parte delle lungaggini burocratiche che avevano appesantito il precedente conto energia. In particolare non \u00e8 pi\u00f9 necessario attendere l'accoglimento da parte del GSE (ex GRTN) delle tariffe incentivate, poich\u00e9 una volta richiesto l'allaccio al Gestore di rete locale, si potr\u00e0 procedere direttamente alla realizzazione dell'impianto, e dopo averlo collegato alla rete elettrica ottenere il riconoscimento per 20 anni della tariffa incentivante in base al tipo di impianto realizzato.\nVengono ovviamente incentivate tariffe su impianti che favoriscono l'accorpamento architettonico all'edificio per piccole produzioni. In questo modo si era certi di poter superare in breve tempo il gap di produzione elettrica in questo settore rispetto alle altre nazioni europee.\nVengono anche modificate le classi di potenza. La prima classe viene suddivisa in una classe degli impianti tra 1 kW e 3 kW, e una tra i 3 kW e i 20 kW di potenza. Alla seconda classe si toglie ogni limite superiore, assorbendo cos\u00ec la terza classe. Questa \u00e8 una novit\u00e0 maggiore, ovvero l'abolizione del limite di 1\u00a0000 kW, quale potenza massima incentivabile per un singolo impianto. Un'altra differenza \u00e8 che, mentre nel primo conto energia la tariffa incentivante cresceva all'aumentare della potenza, dal secondo conto energia, a maggiore potenza corrisponde una tariffa incentivante minore.\nUn'importante novit\u00e0 introdotta, confermata dopo alcune controverse interpretazioni dalla circolare N. 66/E del 06/12/2007, riguarda il fatto che contrariamente a quanto previsto per la vecchia normativa, ora la tariffa incentivante \u00e8 applicata su tutta l'energia prodotta e non solamente a quella prodotta e consumata in loco.\nLa potenza massima incentivabile con il secondo conto energia \u00e8 di 1200\u00a0MW. Raggiunto tale limite, \u00e8 previsto un ulteriore periodo di 14 mesi (24 mesi per gli impianti intestati a soggetti pubblici) in cui sar\u00e0 comunque possibile beneficiare delle tariffe incentivanti.\nNovit\u00e0 2010.\nLa Legge n. 99/2010: \"Conversione in legge del d.l. 67/2010 recante disposizioni urgenti per la salvaguardia della stabilit\u00e0 finanziaria dell'area euro. Ordine di esecuzione dell'accordo Intercreditor Agreement\", pubblicata sulla G.U. della Repubblica italiana n. 150 del 30/06/2010, ha modificato il comma 2 della legge n. 387/2003 che vietava la vendita di energia per gli impianti in regime di SSP (scambio sul posto), e quindi ha determinato di fatto la possibilit\u00e0 di liquidazione dell'eventuale credito risultante dal conteggio SSP, mediante richiesta da farsi annualmente, nel mese di marzo dell'anno successivo, al GSE.\nRegime fiscale.\nIl regime fiscale relativo all'incentivazione Con riferimento al trattamento fiscale della tariffa incentivante, l'Agenzia delle Entrate ha emanato in data 19/7/2007 la Circolare n.46/E concernente la \"Disciplina fiscale degli incentivi per gli impianti fotovoltaici\".\ntrattandosi di impianti di produzione e reti di distribuzione calore-energia e di energia elettrica da fonte solare fotovoltaica\ned eolica.\nPer quanto concerne il trattamento fiscale della \"tariffa incentivante\" occorre premettere che l'Amministrazione finanziaria ha chiarito che la stessa non \u00e8 mai soggetta ad IVA, anche nel caso in cui il soggetto realizzi l'impianto fotovoltaico nell'esercizio di attivit\u00e0 di impresa, arte o professione, in quanto la tariffa incentivante si configura come un contributo a fondo perduto, percepito dal soggetto responsabile in assenza di alcuna controprestazione resa al soggetto erogatore.\nIn pratica nel bilancio d'esercizio il contributo non figurer\u00e0 come reddito imponibile, ma andr\u00e0 in diminuzione del valore del cespite ammortizzabile (l'impianto fotovoltaico).\nNorme di riferimento.\nCon successivi provvedimenti attuativi, per tali impianti (tra 20 e 50\u00a0kW) l'accesso al SSP \u00e8 stato previsto a partire dal 1\u00ba gennaio 2009 (Circolare Entrate n. 46/E/2007 aggiornata dall'Agenzia con risoluzione n. 13/E del 20 gennaio 2009).\nLa \"ratio\" del SSP si concretizza nella ri-attribuzione del bene energia auto-prodotto, ma la sua regolamentazione \u00e8 cos\u00ec cambiata dal 1\u00ba gennaio 2009:\nL'utilizzatore poteva poi prelevarne la medesima quantit\u00e0 in caso di consumi superiori alla produzione. Il credito di energia era utilizzabile entro i tre anni successivi all'anno in cui si formava l'eccedenza di energia prodotta e non consumata.\nNessun costo era sostenuto dall'utente che fruiva del prelievo dell'energia in regime di SSP nei limiti di quella autoprodotta, comprese le eccedenze come calcolate e formatesi in premessa.\nil GSE vende sul mercato l'energia ricevuta (in questo caso il GSE funge da intermediario esclusivo verso la \"Borsa Elettrica\" - il mercato dell'energia);\nl'utente acquista l'energia presso l'impresa fornitrice (Enel Servizio Elettrico SPA o gli altri operatori sul mercato libero), pagando il relativo corrispettivo, maggiorato delle accise e imposte aggiuntive;\nil GSE riconosce al produttore un \"contributo in conto scambio\" per rimborsarlo del costo di acquisto di energia che non avrebbe dovuto sostenere, nei limiti di quella auto-prodotta, ma non le accise e imposte pagate.\nUlteriori chiarimenti sono stati forniti con i seguenti documenti dell'Agenzia Entrate:\nIl terzo conto energia (2010-2011).\nCon il D.M. 6 agosto 2010 viene cambiata la classificazione degli impianti fotovoltaici e vengono definiti limiti di potenza incentivabile in relazione al tipo di impianto. Il terzo conto energia tiene in considerazione la significativa riduzione del costo dei componenti fotovoltaici, prevedendo una progressiva diminuzione della tariffa incentivante. L'obiettivo nazionale \u00e8 quello di installare complessivamente 8000\u00a0MW di potenza nominale (di picco) fotovoltaica entro il 2020.\nGli incentivi partono dalla data di entrata in esercizio dell'impianto, sempre per un periodo di 20 anni. L'impianto pu\u00f2 venire realizzato in pi\u00f9 sezioni e in tempi diversi, purch\u00e9 a tutto l'impianto corrisponda un solo soggetto e l'ultima sezione venga collegata alla rete entro due anni dalla data di entrata in esercizio della prima sezione.\nIl terzo conto energia si applica per gli impianti di potenza superiore a 1\u00a0kW che entrano in esercizio dal 1\u00ba gennaio 2011. Per gli impianti a concentrazione che entrano in esercizio dal 6 agosto 2010 fino al 31 dicembre 2010, si applicano le tariffe incentivanti del terzo conto energia ma vengono mantenute le procedure d'accesso del secondo conto energia. Per velocizzare i tempi, la documentazione necessaria va inviata unicamente per via telematica al sito del GSE.\nImpianti fotovoltaici e potenza massima incentivabile.\nLe 3 tipologie di installazione del vecchio conto energia (integrato, parzialmente integrato, non integrato) vengono ridotte a 2 e riclassificate come \"su edificio\" e \"altri impianti\". Vengono inoltre aggiunte altre 3 categorie: impianti integrati architettonicamente con caratteristiche innovative, impianti a concentrazione e impianti con innovazione tecnologica. I limiti di potenza incentivabile vengono definiti come segue:\nIn caso di esaurimento della massima potenza incentivabile, sono previsti per ciascuna tipologia 14 mesi (24 mesi per i soggetti pubblici), a partire dal raggiungimento del limite, nei quali gli impianti potranno ugualmente usufruire dell'incentivo.\nImpianti su edificio.\nRientrano in questa categoria tutti gli impianti fotovoltaici costruiti su un edificio, indipendentemente dall'uso (residenziale, uffici, industriale, pubblico). Non rientrano nella tipologia di impianti su edifici quelli installati su pergole, serre, barriere acustiche, tettoie, pensiline e le strutture temporanee anche se realizzate su terrazzi di edifici o addossate alle pareti verticali degli stessi.\nImpianti integrati architettonicamente con caratteristiche innovative.\nSono quegli impianti i cui moduli sono sviluppati specificatamente per sostituire elementi architettonici.\nImpianti a concentrazione.\nIn questi impianti, la radiazione solare viene concentrata tramite sistemi ottici (parabole e/o lenti) su piccole celle fotovoltaiche. Questi sistemi consentono di avere un rendimento maggiore a parit\u00e0 di superficie occupata.\nImpianti con innovazione tecnologica.\nVengono utilizzati moduli e componenti caratterizzati da significative innovazioni tecnologiche.\nAltri impianti.\nTutti gli impianti che non rientrano in una delle precedenti categorie, in particolare gli impianti realizzati a terra.\nLe tariffe.\nLe tariffe incentivanti del terzo conto energia vengono definite secondo le varie tipologie di impianto e 6 diversi intervalli di potenza nominale (1-3\u00a0kW, 3-20\u00a0kW, 20-200\u00a0kW, 200\u00a0kW-1\u00a0MW, 1-5\u00a0MW, oltre i 5\u00a0MW). Gli impianti realizzati su pergole, serre, barriere acustiche, tettoie e pensiline riceveranno una tariffa pari alla media aritmetica della tariffa degli impianti su edificio e quella degli altri impianti fotovoltaici.\nSono anche previsti alcuni \"premi\" aggiuntivi sulle tariffe incentivanti:\nPer gli impianti che entrano in esercizio negli anni successivi al 2011, \u00e8 prevista una decurtazione del 2% annua della tariffa incentivante.\nLa tariffa incentivante, come per il secondo conto energia, \u00e8 applicata su tutta l'energia prodotta.\nScambio sul posto o vendita.\nLo scambio sul posto o la vendita dell'energia prodotta in eccesso (non autoconsumata) rappresentano benefici aggiuntivi alla tariffa incentivante.\nGli impianti di potenza inferiore a 200\u00a0kW possono beneficiare dello scambio sul posto, che continua anche dopo lo scadere dei 20 anni della tariffa incentivante. Si continuer\u00e0 a pagare la bolletta del proprio gestore dell'energia elettrica, mentre il GSE compensa economicamente la quantit\u00e0 di energia \"scambiata\" con la rete (l'ammontare minimo tra l'energia immessa e quella prelevata dalla rete nel periodo di riferimento). Il compenso si configura come rimborso di una parte degli oneri sostenuti per il prelievo di energia dalla rete elettrica, in particolare l'onere servizi e il valore minimo tra l'onere energia e il valore di mercato dell'energia scambiata. Nel rimborso non sono incluse le imposte pagate per l'energia prelevata dalla rete.\nSe l'energia immessa in rete dovesse superare quella prelevata, l'utente pu\u00f2 scegliere tra due opzioni:\nIn alternativa, e obbligatoriamente per gli impianti superiori ai 200\u00a0kW, l'energia immessa in rete pu\u00f2 essere venduta indirettamente tramite il GSE oppure direttamente in borsa o ad un grossista.\nIl quarto conto energia (2011-2012).\nIl D.M 5 maggio 2011 stabilisce le regole per l'accesso agli incentivi per l'installazione di impianti fotovoltaici nel periodo dal 1\u00ba giugno 2011 fino al 2016, data entro la quale si presume venga raggiunta la Grid parity. L'ulteriore riduzione delle tariffe incentivanti rispetto al terzo conto energia \u00e8 stata prevista sia per allinearsi alle direttive della Comunit\u00e0 europea, sia per adeguare gli incentivi al progredire della tecnologia e dei relativi risparmi per l'installazione di nuovi impianti fotovoltaici. L'obiettivo indicativo di potenza fotovoltaica totale installata a livello nazionale entro il 2016 \u00e8 di 23\u00a0GW, corrispondente ad un costo indicativo cumulato annuo degli incentivi stimabile tra 6 e 7 miliardi di euro.\nVengono introdotte alcune novit\u00e0, di cui le pi\u00f9 significative sono:\nIl quinto conto energia (2012-2013).\nCon il Decreto Ministeriale del 5 luglio 2012 del Ministero dello sviluppo economico ha preso avvio il 5\u00b0 Conto Energia con le condizioni di incentivazione qui espresse DM 5-07-2012 Incentivi per energia da fonte fotovoltaica - Quinto Conto Energia. Il termine del 5\u00b0 Conto Energia \u00e8 avvenuto il 6 luglio 2013, 30 giorni dopo il raggiungimento della quota massima di energia incentivabile.\nTermine degli incentivi e nuove prospettive.\nIl 6 luglio 2013 \u00e8 terminato il 5\u00b0 Conto energia senza l'emanazione di un nuovo piano di incentivi sull'energia prodotta, sostituito per\u00f2 dalla possibilit\u00e0 di detrazione fino al 50% delle spese di impianto come spese per ristrutturazioni edilizie e mantenendo la possibilit\u00e0 sia di vendere l'energia autoprodotta in eccesso oltre alla copertura parziale o totale dei propri consumi elettrici, sia di accedere al meccanismo dello scambio sul posto, fattori che secondo alcune analisi rendono l'investimento ancora conveniente in termine di tempi di ritorno dell'investimento e successivo guadagno.\nControversie.\nCritiche varie sono state mosse al meccanismo degli incentivi in s\u00e9, il cui costo ricade sempre sul contribuente consumatore a prescindere dalla sua capacit\u00e0 reddituale, anche se alcune analisi ne smentiscono il peso eccessivo. Non risponde neanche al vero che gli incentivi per il fotovoltaico sono soldi che rimangono in Italia o comunque all\u2019interno dell\u2019economia europea, perch\u00e9 sono erogate anche a grosse realt\u00e0 degli Stati Uniti ed altre parti del mondo (ad esempio: Parco fotovoltaico di Rovigo, il cui incentivo \u00e8 incassato dalla First Reserve Corporation di Stamford, Connecticut).\nUn altro inconveniente \u00e8 rappresentato dai grandi interessi economici mobilitati dagli incentivi, spesso di natura mafiosa o criminale, che speculano sugli incentivi alle energie rinnovabili."}
{"id": "285542", "revid": "3535", "url": "https://it.wikipedia.org/wiki?curid=285542", "title": "Tisanuri", "text": ""}
{"id": "285544", "revid": "1216132", "url": "https://it.wikipedia.org/wiki?curid=285544", "title": "Aglaia (nome)", "text": "Origine e diffusione.\nDeriva dal greco antico \u1f00\u03b3\u03bb\u03b1\u0390\u03b1 (\"agla\u00ec\u0101\"), che significa \"splendore\", \"bellezza\", da \u1f00\u03b3\u03bb\u03b1\u03cc\u03c2 (\"agla\u00f2s\", \"splendido\", \"bello\"); ha quindi lo stesso significato di diversi nomi, quali Aoife, Husni, Indira, Jamal e Shri; \u00e8 inoltre etimologicamente correlato al nome Egle.\nAglaia \u00e8 il nome di una delle tre Grazie della mitologia greca, dalla quale prende il nome 47 Aglaja, un asteroide della fascia principale.\n\u00c8 tipico dell'Italia settentrionale, in particolare del Veneto. In Italia, il nome Aglaia si diffuse a partire dalla fine degli anni '50, in seguito alla messa in onda dello sceneggiato L'idiota.\nOnomastico.\nAglaia \u00e8 un nome adespota in quanto non esistono sante cos\u00ec chiamate. L'onomastico si pu\u00f2 quindi festeggiare il 1\u00ba novembre per la festa di Ognissanti. Alcune fonti lo indicano per\u00f2 (in Grecia) il giorno 19 dicembre, ma non \u00e8 chiaro in memoria di quale santa."}
{"id": "285545", "revid": "107276071", "url": "https://it.wikipedia.org/wiki?curid=285545", "title": "XXX dinastia egizia", "text": "La XXX dinastia si inquadra nel periodo della Storia dell'Antico Egitto detto Periodo tardo e copre un arco di tempo dal 380 a.C. al 342 a.C.\nLa XXX dinastia \u00e8 l'ultima delle dinastie elencate da Manetone."}
{"id": "285548", "revid": "110157", "url": "https://it.wikipedia.org/wiki?curid=285548", "title": "B\u00fcren (Svizzera)", "text": "B\u00fcren (toponimo tedesco) \u00e8 un comune svizzero di 996 abitanti del Canton Soletta, nel distretto di Dorneck."}
{"id": "285550", "revid": "3535", "url": "https://it.wikipedia.org/wiki?curid=285550", "title": "Conto Energia", "text": ""}
{"id": "285551", "revid": "28530", "url": "https://it.wikipedia.org/wiki?curid=285551", "title": "F-16 Fighting Falcon", "text": ""}
{"id": "285553", "revid": "1610933", "url": "https://it.wikipedia.org/wiki?curid=285553", "title": "Elefante marino", "text": ""}
{"id": "285554", "revid": "37401", "url": "https://it.wikipedia.org/wiki?curid=285554", "title": "Kish (citt\u00e0 antica)", "text": "Kish (in sumero KI\u0160KI, moderna \"Tall al-Uhaymir\") \u00e8 un'antica citt\u00e0 sumerica situata 12 chilometri a est di Babilonia, nel Sumer, vicino al moderno \"Tel el-eh\u00eamir\", e a circa 80 chilometri a sud di Baghdad, nel governatorato di Babil (Iraq). Nacque nel V-IV millennio a.C. dopo la formazione della prima citt\u00e0 sumera di Eridu, che, secondo la tradizione, era ritenuta essere una creazione divina collocata alle origini stesse della formazione del mondo.\nUna lista reale sumera afferma che fu la prima citt\u00e0 ad avere dei sovrani dopo il diluvio. La divinit\u00e0 protettrice della citt\u00e0 era Zababa.\nKish fu il primo grande centro della civilt\u00e0 sumerica e fra le sue mura vide la luce la prima dinastia di regnanti sumeri con cui si fa iniziare il periodo secondo protodinastico (2700-2600).\nA detenere il potere politico di Kish era il re e non l\"'en\", cio\u00e8 il gran sacerdote. Proprio a testimonianza di ci\u00f2, molti regnanti successivi, anche dopo la caduta politica della citt\u00e0, si fregiarono dell'appellativo di \"\u0160ar ki\u0161\u0161ati\", cio\u00e8 di \"Re di Kish\".\nIl titolo era probabilmente molto pi\u00f9 che un vezzo dei potenti. La regione dell'Eufrate del settore di Kish, infatti, aveva un importantissimo peso strategico per tutta la Mesopotamia: chi deteneva il potere su quella zona aveva il controllo su gran parte dei canali di irrigazione che attraversavano tutta la regione.\nLa citt\u00e0 fu abbandonata in et\u00e0 ellenistica.\nArcheologia.\nIl sito archeologico di Kish \u00e8 costituito da un'area ovale che misura circa 8\u00a0km per 3,2\u00a0km, divisa in due dall'antico letto del fiume Eufrate, e che include circa 40 colline, delle quali le pi\u00f9 grandi sono Uhaymir e Ingharra. Le principali colline sono:\nDopo che al principio del XX secolo iniziarono ad apparire tavolette scavate in maniera irregolare, Fran\u00e7ois Thureau-Dangin identific\u00f2 il sito con la citt\u00e0 di Kish.\nQuelle tavolette furono disperse tra molti musei.\nUna missione archeologica francese guidata da Henri de Genouillac scav\u00f2 a Tall al-Uhaymir tra il 1912 e il 1914, ritrovando circa 1\u00a0400 tavolette anticobabilonesi, che furono distribuite fra il Museo Archeologico di Istanbul e il Louvre. In seguito, una missione congiunta del Field Museum e dell'Universit\u00e0 di Oxford guidata da Stephen Langdon scav\u00f2 dal 1923 al 1933 e i materiali recuperati furono suddivisi tra Chicago e l'Ashmolean Museum di Oxford.\nScavi effettivi a Tall al-Uhaymir furono effettuati dapprima sotto la guida di E. MacKay e in seguito di L. C. Watelin. I lavori sui reperti di fanua e flora furono eseguiti dall'antropologo Henry Field.\nPi\u00f9 recentemente, una missione giapponese della Kokushikan University guidata da Ken Matsumoto ha effettuato scavi a Tall al-Uhaymir negli anni 1988, 2000 e 2001. L'ultima campagna dur\u00f2 solo una settimana."}
{"id": "285556", "revid": "110157", "url": "https://it.wikipedia.org/wiki?curid=285556", "title": "Lupsingen", "text": "Lupsingen (toponimo tedesco) \u00e8 un comune svizzero di 1\u00a0405 abitanti del Canton Basilea Campagna, nel distretto di Liestal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "285558", "revid": "39900", "url": "https://it.wikipedia.org/wiki?curid=285558", "title": "Alina", "text": "Origine e diffusione.\nSi tratta, generalmente, di un ipocoristico di Adelina o di diversi nomi che finisco in \"alina\", come ad esempio Rosalina, Pasqualina, Messalina, Guendalina ed Evalina. Coincide inoltre con un nome arabo, \u0627\u0644\u064a\u0646\u0627 (\"Alina\"), che significa \"nobile\" e che \u00e8 portato da una bellissima principessa ne \"Le mille e una notte\".\nIn Italia \u00e8 tipico del Centro-Nord.\nOnomastico.\nL'onomastico pu\u00f2 essere festeggiato il 18 giugno in memoria di sant'Alena, a volte chiamata anche Alina, martire in Belgio, oppure lo stesso giorno del nome da cui viene fatto derivare."}
{"id": "285561", "revid": "106908", "url": "https://it.wikipedia.org/wiki?curid=285561", "title": "Aligi", "text": "Origine e diffusione.\nSi tratta forse di una forma ipocoristica del nome Fiordiligi, oppure di una variante toscana del nome Aloisio. La sua diffusione, relativamente recente, \u00e8 dovuta in massima parte a Gabriele D'Annunzio, che cos\u00ec chiam\u00f2 il protagonista della sua tragedia \"La figlia di Iorio\"; \u00e8 attestato sparsamente in Italia centro-settentrionale, specialmente in Toscana.\nOnomastico.\nIl nome \u00e8 adespota, ossia privo di santo patrono; l'onomastico si pu\u00f2 festeggiare il 1\u00ba novembre, giorno di Ognissanti."}
{"id": "285562", "revid": "339392", "url": "https://it.wikipedia.org/wiki?curid=285562", "title": "Allevamenti pellicce", "text": ""}
{"id": "285573", "revid": "1534511", "url": "https://it.wikipedia.org/wiki?curid=285573", "title": "Chimica quantistica", "text": "La chimica quantistica \u00e8 la branca della chimica teorica che interpreta una serie di fenomeni utilizzando la meccanica quantistica.\nSi trova al confine tra la chimica e la fisica e importanti contributi sono venuti da scienziati di entrambi i campi.\nUna delle applicazioni \u00e8 lo studio della reattivit\u00e0 di atomi e molecole sulla base del comportamento degli elettroni.\nStruttura elettronica.\nIn linea di principio, il primo passo nella risoluzione di un problema di chimica quantistica consiste nel risolvere l'equazione di Schr\u00f6dinger (o l'equazione di Dirac; vedi chimica quantistica relativistica), usando l'hamiltoniano elettronico molecolare. Ci\u00f2 porta alla determinazione della struttura elettronica della molecola.\nModello ondulatorio.\nLa base della chimica quantistica \u00e8 il modello ondulatorio dell'atomo, rappresentato come un piccolo, denso nucleo positivo circondato da elettroni. Tuttavia, a differenza del vecchio modello di Bohr dell'atomo, il modello ondulatorio descrive gli elettroni come una \"nube di elettroni\" che si muovono su orbitali molecolari, e la loro posizione \u00e8 rappresentata dalla distribuzione di ampiezza di probabilit\u00e0 invece che da raggi discreti. La forma dettagliata della distribuzione \u00e8 calcolata dall'equazione di Schr\u00f6dinger assieme all'Hamiltoniano rappresentante l'energia degli stati elettronici. La potenza di questo modello risiede nel suo potere predittivo. In particolare, esso predice i gruppi di elementi chimicamente simili nella tavola periodica.\nLegame di valenza.\nAnche se le basi matematiche della chimica quantistica sono state poste da Schr\u00f6dinger nel 1926, si ritiene in generale che il primo vero calcolo di chimica quantistica sia stato quello dei fisici tedeschi Walter Heitler e Fritz London sulla molecola di idrogeno (H2) nel 1927. Il metodo di Heitler e London fu esteso dai chimici americani John C. Slater e Linus Pauling per diventare il metodo del legame di valenza (Valence-Bond, VB, o metodo Heitler-London-Slater-Pauling, HLSP). In questo metodo, si presta particolare attenzione alle interazioni tra coppie di atomi e questo \u00e8 correlato da vicino ai classici diagrammi dei legami tra atomi.\nOrbitale molecolare.\nUn approccio alternativo fu sviluppato nel 1929 da Friedrich Hund e Robert S. Mulliken, in cui gli elettroni sono descritti da funzioni matematiche delocalizzate sull'intera molecola. L'approccio di Hund-Mulliken o metodo dell'orbitale molecolare, MO, risulta meno intuitivo per i chimici, ma si \u00e8 rivelato maggiormente capace di predire le propriet\u00e0 spettroscopiche rispetto al metodo VB. Questo approccio \u00e8 la base concettuale del metodo Hartree-Fock e di altri metodi pi\u00f9 accurati, post Hartree-Fock.\nTeoria del funzionale della densit\u00e0.\nIl modello di Thomas-Fermi fu sviluppato indipendentemente da Thomas e Fermi nel 1927. Questo fu il primo tentativo di descrivere sistemi multielettronici sulla base della densit\u00e0 elettronica piuttosto che della funzione d'onda, anche se il modello di Thomas-Fermi non ebbe molto successo nel trattamento delle molecole. Il metodo tuttavia diede la base a quella che oggi viene chiamata teoria del funzionale della densit\u00e0, o DFT (Density Functional Theory). Anche se questo metodo \u00e8 meno sviluppato dei metodi post-Hartree-Fock, la sua capacit\u00e0 di trattare molecole poliatomiche pi\u00f9 grandi e persino macromolecole l'ha reso il metodo pi\u00f9 usato ad oggi in chimica computazionale.\nChimica dinamica.\nUn passo ulteriore consiste nel risolvere l'equazione di Schr\u00f6dinger con l'hamiltoniano molecolare totale per studiare il moto delle molecole:\nSono inoltre possibili approcci di tipo statistico.\nChimica dinamica adiabatica.\nLa dinamica adiabatica consiste nel considerare che le interazioni interatomiche possono essere rappresentate da un singolo potenziale scalare chiamato superficie di energia potenziale. Questa \u00e8 l'approssimazione di Born-Oppenheimer, introdotta da Born e Oppenheimer nel 1927. Le prime applicazioni pionieristiche di questo metodo furono effettuate da Rice e Ramsperger nel 1927 e Kassel nel 1928 (teoria RRK). La teoria RRK fu generalizzata nella teoria RRKM nel 1952 da Marcus che tenne conto della teoria della transizione di stato sviluppata da Eyring nel 1935. Questi metodi permettono di calcolare semplici stime delle velocit\u00e0 di reazione unimolecolari a partire da alcune semplici caratteristiche della superficie di potenziale.\nChimica dinamica diabatica.\nLa dinamica diabatica consiste nel considerare l'interazione tra diverse superfici di energia potenziale accoppiate, corrispondenti a differenti stati quantici elettronici s della molecola. I termini accoppiati sono definiti accoppiamento vibronico. I primi lavori pionieristici in questo campo sono dovuti a Stueckelberg (1932), Landau (1932) e Zener (1933) che culminarono con quella che oggi viene definita transizione di Landau-Zener. La formula da loro elaborata consente di calcolare la probabilit\u00e0 di transizione da due curve di potenziale diabatiche nell'intorno in cui l'approssimazione di Born-Oppenheimer fallisce.\nChimica quantistica e teoria quantistica dei campi.\nL'applicazione della teoria quantistica dei campi in ambito chimico \u00e8 diventata sempre pi\u00f9 comune nella fisica moderna. Una delle prime apparizioni esplicite si vide nella teoria del fotomagnetone. In questo sistema, i plasmi, ben conosciuti sia in fisica che in chimica, sono studiati per determinare la quantizzazione di base del campo bosonico sottostante. In generale, la teoria quantistica dei campi \u00e8 d'interesse in molti campi della chimica, che includono: astrochimica, chimica nucleare, idrodinamica quantistica e sonochimica."}
{"id": "285574", "revid": "38120", "url": "https://it.wikipedia.org/wiki?curid=285574", "title": "In Your Honor", "text": "In Your Honor \u00e8 il quinto album in studio del gruppo musicale statunitense Foo Fighters, pubblicato il 14 giugno 2005 dalla Roswell e dalla RCA Records.\nIl disco.\nSi tratta di un album costituito da due dischi: il primo contiene pezzi completamente in stile rock, tipico del gruppo, mentre il secondo presenta soltanto brani acustici che vedono la collaborazione di cantanti noti come la canadese Norah Jones, Joe Beebe, Josh Homme dei Queens of the Stone Age e il bassista dei Led Zeppelin John Paul Jones.\nTracce.\nTesti e musiche dei Foo Fighters."}
{"id": "285577", "revid": "110157", "url": "https://it.wikipedia.org/wiki?curid=285577", "title": "Nuglar-Sankt Pantaleon", "text": "Nuglar-Sankt Pantaleon (toponimo tedesco) \u00e8 un comune svizzero di 1\u00a0482 abitanti del Canton Soletta, nel distretto di Dorneck."}
{"id": "285579", "revid": "1318658", "url": "https://it.wikipedia.org/wiki?curid=285579", "title": "Louis Kahn", "text": "Emigrato nel 1906 in Pennsylvania, dove consegu\u00ec la laurea in architettura nel 1924, apr\u00ec nel 1935 un suo primo atelier e nel 1947 inizi\u00f2 a insegnare alla Yale University, incarico che termin\u00f2 nel 1957 quando inizi\u00f2 a insegnare alla scuola di design dell'Universit\u00e0 della Pennsylvania. Influenzato dalla monumentalit\u00e0 degli edifici classici e dalle rovine greche e romane, l'architettura di Kahn si concretizz\u00f2 in edifici dalle solenni forme euclidee e dalla simmetria monolitica, come il Salk Institute o l'edificio del Parlamento bengalese a Dacca\nBiografia.\nI primi anni.\nLouis Kahn nacque nel 1901 a Kuressaare, nell'isola di Saaremaa, nell'allora governatorato di Estonia dell'Impero Russo, da una famiglia di umili origini. All'et\u00e0 di tre anni rimase ustionato al volto a causa di alcuni tizzoni ardenti del camino che diedero fuoco al grembiule che indossava e che gli causarono delle cicatrici che port\u00f2 per tutta la vita. Nel 1906 Louis si trasfer\u00ec con i fratelli e la madre Bertha negli Stati Uniti, a Philadelphia, dove il padre Leopold era emigrato nel 1904. Il 15 maggio 1914 divenne cittadino statunitense e l'anno seguente cambi\u00f2 il suo nome.\nIl talento per il disegno gli permise di ottenere una serie di borse di studio che lo mantennero sino alla laurea in architettura ottenuta all'Universit\u00e0 della Pennsylvania nel 1924 e inizi\u00f2 a collaborare con John Molitor, dove grazie alle sue capacit\u00e0 nel 1926 lavor\u00f2 alla progettazione del Sesquicentennial Exposition. Quattro anni pi\u00f9 tardi, intraprese un viaggio in Europa di cui sono conservati un corpus di schizzi, dove rimase particolarmente impressionato dalla cittadina medievale di Carcassone e dai castelli scozzesi, ritenuti esempi di classicismo e modernismo. Tornato negli Stati Uniti l'anno successivo, inizi\u00f2 a lavorare con Paul Cret, un architetto \"Beaux-Arts\" noto per i suoi edifici caratterizzati da un raffinato senso delle proporzioni.\nLe prime opere.\nTra il 1930 e il 1932 lavor\u00f2 nello studio Zantzinger, Boire &amp; Medary, mentre nel 1932 Kahn si un\u00ec a Dominique Berninger fondando l'Architectural Research Group; nel 1935 si iscrisse all'American Institute of Architects (AIA) e apr\u00ec un proprio studio a Philadelphia. Durante i successivi anni ebbe diversi incarichi e realizz\u00f2 alcune opere minori, fino al 1941 quando si associ\u00f2 con George Howe, uno degli architetti pi\u00f9 affermati della East Coast. La collaborazione tra i due non port\u00f2 a risultati significativi e nello stesso anno l'architetto di origini tedesche Oscar Stonorov entr\u00f2 a far parte dello studio come terzo socio; Howe ne usc\u00ec l'anno successivo. Fu Stonorov a far conoscere a Kahn gli edifici e gli scritti di Le Corbusier. Durante la breve collaborazione di Howe, Stonorov e Kahn, lo studio produsse il Carver Court Housing Development a Coatesville, Pennsylvania, per la Federal Public Housing Authority (l'ente federale per l'edilizia residenziale pubblica), il cui lessico si sarebbe ritrovato in seguito nei progetti residenziali di Kahn.\nNel 1947 Kahn, assunto da Howe, allora direttore del dipartimento di architettura, inizi\u00f2 ad insegnare progettazione alla Yale University. Inizi\u00f2 a tenere conferenze ed esporre le idee per iscritto. In questo periodo l'attivit\u00e0 di progettista di Kahn pass\u00f2 quasi inosservata ma l'incarico di docente, la commessa per l'ampliamento di Yale, ottenuta qualche anno dopo, e l'attribuzione del prestigioso Rome Prize, misero Kahn in condizione di riprendere l'attivit\u00e0 progettuale. Nel 1953 divenne membro onorario dell'American Institute of Architects e solo all'et\u00e0 di circa cinquant'anni inizi\u00f2 ad affermarsi nel campo dell'architettura. Nel giro di un decennio Kahn divenne una figura di fama mondiale, diventando un esponente di primo piano dell'architettura moderna americana, al quale si deve la rilettura dell'insegnamento contemporaneo della disciplina. Kahn non aveva studiato la dottrina modernista dell'International Style; aveva invece una solida formazione tradizionale \"Beaux-Arts\"; proprio questo aspetto gli consent\u00ec di lavorare come progettista ai margini dell'\"International Style\", per poi emergere come figura trainante con una visione propria alla met\u00e0 del secolo.\nNel 1959 tenne emblematicamente il discorso conclusivo all'ultimo CIAM (Congresso Internazionale di Architettura Moderna), ad Otterlo nei Paesi Bassi, intitolato \"New Frontiers in Architecture\" (\"nuove frontiere nell'architettura\"); sigl\u00f2 la conclusione dell'esperienza portante del primo Movimento Moderno. Nel 1961 invece ricevette una sovvenzione dalla Graham Foundation for Advanced Studies in the Fine Arts per studiare il movimento del traffico di Filadelfia e per ristrutturare la viabilit\u00e0 della citt\u00e0. In questi anni, si susseguirono prestigiosi incarichi, tra cui l'Istituto di ricerca di Jonas Salk (1959), la sede del Parlamento del Bangladesh a Dacca (1962), il centro congressi a Venezia (1969) e la Sinagoga Hurva di Gerusalemme (1968).\nNumerosi i riconoscimenti tra cui si possono citare la medaglia d'oro dell'American Institute of Architects (1971) e la Royal Gold Medal (1972).\nLa svolta degli anni '50: la Yale University Art Gallery e la City Tower.\nMa un passaggio molto importante della sua vita, e soprattutto nella sua formazione di architetto, fu probabilmente il viaggio che fece tra il 1950 e il 1951 nel Mediterraneo, e il suo soggiorno all'American Academy di Roma, quando Kahn inizi\u00f2 un nuovo corso alla sua vita professionale. Scrive al suo studio il 6 dicembre 1950:\nTra il 1951 e il 1953 Kahn si occup\u00f2 dell'ampliamento della galleria d'arte della Yale University, opera che illustr\u00f2 il nuovo pensiero dell'architetto. Dalla configurazione triangolare della scala pubblica all'interno di un vano cilindrico fino alle casseforme di metallo tetraedriche per gettare i solai di calcestruzzo, la struttura consisteva in forme geometriche pure. L'edificio era il prodotto del soggiorno di Kahn a Roma e del suo studio dell'antichit\u00e0 in Europa. Complessivamente questi aspetti indicavano un cambiamento fondamentale nella sua ideologia e nella sua pratica della disciplina, che ne fece un esponente di primo piano dell'architettura moderna americana.\nContemporaneamente all'ampliamento della Yale University Art Gallery, Kahn progett\u00f2 la City Tower per il \"Tomorrow's City Hall\" (1952-1957), in collaborazione con la socia Anne Tyng. Rimasto sulla carta, l'edificio illustra chiaramente la visione dell'architetto, disposto ad abbandonare l'\"International Style\" per una nuova architettura moderna, contestuale e critica. Questo grattacielo presenta numerosi aspetti della nuova visione di Kahn, in particolare l'approccio seriale risultante in caratteristiche macrostrutturali. Il progetto si pu\u00f2 intendere come un ponte \"ideologico\" tra il pensiero avanguardista di Buckminster Fuller degli anni trenta e i movimenti di avanguardia degli anni sessanta in Europa (Archigram) e in Giappone (metabolism), dove i concetti di molteplicit\u00e0 e monumentalit\u00e0 si tradussero in macrostrutture che criticavano e sviluppavano il principio modernista secondo cui \"la forma segue la funzione\".\nIl concetto di \"monumentalit\u00e0\".\nIl senso dello storicismo di Kahn \u00e8 legato alla vocazione monumentale. L'interesse verso la massa del muro e la forza della materia lo rese lontano dai suoi contemporanei, come i funzionalisti che parlavano in termini di leggerezza, trasparenza, movimento e bandirono termini come robustezza e forza, sinonimi di regimi passati. Per i venticinque anni successivi, Kahn progett\u00f2 e costru\u00ec quanto aveva visto in quel periodo di soggiorno nei luoghi di antiche civilt\u00e0.\nGli schizzi che fece di rovine egiziane, greche e romane varranno una vita d'architetto; la forza spettrale delle ombre proiettate sui volumi ciechi, il buio assoluto che riempie i vani dei livelli inferiori, il cielo scrutato attraverso le aperture di quelli superiori sono vissute come un'esperienza architettonica.\nLe caratteristiche di serialit\u00e0 (la reiterazione delle masse) e monumentalit\u00e0 vennero a contraddistinguere in misura crescente l'opera successiva di Kahn, concretizzandosi in edifici dalle solenni forme euclidee.\nUn ritorno al \"primitivo\", all'interesse per le piramidi, per i dolmen, per le colonne dei templi greci, per le opere romane; Kahn non cercava l'originalit\u00e0 o l'impiego di nuovi materiali, bens\u00ec si sforzava di esprimere la pesantezza come legge della natura per meglio modulare lo spazio e la luce con una struttura perenne. Sia le costruzioni a padiglione che delimitano il cortile del Salk Institute for Biological Studies, sia l'effetto semplice e ritmico della First Unitarian Church and School che ricorda le rovine dell'antica Roma o della simmetria monolitica del parlamento di Dacca, contribuiscono a conferire agli edifici di Kahn maggiore spiritualit\u00e0.\nMolti dei suoi progetti, soprattutto quelli in Pakistan e Bangladesh, evocano un senso di atemporalit\u00e0. La massa ipergeometrica di questi progetti sfidava le dimensioni architettoniche normative, con vaste aperture circolari o triangolari che bucavano superfici pi\u00f9 ampie. A un esame pi\u00f9 attento, risultava che queste forme derivavano il loro lessico formale dall'essere realizzate con materiali semplici, come mattoni o calcestruzzo.\nGli edifici appaiono per quello che sono, non vengono rivestiti in alcun modo, per Kahn una struttura deve rappresentare in maniera chiara il sistema d'assemblaggio di ogni pezzo (a volte evidenziando con marmo i segni delle casseforme), confermare ogni caratteristica e ruolo dei singoli elementi, portanti o secondari.\nIl genio di Kahn rappresenta un'autentica rarit\u00e0 nella teoria e pratica dell'architettura. La sua visione, le sfide che si era posto, la sua perseveranza sono espresse al meglio nella conclusione del suo saggio del 1944 \"Monumentality\", nel quale illustra gli ideali che avrebbe conseguito trent'anni dopo: \nVita privata.\nDurante la sua vita Kahn ebbe tre figli da tre donne diverse, con la prima delle quali rimase sposato fino alla morte. Nel 1930 spos\u00f2 Esther Virginia Israeli; la figlia avuta da lei, Sue Ann, nacque nel 1940. Nei primi anni '50 l'architetto intrecci\u00f2 una relazione con la pi\u00f9 importante collaboratrice del suo studio, Anne Griswold Tyng, la cui influenza su Kahn si riscontra in molti progetti, dall'ampliamento della Yale University al Jewish Community Center (1959) di Trenton, New Jersey. La loro figlia, Alexandra Tyng, nacque nel 1954. Anne inizi\u00f2 a lavorare per Kahn nel 1945, quando era socio di Stonorov. Anne rivela che nel 1960 il loro rapporto divenne \"platonico\", lasciando intendere che Kahn era gi\u00e0 legato ad un'altra donna. La nuova donna era un'altra progettista di talento del suo studio, Harriet Pattinson, che lavorava su un altro piano. Pattinson ebbe un ruolo fondamentale nella progettazione del Kimbell Art Museum (1972) di Fort Worth in Texas; anche da questa donna Kahn ebbe un figlio Nathaniel, nato nel 1963.\nTyng e Pattiinson rimasero entrambe socie dello studio una volta chiusa la relazione con Kahn. La vita dell'architetto ruotava intorno a tre famiglie; questa sua esistenza frammentata assunse una dimensione ironica al momento della sua morte avvenuta nel 1974, quando fu stroncato da un infarto nella toilette degli uomini alla Pennsylvania Station di New York al ritorno da Ahmedabad per una supervisione del cantiere dell'Istituto Indiano di Amministrazione che veniva realizzando insieme al parlamento di Dacca. Aveva con s\u00e9 soltanto il passaporto, nel quale per\u00f2 aveva cancellato l'indirizzo, cos\u00ec non pot\u00e9 essere identificato per tre giorni, finch\u00e9 il suo studio non riusc\u00ec a ricostruire i suoi ultimi spostamenti. Al funerale fu la prima volta che i suoi figli si trovarono tutti riuniti, ma sarebbero passati venticinque anni prima che si incontrassero di nuovo per raccontarsi i ricordi d'infanzia legati al padre, in vista del film intitolato \"My Architect\" (2003) che il figlio Nathaniel si accingeva a girare.\nGli studi e lo stile di Louis Kahn.\nPer pochi altri architetti si pu\u00f2 parlare propriamente di ricerca, ma nell'opera di Louis Kahn l'attivit\u00e0 teorica, quella didattica e quella professionale si fondono in un risultato unitario. In sintesi, il suo contributo si articola secondo due punti.\nInnanzitutto Kahn configur\u00f2, secondo una consuetudine comunemente accettata, il primo superamento delle teorie del Movimento Moderno, sebbene egli sia stato un architetto che oper\u00f2 nel solco del movimento stesso, quindi lontano dall'approccio storicista antimoderno. Il principio fondamentale del Movimento Moderno, espresso dal noto slogan \"la forma segue la funzione\", viene rovesciato: in Kahn \u00e8 la funzione che prende corpo all'interno di una forma, che \u00e8 in primo luogo lo specchio dell'\"ordine\". In altre parole Kahn sembra postulare una forma generale, che si concretizza con uno schema planimetrico razionale, e utilizzarla per soddisfare una necessit\u00e0 d'uso. Tale processo \u00e8 ben chiarito dai famosi schizzi per la First Unitarian Church.\nAltra questione \u00e8 l'attitudine, si potrebbe definire, maieutica che Kahn pratica sia come pedagogo che come artista. Egli non si stanca di porre domande sull'essenza delle cose, ne ricerca l'origine, il fondamento, e crede fermamente che in questo lavoro risieda la pi\u00f9 autentica fonte di ispirazione. L'architettura sorge dal porsi domande su cosa \u00e8 l'architettura, secondo un moto perpetuo. In questo senso egli dichiara:\nIn definitiva se Kahn \u00e8 lontano da un approccio mistico, quale quello dell'architettura espressionista, la sua opera rappresenta una risposta ad una necessit\u00e0 di una nuova spiritualit\u00e0.\nLe opere di Louis Kahn hanno significativamente influenzato l\"'International Style\"; conosciuto per la sua capacit\u00e0 di creare architetture monumentali e per la sua sensibilit\u00e0, quasi \"poetica\", nello studio degli spazi, infuse tutti i suoi progetti con il suo profondo personale coinvolgimento. Isamu Noguchi lo ha definito \"un filosofo tra gli architetti\". I suoi lavori si rivelarono spesso tecnicamente innovativi e altamente raffinati.\nKahn si interess\u00f2 notevolmente degli \"spazi servi\", cio\u00e8 degli ambienti che hanno un ruolo di supporto al resto delle strutture, come scale, corridoi, oltre ai servizi igienici e ogni altro spazio che ha \"funzioni tecniche\", come cantine e ripostigli. Tra i materiali da lui utilizzati maggiormente, vi erano mattoni rustici e il cemento scoperto, in contrapposizione a superfici altamente raffinate come il travertino. Oltre alla sua influenza sugli architetti contemporanei, come Muzharul Islam e Tadao And\u014d, alcune sue opere, in particolare il City Tower Project di Philadelphia, ispirarono i maggiori esponenti dell'architettura high-tech della seconda met\u00e0 del XX secolo, come Renzo Piano, Richard Rogers e Norman Foster. Tra i suoi apprendisti e collaboratori vi sono stati Muzharul Islam, Moshe Safdie, Robert Venturi e Jack Diamond.\nOpere e progetti significativi.\nDi seguito si riportano tutti i progetti di Louis Kahn:\nScritti.\nLouis Kahn non lasci\u00f2 testi compiuti ma un ampio inventario di articoli e interviste. Qui di seguito alcuni titoli:"}
{"id": "285580", "revid": "106908", "url": "https://it.wikipedia.org/wiki?curid=285580", "title": "Etana (mitologia)", "text": "Il suo nome \u00e8 citato nella lista reale sumerica ed \u00e8 accompagnato dalla frase \u00abil pastore, che ascese al cielo e consolid\u00f2 tutte le contrade straniere\u00bb.\nViene citato soltanto in un poema epico sumerico di epoca Amorrea (circa 2000 a.C.) giunto fino a noi molto frammentato, chiamato \"Mito di Etana\". Secondo la lista, fu uno dei primi sovrani a governare dopo il diluvio universale. Secondo alcuni studiosi Etana dovrebbe aver governato all'incirca nel 3000 a.C., secondo altri intorno al 2700 a.C. In ogni caso, la \"Lista\" gli assegna 1500 anni di regno, mentre altre fonti accorciano il suo regno a 635 anni.\nSarebbe salito al trono in seguito alla morte di Arwium. Durante il suo regno, Kish consolid\u00f2 il suo potere e i suoi rapporti con le altre citt\u00e0-stato della Mesopotamia. Il suo successore sarebbe stato Balih (o Balikhu)."}
{"id": "285581", "revid": "767487", "url": "https://it.wikipedia.org/wiki?curid=285581", "title": "Alba (nome)", "text": "Origine e diffusione.\n\u00c8 un nome dall'origine complessa, frutto dell'intreccio di diverse tradizioni onomastiche. La radice a cui risale \u00e8 il latino \"alba\", femminile di \"albus\", che significa \"bianco\", \"brillante\", un vocabolo di origine probabilmente etrusca o prelatina. \"Alba\" (con \"Albus\") era usato come \"praenomen\" gi\u00e0 in epoca romana e, in parte tramandato durante il Medioevo, in parte ripreso in ambienti colti durante il Rinascimento, \u00e8 giunto immutato in italiano. Tuttavia il nome, oggi, tanto in Italia quanto in Spagna, richiama molto pi\u00f9 frequentemente l'alba, il momento del giorno in cui sorge il sole, un questo termine che deriva dalla stessa radice latina (un significato che condivide con i nomi Dawn, Aurora, Anatolio, Rossana, Hajna, Au\u0161ra, Zaria e Zora).\nAlla radice latina risalgono anche il nome Albino e i toponimi di varie citt\u00e0 romane (ad esempio Alba Fucens e Alba Longa), dove \"Alba\" significa \"altura\". Inoltre, in misura minore e soprattutto nelle forme maschili, pu\u00f2 costituire un ipocoristico di vari nomi germanici comincianto con l'elemento \"alb\" (\"elfo\"), come Alberico, Alberto e Alboino.\nRiguardo al suo utilizzo, \"Alba\" \u00e8 diffuso in tutta Italia, ma prevalentemente al Nord e sempre con meno frequenza scendendo verso Sud. In Spagna pu\u00f2 anche riflettere il culto di Nostra Signora dell'Alba, un titolo con cui la Madonna \u00e8 venerata nelle Asturie.\nOnomastico.\nIl nome sembrerebbe essere adespota, ma alcune fonti riportano una Santa Alba Martire in Africa al 17 gennaio.\nIn alternativa lo si pu\u00f2 festeggiare col diminutivo Albina, in memoria di Santa Albina di Cesarea il 16 dicembre, o anche in memoria di Santa Gwen Teirbron detta in latino Alba Trimamis al 5 luglio."}
{"id": "285582", "revid": "4106", "url": "https://it.wikipedia.org/wiki?curid=285582", "title": "Nuglar", "text": ""}
{"id": "285587", "revid": "287204", "url": "https://it.wikipedia.org/wiki?curid=285587", "title": "Sankt Pantaleon (disambigua)", "text": ""}
{"id": "285590", "revid": "1714743", "url": "https://it.wikipedia.org/wiki?curid=285590", "title": "Maria di Borgogna", "text": "Biografia.\nNacque il 13 febbraio 1457 a Bruxelles, nel Coudenberg, il palazzo dei duchi di Brabante. Trascorse i primi anni della sua vita con i genitori nel castello di Le Quesnoy, antica residenza dei conti di Hainaut, e nel 1463, quando suo padre divenne \"Governatore dei Paesi Bassi\", si trasferirono nel castello \"Ten Walle\" a Gand, nelle Fiandre. Qui Maria trascorse un'infanzia serena, lontana dal rigido cerimoniale di corte, circondata da altri bambini di famiglie nobili ed in piena libert\u00e0; nei boschi circostanti apprese le tecniche della caccia.\nNel 1465 Maria rimase orfana di madre e suo padre cominci\u00f2 a farle fare vita pubblica, come erede della dinastia di Borgogna. Nel 1468 suo padre Carlo spos\u00f2 Margherita di York (1446-1503), sorella del re d'Inghilterra Edoardo IV, con la quale Maria ebbe sempre un affettuoso rapporto. In giovent\u00f9 Maria ricevette diverse proposte di matrimonio, tra cui quella di Ferdinando, l'erede al trono d'Aragona, quando Maria aveva solo cinque anni e poi quella di Carlo di Francia, il fratello minore del re di Francia, Luigi XI, che per\u00f2 avrebbe avuto bisogno della dispensa papale a causa della consanguineit\u00e0.\nNell'autunno 1473 suo padre Carlo il Temerario cerc\u00f2 di ottenere, attraverso un incontro a Treviri con l'imperatore Federico III d'Asburgo (1415 - 1493), lo statuto di regno indipendente e anche il titolo di Re dei Romani, mentre a Federico III d'Asburgo interessava di dare in sposa a suo figlio Massimiliano d'Asburgo (1459 - 1519) la figlia di Carlo, Maria di Borgogna. Dato che non fu raggiunto alcun accordo, il Temerario non acconsent\u00ec al fidanzamento dei due giovani. Subito dopo, Carlo combatt\u00e9 una guerra nel basso Reno a favore delle signorie di Colonia e per questo si attir\u00f2 una temporanea ostilit\u00e0 da parte dell'imperatore. All'inizio della primavera del 1475 l'imperatore Federico III d'Asburgo si riappacific\u00f2 con Carlo e ripresero le trattative sul matrimonio tra i loro due primogeniti, Massimiliano e Maria.\nPeraltro, la precoce morte del padre, Carlo il Temerario, nella battaglia di Nancy (5 gennaio 1477) fece precipitare gli eventi. L'erede di Carlo, Maria di Borgogna, che aveva vent'anni ed era la pi\u00f9 ricca ereditiera d'Europa, fece appello alla bont\u00e0 e alla clemenza di Luigi XI che era anche suo padrino, ma Luigi non volle sentire ragioni; volendo annettere tutti i feudi francesi ed anche qualche altro, cerc\u00f2 di spingere Maria ad accettare il fidanzamento col delfino di Francia, un bambino di circa sette anni, Carlo e, al suo rifiuto, invase la Piccardia e l'Artois. Maria, minacciata da Luigi XI di Francia, sull'orlo della disperazione e dopo aver concesso il \"Gran Privilegio\", precursore degli Stati Generali dei Paesi Bassi, alle citt\u00e0 fiamminghe e olandesi (11 febbraio 1477), concesse la sua mano a Massimiliano d'Asburgo, ed il matrimonio fu celebrato a Gand, il 18 agosto 1477.\nIn quello stesso anno i cantoni confederati Svizzeri discutevano se occupare o meno la Franca Contea; al congresso di Zurigo, del 24 gennaio 1478, venne firmata la pace tra gli Svizzeri e la Borgogna: i confederati rinunciavano a qualsiasi diritto sulla Franca Contea, mentre Massimiliano si impegnava a pagare un'indennit\u00e0 di 150.000 fiorini agli altri contraenti: i confederati, l'Austria, la Bassa Lorena e la lega delle citt\u00e0 renane. Le truppe imperiali allora scesero in campo accanto ai borgognoni, nella guerra contro il re di Francia. La vittoria degli austro-borgognoni sui francesi alla battaglia di Guinegatte, del 7 marzo 1479, anche se non fu schiacciante, ferm\u00f2 l'avanzata francese e salv\u00f2 le Fiandre. La guerra riprese con particolare violenza e ferocia e l'occupazione dell'Artois fu spietata, la citt\u00e0 di D\u00f4le fu data alle fiamme, mentre ad Arras, gli abitanti vennero dispersi e sostituiti con altri provenienti dalla Francia.\nMaria mor\u00ec il 27 marzo 1482 a Bruges per una caduta da cavallo, durante una caccia col falcone, a soli 25 anni e fu sepolta nella chiesa di Nostra Signora a Bruges. Alcuni mesi dopo la morte di Maria, il trattato di Arras del 21 dicembre 1482 sanc\u00ec la divisione dei domini borgognoni tra Luigi XI e Massimiliano. La pace fu firmata ad Arras, il 23 dicembre 1482 e prevedeva che le Fiandre e l'Olanda andassero a Massimiliano, per conto del figlio Filippo, che il ducato di Borgogna fosse annesso ai domini reali francesi, e che Luigi tenesse per s\u00e9 l'Artois e la Franca Contea, come dote della futura nuora, Margherita d'Asburgo, fidanzata al delfino di Francia, Carlo.\nIl matrimonio con Massimiliano, concluso molto in fretta e per motivi strettamente politici, si rivel\u00f2 un vero e proprio matrimonio d'amore; ve ne \u00e8 l'eco, fra l'altro, nelle amorose parole con cui Massimiliano descrive la moglie ad un amico della corte asburgica: \"ho una moglie bella, devota e diligente, della quale sono tanto felice e ringrazio Iddio; \u00e8 piccolina... e bianca come la neve, ha i capelli castani, un nasino, testa e volto piccini, gli occhi fra bruni e grigi... la bocca \u00e8 piena, ma pura e rossa...\"; tale bellezza Massimiliano far\u00e0 poi immortalare, anni dopo, nella grande statua di bronzo collocata presso la sua propria tomba nella Hofkirche di Innsbruck.\nDiscendenza.\nDal matrimonio con Massimiliano erano nati tre figli, due dei quali svolsero un ruolo chiave nella storia d'Europa sullo scorcio del XV secolo:"}
{"id": "285591", "revid": "2218643", "url": "https://it.wikipedia.org/wiki?curid=285591", "title": "Aurora (nome)", "text": "Origine e diffusione.\nDeriva dal latino \"aur\u014dra\" (che vuol dire appunto \"aurora\"); etimologicamente, continua il latino arcaico \"ausosa\", forse derivato dal sabino \"Ausel\", nome di una divinit\u00e0 solare, o dal latino \"aurum\", oro, comunque connesso alla radice indoeuropea \"*aus-, *aues\" \"brillare\", \"far luce\", da cui si forma anche il greco \u1f28\u03ce\u03c2 (\"E\u014ds\"), \"aurora\". Nella mitologia romana Aurora (corrispondente alla greca Eos) era una dea che si rinnovava ogni giorno all'alba e volava attraverso il cielo, annunciando l'arrivo della mattina; da lei prende il nome l'asteroide 94 Aurora. Significato simile, che richiama il sorgere del sole, \u00e8 condiviso anche dai nomi Alba, Dawn, Anatolio, Rossana, Zora, Zaria, Hajna e Au\u0161ra.\n\u00c8 usato come nome proprio di persona sin dal Rinascimento; secondo l'ISTAT \u00e8 un nome di crescente popolarit\u00e0 tra le nuove nate in Italia nel XXI secolo, risultando tra i primi 10 per diffusione a partire dal 2005 (nono posto), fino ad arrivare al primo posto del 2015 e al secondo nel 2016.\nOnomastico.\nL'onomastico pu\u00f2 essere festeggiato il 7 dicembre in memoria della beata Aurora Lopez Gonzalez, religiosa delle Serve di Maria ministre degli infermi, martire a Moncloa-Aravaca. Alcuni calendari riportano una \"santa Aurora\" il giorno 20 ottobre; la figura in questione, una santa mannese venerata insieme al santo vescovo Bradano, si chiama per\u00f2 Orora, non Aurora."}
{"id": "285594", "revid": "287204", "url": "https://it.wikipedia.org/wiki?curid=285594", "title": "Festival di Tindari", "text": "Il Festival di Tindari, uno dei pi\u00f9 antichi d'Italia e, chiaramente, della Sicilia, nasce nel 1956, con la riapertura al pubblico, dopo secoli di silenzio scenico, del Teatro Greco Romano di Tindari e la rappresentazione dell'Aiace di Sofocle, per la regia di Michele Stilo che si avvalse della fervente collaborazione di giovani universitari pattesi il cui intento fu quello di creare una permanente serie di spettacoli legati alla drammaturgia classica.\nNegli anni il festival \u00e8 diventato uno degli eventi pi\u00f9 seguiti della stagione estiva siciliana ospitando il meglio del teatro italiano, della musica nazionale e internazionale e aprendosi a collaborazioni con i maggiori teatri italiani di lirica e prosa; a Tindari sono stati ospiti i nomi pi\u00f9 prestigiosi del teatro e della musica: Salvo Randone, Paola Borboni, Alberto Lupo, Turi Ferro, Virginio Gazzolo, Vanessa Redgrave, Renato Carosone, Gianrico Tedeschi, Andrea Bosic, Lia Angeleri, Mario Bardella, Enrico De Sanctis, Giuseppe Fortis, Gabriella Genta e tanti altri ancora.\nGli spettacoli a Tindari, che si tengono prevalentemente nei mesi di luglio e agosto, nel tempo hanno assunto sempre pi\u00f9 le caratteristiche di un vero e proprio festival, sin dalla prima direzione artistica di Massimo Piparo (1995), articolandosi in svariate tipologie di rappresentazioni che vanno dalla danza alla prosa, dalla musica classica a quella d'autore.\nDal 1996 al 2000 \u00e8 Paolo Gazzara ad assumere la guida del festival. Nel 2004 la rassegna \u00e8 stata arricchita da una nuova sezione dedicata al teatro di ricerca.\nLa rassegna, organizzata dalla Citt\u00e0 di Patti e dall'Assessorato Regionale del Turismo, \u00e8 inserita nel calendario regionale delle manifestazioni e, dal 2012, assume il nome ufficiale di Tindari Festival sotto la direzione artistica di Anna Ricciardi che ha inserito una sezione di musica lirica e la sezione \"Palcoscenico Aperto\" con la rappresentazione di alcuni spettacoli anche in altri luoghi storico-monumentali della citt\u00e0 di Patti.\nNel 2018 si aggiunge anche uno speciale evento, Tyndaris Augustea, riconosciuto nel 2019 come evento di grande richiamo turistico: si tratta di un evento teatrale itinerante che si svolge all'interno del Parco Archeologico di Tindari ed ha come tema conduttore il racconto mitico della Tindari Antica.\nBibliografia: \"Tindari, cronache del teatro dal 1956\" di Filippo Nasca (Roma, 2009)"}
{"id": "285596", "revid": "287204", "url": "https://it.wikipedia.org/wiki?curid=285596", "title": "Criciuma", "text": ""}
{"id": "285605", "revid": "124762221", "url": "https://it.wikipedia.org/wiki?curid=285605", "title": "Amanda", "text": "Origine e diffusione.\nPu\u00f2 in parte rappresentare una forma femminile del nome latino \"Amandus\", che significa \"amabile\", \"da amare\", \"degno di essere amato\" (da \"amandus\", gerundivo di \"amare\"): tuttavia non era usato nel Medioevo.\nVenne sostanzialmente \"ricreato\" da diversi autori e poeti nel XVII secolo, basandolo direttamente sul latino \"amanda\" (col medesimo significato dell'originale); raggiunse poi l'uso comune nel XIX secolo; , tanto che rientr\u00f2 nei dieci nomi pi\u00f9 usati per le bambine nate negli Stati Uniti fra il 1976 e il 1995.\nOnomastico.\nL'onomastico si pu\u00f2 festeggiare in memoria di pi\u00f9 santi (tutti uomini, dato che non esiste alcuna santa Amanda), alle date seguenti:"}
{"id": "285606", "revid": "110157", "url": "https://it.wikipedia.org/wiki?curid=285606", "title": "Seltisberg", "text": "Seltisberg (toponimo tedesco) \u00e8 un comune svizzero di 1\u00a0306 abitanti del Canton Basilea Campagna, nel distretto di Liestal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "285607", "revid": "37395198", "url": "https://it.wikipedia.org/wiki?curid=285607", "title": "Gioco del lotto", "text": ""}
{"id": "285609", "revid": "281901", "url": "https://it.wikipedia.org/wiki?curid=285609", "title": "Cycas revoluta", "text": "Cycas revoluta \u00e8 una pianta della famiglia Cycadaceae, originaria del Giappone.\nDescrizione.\nL'aspetto ricorda la palma sia per il fusto, poco ramificato, che per la disposizione delle foglie, grandi e pennate poste a spirale alla sommit\u00e0 del fusto, come una corona.\nIl fusto raggiunge un diametro di circa 20\u00a0cm ed ha una crescita molto lenta: lungo pochi centimetri nelle piante giovani, negli esemplari molto anziani (oltre 50 anni) pu\u00f2 raggiungere i 6\u20137 m di altezza.\nLe foglie, di colore verde brillante e lunghe sino a 1,5 metri, sono pennate, leggermente arcuate, lucide ed appuntite. \nLe singole foglioline, rigide e sottili, sono lunghe 8\u201318\u00a0cm; quelle pi\u00f9 vicine al fusto si modificano in forma di spine.\nLe foglie giovani appaiono in primavera all'apice del fusto in gruppi numerosi; al momento dell'emergenza dal fusto sono raggomitolate e coperte da una densa peluria; nel giro di pochi giorni si dispiegano e raggiungono rapidamente l'aspetto delle foglie mature. \nRiproduzione.\nLa propagazione pu\u00f2 avvenire per semina o per rimozione dei polloni basali.\nCome la gran parte delle cicadi \u00e8 una pianta dioica: i coni maschili e quelli femminili si trovano su esemplari differenti.\nStudi recenti hanno dimostrato che nella \"C. revoluta\" l'impollinazione avviene anche tramite insetti (cosiddetta \"impollinazione entomofila\").\nDistribuzione e habitat.\nLa pianta, scoperta alla fine del Settecento, \u00e8 nativa del Giappone meridionale.\nFu messa per la prima volta a dimora in Europa nel 1793, presso l'Orto botanico di Palermo.\nCresce ottimalmente in terreni sabbiosi, ben drenati, in aree con estati molto calde (temperature medie di 30-35\u00a0\u00b0C) ma tollera anche climi con temperature pi\u00f9 basse. La occasionale esposizione a temperature al di sotto dello zero pu\u00f2 causare danni alle foglie.\nUsi.\nIl midollo del tronco \u00e8 utilizzato per la preparazione del \"sago\", una fecola di impiego alimentare.\nPer l'estrazione del sago si utilizzano le piante che non sono ancora giunte alla fioritura, tagliandone i tronchi in un certo numero di pezzi, e quindi spaccandoli nel senso della lunghezza, in modo da poterne separare il tessuto interno, dal quale si ottiene la fecola mediante lavaggio. Nei luoghi di produzione il sago rappresenta un prodotto di notevole importanza alimentare e viene anche esportato.\nLa \"Cycas revoluta\", anche in quantit\u00e0 limitate, se ingerite da cani o gatti pu\u00f2 provocare danni respiratori ed epatici, e nei casi pi\u00f9 gravi la morte. Causa gastroenterite emorragica, coagulopatie, danni epatici, insufficienza renale.\nTra tutte le cicadi la \"Cycas revoluta\" \u00e8 una delle pi\u00f9 utilizzate a scopo ornamentale: ogni anno nel mondo ne vengono commercializzati milioni di esemplari."}
{"id": "285611", "revid": "1573940", "url": "https://it.wikipedia.org/wiki?curid=285611", "title": "Odobenidae", "text": "Gli odobenidi (Odobenidae ) sono una famiglia di pinnipedi. L'unica specie sopravvissuta \u00e8 il tricheco. In passato, tuttavia, il gruppo \u00e8 stato molto variegato e include pi\u00f9 di una dozzina di generi fossili.\nTassonomia.\nTutti i generi, ad eccezione di \"Odobenus\", sono estinti.\nNel rianalizzare \"Pelagiarctos\", Boessenecker et al. (2013) hanno proposto le relazioni filogenetiche di Odobenidae come segue (questa analisi esclude \"Archaeodobenus, Titanotaria, Nanodobenus\" e \"Pliopedia;\" e include \"Enaliarctos, Pteronarctos, Allodesmus, Desmatophoca, Callorhinus, Monachus,\" e \"Erignathus\"):"}
{"id": "285613", "revid": "4252", "url": "https://it.wikipedia.org/wiki?curid=285613", "title": "Odobenidi", "text": ""}
{"id": "285614", "revid": "26630", "url": "https://it.wikipedia.org/wiki?curid=285614", "title": "Congresso", "text": "Il termine congresso \u00e8 usato per indicare:\nIl termine \"Congresso\" \u00e8 inoltre presente nella denominazione di alcuni partiti, soprattutto in stati ex colonie britanniche, come sinonimo di partito (si pensi al Congresso Nazionale Indiano).\nFuori dalla politica, il termine indica genericamente un insieme di persone riunite per scopi comuni e scambio d'opinioni.\nOrgani parlamentari.\nIl termine \"congresso\" \u00e8 usato frequentemente per indicare il parlamento negli stati in cui il potere legislativo e quello esecutivo non sono legati da vincolo di fiducia, avendo adottato la forma di governo presidenziale. Di solito in questi sistemi politici le funzioni di capo dello stato e capo del governo sono riunite in un solo organo, il presidente della repubblica, eletto dal popolo, il quale nomina i componenti del gabinetto ministeriale, che non possono far parte del parlamento.\nTra gli organi legislativi denominati Congresso, si possono elencare:\nIn Francia prende il nome di Congresso (\"Congr\u00e8s\") la seduta comune dei due rami del Parlamento tenuta, in alternativa al referendum popolare, per approvare definitivamente un progetto di revisione costituzionale d'iniziativa governativa. Il progetto deve essere prima approvato separatamente da Assemblea nazionale e Senato con le maggioranze richieste per le leggi ordinarie. In seguito, se il progetto di riforma \u00e8 stato proposto dall'esecutivo, il Presidente della Repubblica decide se sottoporlo al corpo elettorale o al \"Congr\u00e8s\", che deve approvarlo con la maggioranza qualificata dei tre quinti dei voti espressi. Se la proposta di revisione \u00e8 d'iniziativa parlamentare \u00e8 invece obbligatorio ricorrere al referendum. \nIn Spagna il \"Congreso de los Diputados\" \u00e8 la camera bassa delle \"Cortes Generales\", il parlamento spagnolo. Il \"Congreso\" elegge il \"Presidente del Gobierno\", ossia il primo ministro.\nOrgani di partiti e altre organizzazioni.\nNei partiti, nei sindacati e in altre associazioni il \"congresso\" (denominato anche convenzione o conferenza) \u00e8 il massimo organo decisionale. \u00c8 un'assemblea che si pu\u00f2 riunire con frequenza annuale o pluriennale (ad esempio, ogni cinque anni), costituita dagli iscritti o da loro \"delegati\", che possono essere anche alcune migliaia, eletti in occasione di ciascuna sessione. Accanto al congresso \"nazionale\" (o \"generale\") possono esserci congressi limitati ad un'articolazione territoriale (regionali, provinciali ecc.)\nIl congresso nazionale ha il potere di modificare lo statuto; definisce la linea politica e il programma dell'organizzazione; elegge l'assemblea (denominata \"comitato centrale\", \"consiglio nazionale\" o in altri modi) che funge da massima istanza decisionale dell'organizzazione tra una sessione congressuale e l'altra; frequentemente elegge il leader dell'organizzazione e, nei partiti, il candidato ufficiale alla presidenza della repubblica (nei sistemi presidenziali) o a primo ministro (nei sistemi parlamentari bipartitici, ove il leader del partito vincitore delle elezioni diviene automaticamente primo ministro)."}
{"id": "285615", "revid": "4106", "url": "https://it.wikipedia.org/wiki?curid=285615", "title": "Valico del San Gottardo", "text": ""}
{"id": "285618", "revid": "1305772", "url": "https://it.wikipedia.org/wiki?curid=285618", "title": "Boulder Dash", "text": "Boulder Dash \u00e8 un videogioco rompicapo d'azione del 1984 per home computer Atari 8-bit, scritto da Peter Liepa e Chris Gray e prodotto da First Star Software. Successivamente \u00e8 stato convertito per svariate piattaforme, oltre che come arcade, e ha avuto innumerevoli seguiti, varianti e imitazioni. Il titolo \u00e8 un gioco di parole in inglese, tra \"balderdash\" (sciocchezza, nonsenso) e \"boulder\" (masso).\nModalit\u00e0 di gioco.\nOccorre guidare il protagonista, chiamato Rockford, all'interno di caverne per raccogliere diamanti. Il terreno viene mostrato di profilo, in sezione, con scorrimento multidirezionale dello schermo, ed \u00e8 composto da una griglia invisibile di caselle che possono essere occupate da terra, da pareti fisse o da oggetti mobili come i diamanti e le rocce. Quando la terra nelle caselle sottostanti viene rimossa, gli oggetti cadono pericolosamente.\nRockford pu\u00f2 scavare gallerie nelle quattro direzioni e non risente della gravit\u00e0, ma deve fare attenzione a svariati pericoli: creature nemiche letali al contatto, esplosioni, rocce cadenti che possono schiacciarlo o anche intrappolarlo in situazioni senza uscita.\nLe rocce possono schiacciare anche i nemici, che causano cos\u00ec delle esplosioni in grado di distruggere tutto nelle caselle circostanti, incluse rocce e pareti. Ci sono tre tipi di creature:\nSchiacciare i nemici, oltre che per difesa, a volte \u00e8 una tattica necessaria per risolvere un livello, per aprire passaggi con le esplosioni o ottenere pi\u00f9 diamanti altrimenti insufficienti.\nRockford pu\u00f2 anche spingere orizzontalmente le rocce, se c'\u00e8 dello spazio vuoto accanto.\nIn ciascun livello di gioco Rockford deve raccogliere un certo numero di diamanti entro un determinato periodo di tempo. Solo cos\u00ec si potr\u00e0 aprire la porta che gli consentir\u00e0 di passare al livello successivo.\nNelle versioni originali ci sono 16 possibili caverne identificate da lettere A-P, ciascuna giocabile a 5 gradi di difficolt\u00e0 con disposizioni diverse dei diamanti; non \u00e8 necessario affrontare tutti i livelli in ordine, ma \u00e8 possibile entro certi limiti selezionarli."}
{"id": "285622", "revid": "1543377", "url": "https://it.wikipedia.org/wiki?curid=285622", "title": "Vista", "text": "La vista \u00e8 uno dei cinque sensi, quello mediante il quale \u00e8 possibile percepire gli stimoli luminosi e, quindi, la figura, il colore, le misure e la posizione degli oggetti. Tale percezione avviene per mezzo degli occhi.\nLa Giornata mondiale della vista si celebra ogni anno il secondo gioved\u00ec del mese di ottobre. Voluta dall'Organizzazione mondiale della sanit\u00e0 (Oms), \u00e8 promossa in Italia soprattutto dall'Agenzia Internazionale per la prevenzione della cecit\u00e0-IAPB Italia onlus e dall'Unione italiana dei ciechi e degli ipovedenti. \nIn questa occasione vengono spesso effettuati controlli oculistici gratuiti col fine di sensibilizzare la popolazione sull'importanza della prevenzione dei disturbi oculari.\nIl 21 febbraio si celebra La Giornata Nazionale del Braille istituita il 3 agosto 2007 con la legge n.126.\nStoria.\nAnticamente furono sviluppati differenti approcci alla teoria della visione in base delle diverse scuole di pensiero maturate nell'antica Grecia.\nIrraggiamento.\nSecondo Platone, il modo di funzionare della vista dipendeva dalla capacit\u00e0 degli occhi di sprigionare un fuoco (elemento originario con cui gli dei per prima cosa crearono gli uomini), che si dirige come un raggio verso gli oggetti consentendo di catturarli e cos\u00ec di vederli. La visione \u00e8 resa possibile dall'incontro del fuoco interno con la luce del sole, trattandosi di forze omogenee:\nNell'\"Ottica\" di Euclide, ripresa in seguito da Tolomeo, si sosteneva in maniera simile, anche se rivolta maggiormente agli aspetti matematici della questione, come l'occhio emetta dei raggi che catturano l\u2019oggetto della visione.\nPer contatto.\nUn diverso tipo di spiegazione fu elaborato invece da Aristotele, il quale nell\"'incipit\" della \"Metafisica\" affermava che la vista \u00e8 il senso pi\u00f9 importante in grado di farci conoscere meglio il mondo. Per Aristotele il fenomeno della visione \u00e8 reso possibile dalla presenza del \"diaphanes\", ossia di un elemento diafano e trasparente, che funge da mezzo intermedio in grado di far trasparire la luce (da leuk\u00f2s, cio\u00e8 bianco): tale \"diaphanes\" \u00e8 massimo nel fuoco, che per questo appare luminoso, e minimo nella terra, associata alle tenebre e al colore nero. L'interazione tra il bianco e l'oscurit\u00e0 produce la gamma dei colori.\nLa visione avviene quindi secondo Aristotele per il contatto tra l'occhio, il \"medium\" e l'oggetto. Come gi\u00e0 in Platone si tratta comunque di un'interazione tra il \"fuoco interno\" dell'occhio ed il \"fuoco esterno\" della luce visibile.\nIntromissione.\nLa concezione della vista come \"intromissione\" fu teorizzata dagli atomisti e sviluppata da Epicuro e Lucrezio, secondo cui sono gli oggetti ad emettere delle particelle o \"effluvia\" che penetrano nell'occhio, producendo in questo le loro rispettive immagini (\"eidola\" o \"simulacra\").\nDal Medioevo al Rinascimento.\nLa teoria atomista venne tuttavia contestata dalle successive rielaborazioni scientifiche e filosofiche, perch\u00e9 la visione non \u00e8 un processo meramente meccanico, ma coinvolge la fisiologia e la natura animica del soggetto che guarda.\nPer Plotino, filosofo neoplatonico, l'occhio esiste in funzione della luce, essendo stato da questa modellato. L'occhio cio\u00e8 \u00e8 un riflesso stesso della luce, e la visione \u00e8 possibile in quanto l'uguale viene colto soltanto dall'uguale.\nNel cristianesimo agostiniano di ascendenza platonica, la visione resa possibile dalla luce \u00e8 assimilata per analogia al processo di illuminazione divina che rende intellegibili le verit\u00e0 supreme.\nAlla luce sar\u00e0 attribuita la causa dei processi della visione come di ogni effetto materiale nel mondo. Roberto Grossatesta riprese la teoria intromissiva seppur modificandola: quel che si propaga dall'oggetto osservato fino all'occhio non consiste di particelle, bens\u00ec di immagini spirituali, da lui dette \"specie\", perch\u00e9 recano in s\u00e9 le impronte della forma corporea originaria.\nAltri contributi in tal senso erano stati apportati dagli arabi, in particolare da Alhazen, che estendendo l'opera di Tolomeo sulla visione binoculare e commentando gli scritti anatomici di Galeno, aveva combinato l'intromissione fisica con considerazioni di natura fisiologica e matematica, spiegando come ogni oggetto illuminato emetta da ogni punto dei raggi rettilinei in tutte le direzioni che ne riproducono la forma.\nDa queste riflessioni saranno influenzati anche Ruggero Bacone e John Peckham.\nNel Rinascimento gli studi sul fenomeno della visione continuano ad essere incentrati sulla luce e la propagazione delle \"specie\" visive. Francesco Maurolico parl\u00f2 esplicitamente di raggi, effettuando alcune ricerche sul modo in cui questi vengono deviati geometricamente dal cristallino.\nPer il neoplatonico Francesco Patrizi la luce \u00e8 la principale responsabile della visione in quanto elemento intermedio capace di collegare il mondo corporeo con quello spirituale.\nLeonardo da Vinci afferm\u00f2 che la luce si propaga in maniera simile alle onde prodotte dalla caduta di una pietra in uno stagno. A lui \u00e8 attribuita inoltre la prima distinzione tra visione periferica e visione foveale, poich\u00e9 faceva corrispondere una visione chiara e distinta alla linea centrale dell'occhio, quella che oggi viene chiamata fovea, che diventava meno acuta verso la periferia.\nStudi successivi si concentreranno sempre pi\u00f9 sull'aspetto fisico della vista, facendo prevalere la teoria atomistica dell'intromissione, attribuendo alla luce una natura corpuscolare.\nGoethe.\nAd una rivalutazione del ruolo attivo della vista umana contribu\u00ec la \"Teoria dei colori\" di Goethe, per il quale non ha senso studiare la visione oculare in una maniera presunta oggettiva a prescindere dagli aspetti soggettivi che vi sono implicati. La visione non \u00e8 un fenomeno soltanto materiale, ma essenzialmente spirituale, essendo spirituale la natura stessa della luce che la rende possibile. Parafrasando Plotino Goethe scriveva:\nIl senso della vista per Goethe si attiva quando la luce, in quanto \"urph\u00e4nomen\" cio\u00e8 principio originario non componibile, si incontra con i fenomeni dell'oscurit\u00e0, generando la variet\u00e0 dei colori ordinariamente percepiti.\nFisiologia della vista.\nSecondo le moderne teorie fisiologiche, i fotorecettori presenti nello strato esterno della retina (coni per la visione cromatica e dettagliata, bastoncelli per la visione monocromatica, soprattutto laterale, e per gli oggetti in movimento) vengono iperpolarizzati dai fotoni della luce incidente (legatisi a una molecola di rodopsina), influenzando cos\u00ec l'attivit\u00e0 sinaptica. Le cellule fotorecettoriali trasmettono il segnale nervoso alle cellule gangliari con le quali fanno sinapsi. Gli assoni delle cellule gangliari si riuniscono e danno origine al nervo ottico, il quale prosegue attraverso il foro ottico della cavit\u00e0 orbitaria e giunge nella fossa cranica media. Qui ha sede il chiasma ottico, dispositivo commessurale in cui decussano i contingenti nasali (cio\u00e8 pi\u00f9 mediali) della ricezione visiva di entrambe le retine, mentre i contingenti temporali (pi\u00f9 laterali) restano ipsilaterali. In questo modo la parte destra del campo visivo viene proiettata all'emisfero sinistro e viceversa. Usciti dal chiasma ottico come tratti ottici, le fibre sensitive giungono al nucleo dorsale del corpo genicolato laterale, formazione del metatalamo, dove la rappresentazione della macula (centro della visione cromatica e distinta, attorno alla fovea centralis) \u00e8 al centro dei nuclei, mentre la retina periferica \u00e8 rappresentata perifericamente. Dai corpi genicolati laterali l'impulso viene poi inviato, tramite la radiazione ottica (del Gratiolet), all'area visiva primaria (area 17 di Broadmann) sia superiormente che inferiormente alla scissura calcarina, nel lobo occipitale.\nAspetti quantitativi.\nLa sensibilit\u00e0 dell'occhio umano varia a seconda della lunghezza d'onda della luce percepita. La radiazione che mediamente viene percepita meglio \u00e8 caratterizzata da una lunghezza d'onda di circa 555 nanometri (luce verde), che si trova pi\u00f9 o meno al centro dell'insieme delle lunghezze della luce visibile (all'incirca comprese tra i 390 e i 760 nm).\nSi chiama \"soglia di sensibilit\u00e0\" dell'occhio il flusso minimo di radiazione che viene da esso rilevato. Per l'occhio umano la soglia di sensibilit\u00e0 (comunque leggermente variabile da un individuo all'altro) \u00e8 di circa formula_1 J/s. Per raggiungere questa soglia \u00e8 necessario che l'occhio resti all'oscurit\u00e0 per un certo tempo, fino a raggiungere la massima dilatazione della pupilla.\nVista implicita.\nQuesta condizione chiamata anche \"vista inconscia \" o \"visione cieca\", avviene quando le aree visive della corteccia cerebrale vengono impedite, ad esempio per mancanza di ossigeno, mentre i centri visivi subcorticali rimangono intatti. I segnali visivi vengono percepiti ed il corpo reagisce a tali segnali ma queste percezioni non raggiungono il livello della coscienza.\nLa vista nel mondo animale.\nGli esseri umani hanno tre tipi di coni, in grado di rilevare il rosso, il verde, il blu (sono \"tricromatici\"); i segnali rilevati, combinati fra di loro, danno origine ai circa 200 colori che siamo in grado di distinguere.\nGli uccelli hanno 4 tipologie di coni, tre simili a quelli umani e uno pi\u00f9 orientato verso lo spettro ultravioletto che permette anche di ottenere pi\u00f9 informazioni sulla vegetazione e la maturazione della frutta. Negli stomatopodi, gamberi tropicali delle barriere coralline, i loro occhi composti, simili a quelli degli insetti, hanno almeno 10 tipologie di coni e riescono a rilevare la luce polarizzata e ultravioletta.\nIn un secondo l'occhio umano vede 50-60 immagini; gli insetti volanti cinque volte di pi\u00f9. Le libellule, per esempio, percepiscono un'unica immagine con buona risoluzione, grazie a un mosaico di 20-30.000 lenti che rivestono i loro grandi occhi composti (\"ommatidi\"). I ragni hanno una percezione del mondo diversa a seconda dei gruppi considerati. I \"ragni lupo\", ad esempio, che hanno 8 occhi, di cui 2 grandi in fronte, amplificano la debole luce crepuscolare e notturna ma vedono discretamente solo a pochi centimetri di distanza davanti a loro. Quanto invece ai serpenti, alcune specie sono in grado di rilevare il calore emesso dagli oggetti, ma non riescono a costruire vere immagini.\nTra i predatori, invece, i felini hanno un'ottima visione notturna, ma come i cani, percepiscono poco i colori e sono poco sensibili al rosso e al verde (il cane non percepisce n\u00e9 il verde n\u00e9 il rosso). Il cavallo ha un campo visivo ampio e vede piuttosto bene di notte. I rapaci, come le aquile, hanno \"lenti addizionali\" in grado di creare un'immagine ingrandita quando il loro sguardo si concentra sul soggetto, ma anche la visione periferica resta ottima consentendo loro ampie manovre in volo (e un rapace come il gheppio pu\u00f2 distinguere una cavalletta nell'erba a 100 metri di distanza). I grandi predatori marini, come lo squalo bianco, riescono a raccogliere la poca luce in profondit\u00e0 ma riconoscono poco i colori che invece sono importanti per i pesci piccoli delle barriere coralline, i quali vivono in pochi metri d'acqua."}
{"id": "285626", "revid": "1927753", "url": "https://it.wikipedia.org/wiki?curid=285626", "title": "Boulderdash", "text": ""}
{"id": "285628", "revid": "1927768", "url": "https://it.wikipedia.org/wiki?curid=285628", "title": "Boulder dash", "text": ""}
{"id": "285631", "revid": "287204", "url": "https://it.wikipedia.org/wiki?curid=285631", "title": "Florianopolis", "text": ""}
{"id": "285635", "revid": "181699", "url": "https://it.wikipedia.org/wiki?curid=285635", "title": "Regione di Osijek e della Baranja", "text": "La regione di Osijek e della Baranja (croato: \"Osje\u010dko-baranjska \u017eupanija\") \u00e8 una regione nordorientale della Croazia. Essa comprende la Slavonia nordorientale e la parte croata della regione della Baranja, che si estende a nord della Drava. La regione \u00e8 ubicata al confine con l'Ungheria e con la provincia autonoma serba della Voivodina. Capoluogo della regione \u00e8 Osijek.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nCitt\u00e0 e comuni.\nLa regione di Osijek e della Baranja \u00e8 divisa in 7 citt\u00e0 e 35 comuni, qui sotto elencati (fra parentesi il dato relativo al censimento della popolazione del 2001)."}
{"id": "285637", "revid": "125852546", "url": "https://it.wikipedia.org/wiki?curid=285637", "title": "Carmelo Anthony", "text": "Considerato uno dei migliori cestisti della sua generazione ed uno dei migliori attaccanti della storia, \u00e8 9\u00ba nella classifica dei migliori marcatori NBA ed \u00e8 stato inserito dalla lega nella lista dei migliori 75 cestisti di tutti i tempi. Con la Nazionale statunitense, di cui \u00e8 il miglior realizzatore, ha partecipato a quattro Olimpiadi, vincendo la medaglia di bronzo nel 2004 alle Olimpiadi di Atene e la medaglia d'oro ai Giochi di Pechino 2008, ai Giochi di Londra 2012 e ai Giochi di Rio de Janeiro 2016. Ci\u00f2 lo rende il cestista pi\u00f9 medagliato della storia. Soprannominato \"Melo\" e \"\"The King of New York\",\" detiene il record di punti segnati (62) al Madison Square Garden ed in generale il record di punti segnati per un giocatore dei Knicks in una singola partita.\nBiografia.\nNato a Brooklyn da Carmelo Iriarte e Mary Anthony, a 8 anni si \u00e8 spostato con i genitori a Baltimora. Suo padre \u00e8 nato a Manhattan da genitori portoricani di origini venezuelane, africane e spagnole, mentre sua madre \u00e8 afroamericana. Il pap\u00e0 di Anthony \u00e8 morto di cancro quando \"Melo\" aveva due anni. Ha due fratelli di nome Robert e Wilford, oltre che una sorella di nome Michelle (morta nel 2010), e una sorellastra di nome Daphne.\nNel 2010 si \u00e8 sposato con Alani \"La La\" Vazquez, con cui si era fidanzato nel 2004 e da cui ha avuto un figlio di nome Kiyan nel 2007.\nCaratteristiche tecniche.\nDi ruolo ala piccola, pu\u00f2 essere adattato a giocare da ala grande. Noto per lo stile di gioco elegante e talentuoso, ha iniziato la carriera giocando come penetratore dal palleggio ed \u00e8 in seguito diventato un grande finalizzatore, in particolare in post ed in isolamento, oltre che tirando dalla media distanza e da 3 punti, tanto da essere considerato uno dei migliori realizzatori di tutti i tempi ed uno dei giocatori pi\u00f9 decisivi al tiro nei minuti finali di una partita (\"clutch,\" nel gergo cestistico). Nonostante l'eccellente tecnica individuale e l'intelligenza cestistica lo portino ad avere ottime mani da passatore, ha sempre prediletto l'attacco in isolamento e l'1 vs 1, evidenziando dei limiti negli aspetti corali del gioco. Nella seconda met\u00e0 della carriera ha inoltre mostrato un assoluto disinteresse verso la fase difensiva.\nCarriera.\nSyracuse e il draft.\nDopo avere frequentato la Oak Hill Academy, Anthony si iscrisse all'Universit\u00e0 di Syracuse. A Syracuse disput\u00f2 una sola stagione che \u00e8 considerata una delle migliori nella storia del basket: nel 2003, infatti, riesce a vincere il titolo NCAA, quello di miglior giocatore delle finali ed altri prestigiosi premi personali. Di media ha tenuto 22,2 punti. Questa stagione permette a Anthony, sebbene non fosse ancora in NBA, di raggiungere una popolarit\u00e0 insolita per un non professionista, meritandosi anche la copertina del giornale sportivo \"Sports Illustrated\".\nAnthony viene selezionato al draft NBA dello stesso anno dai Denver Nuggets con la terza scelta assoluta: lo precedono soltanto LeBron James e, inaspettatamente, Darko Mili\u010di\u0107; precede comunque future stelle quali Chris Bosh e Dwyane Wade.\nDenver Nuggets (2003-2011).\nLa prima stagione in NBA di Anthony \u00e8 folgorante: diventa il leader della squadra riuscendo a qualificarla per i play-off e le sue cifre (21 punti, 6,1 rimbalzi e 2,8 assist a partita) lo consacrano nuova stella del panorama NBA. A fine anno arriva secondo al premio di miglior rookie dell'anno, dietro a LeBron James.\nDurante la sua seconda stagione in NBA delude in parte le aspettative, ma dimostra di saper mantenere statistiche elevate (20,8 punti di media) anche in una stagione relativamente difficile, portando inoltre i Denver Nuggets per il secondo anno di fila ai play-off.\nLa stagione 2005-06 \u00e8 quella della consacrazione: in ottanta gare tiene una media di 26,5 punti, 4,9 rimbalzi e 2,7 assist, ma risulta poco convincente dal punto di vista della squadra. I Nuggets arrivano di nuovo ai playoff e vengono eliminati ancora una volta in modo non proprio dignitoso per 4-1 dai Los Angeles Clippers.\nNel 2006-07 si conferma un gran marcatore (28,9 punti a partita) ma viene squalificato per quindici turni in seguito alla rissa nella partita contro i New York Knicks di met\u00e0 dicembre, che gli \u00e8 quasi costata la convocazione per l'All-Star Game: viene ripescato per l'evento, insieme a Josh Howard, solo in seguito agli infortuni di Yao Ming e Carlos Boozer.\nNella stagione 2007-08 ancora una volta si \u00e8 dimostrato uno dei pi\u00f9 prolifici giocatori della NBA, viaggiando ad una media di 25,7 punti a partita a cui si aggiungono 7,4 rimbalzi e 3,4 assist.\nIl 10 dicembre 2008, nella gara vinta dai Denver Nuggets per 116-105 sui Minnesota Timberwolves, Anthony eguaglia il record di punti realizzati in un solo quarto mettendone a segno ben 33 nel terzo; conclude la gara con 45 punti, 11 rimbalzi, 3 assist e 4 palle rubate. In precedenza solo a George Gervin era riuscita questa impresa (il 9 aprile 1978, 33 punti nel secondo quarto della partita tra San Antonio Spurs e New Orleans Jazz).\nLa stagione 2008-09 \u00e8 la migliore dal punto di vista dei risultati per i Nuggets; le pepite arrivano infatti alla finale di Conference dove devono cedere 4-2 ai Lakers futuri campioni NBA. Anthony disputa dei playoff di altissimo livello terminando con 27,2 punti, 5,8 rimbalzi e 4,1 assist di media nella post-season.\nNelle prime due partite di apertura della stagione 2009-10 Anthony totalizza 71 punti, segnandone 30 alla prima e 41 la sera dopo, rispettivamente nelle vittorie contro gli Utah Jazz e i Portland Trail Blazers. Con tale performance, Anthony diventa uno dei cinque giocatori nella storia dei Nuggets ad aver segnato 60 o pi\u00f9 punti nelle prime due gare della stagione; tra gli altri ci sono Alex English (il quale ci \u00e8 riuscito due volte, nel 1985 con 79 punti e nel 1988 con 74), Mahmoud Abdul-Rauf (anch'esso due volte, nel 1992 con 64 punti e nel 1995 con 62), David Thompson nel 1980 con 60 punti e infine Nick Van Exel nel 2001 con 71 punti.\nIl 28 novembre 2009, nella gara vinta dai Denver Nuggets per 128-125 sui New York Knicks, Anthony fa registrare il suo \"career-high\" di punti (50) e nella partita contro i Cleveland Cavaliers di Lebron James del 18 febbraio segna 40 punti e realizza il punto della vittoria a pochi secondi dalla fine. Chiude la sua settima stagione NBA con 28,2 punti e 6,6 rimbalzi, venendo inserito per la prima volta nell'All-NBA Second Team. Nonostante i 30 punti di media segnati da Anthony nei playoff, Denver chiude la sua post-season perdendo 4-2 la serie contro gli Utah Jazz.\nNel corso del biennio 2009-10 Anthony mostra di non voler proseguire la carriera in Colorado, rifiutando la ricchissima estensione del suo contratto coi Nuggets, dichiarando che i New York Knicks erano la sua meta preferita. Essendo in scadenza di contratto nell'estate 2011 la franchigia di Denver decide quindi di scambiare Anthony per evitare di perderlo come free agent al termine della stagione.\nGiocatore franchigia a New York (2011-2017).\n2011-2013: i play-off e le eliminazioni precoci.\nIl 21 febbraio 2011 i New York Knicks cedono ai Denver Nuggets Danilo Gallinari, Raymond Felton, Wilson Chandler, Timofej Mozgov, tre milioni di dollari \"cash\" e tre scelte nei prossimi draft in cambio di Carmelo Anthony, Chauncey Billups, Anthony Carter, Shelden Williams e Renaldo Balkman. Ai Knicks Anthony sceglie di indossare la casacca n. 7, essendo il suo n. 15 ritirato in onore di Earl Monroe e Dick McGuire.\nPur con ottime prestazioni, l'avventura di Anthony nei Playoff 2011 si chiude al primo turno contro Boston. Viene inserito nel quintetto base della NBA Eastern Conference per l'edizione 2012 dell'NBA All-Star Game.\nLa stagione 2011-12 per Anthony inizia nel peggiore dei modi: i New York Knicks senza di lui registrano una striscia di sette vittorie consecutive grazie all'esplosione di Jeremy Lin, ma al suo rientro il record della squadra precipita a due vinte e dieci perse. I continui malumori con il coach Mike D'Antoni costringeranno quest'ultimo a dare le dimissioni. Dopo aver disputato un buon finale di stagione, i suoi Knicks perderanno al primo turno dei Play off per mano dei Miami Heat di LeBron James. Alla fine sar\u00e0 proprio la star degli Heat ad impartire una dura lezione difensiva proprio ai danni di Anthony, con quest'ultimo capace di 41 punti in gara-4.\nIl 17 febbraio 2013 prende parte all'All-Star Game a Houston partendo in quintetto base. Sar\u00e0 il migliore della Eastern, mettendo a referto una doppia doppia da 26 punti e 12 rimbalzi. Il 2 aprile 2013 contro i Miami Heat pareggia per la terza volta il suo \"carrer-high\" di 50 punti. Conclude la \"regular season\" vincendo il titolo di miglior marcatore NBA con 28,7 punti di media, conditi da 6,9 rimbalzi e 2,6 assist in 37,0 minuti a partita. Finisce inoltre secondo nella corsa al premio di MVP, dietro a LeBron James. All'esordio ai Playoffs, contro i Boston Celtics, contribuisce notevolmente alla vittoria (78-85), con 36 punti, 6 rimbalzi e 4 palle rubate. I Knicks passano il turno, venendo per\u00f2 eliminati successivamente da Indiana per 4-2, con Anthony che ha tenuto delle percentuali negative al tiro durante la serie.\n2013-2017: stagioni negative e la richiesta di trade.\nIl 24 gennaio 2014 realizza il suo nuovo \"career-high\" con 62 punti segnati contro i Bobcats. La sua prestazione infrange sia il record di punti messi a segno al Madison Square Garden di New York, fino ad allora appartenuto a Kobe Bryant con 61 punti, sia il record di franchigia dei Knicks di 60 punti che era detenuto da Bernard King. A fine anno i Knicks non si qualificano ai playoff, prima volta che Anthony non li raggiunge nella sua carriera.\nIl 23 giugno 2014 decide di esercitare una clausola per uscire dal suo contratto con i Knicks. Il successivo 13 luglio rinnova per\u00f2 con i Knicks, firmando un contratto quinquennale a 129 milioni di dollari. Anthony gioca l'All-star game e, in trenta minuti giocati realizza 14 punti. Dopo il weekend delle stelle Anthony si opera e conclude cos\u00ec una stagione con 24 punti a partita di media. I Knicks chiuderanno la stagione all'ultimo posto della Eastern Conference con un record di 17-65.\nNella stagione seguente mantiene le medie di 21,8 punti, 4,2 assist e 7,7 rimbalzi (convocato all'All Star Game) con i Knicks che chiudono con un record di 32-50, migliorando rispetto all'anno prima, ma non riuscendo comunque a qualificarsi per i Playoff.\nNella stagione 2016-2017 diventa il terzo giocatore di sempre (dopo Kareem Abdul-Jabbar e Elvin Hayes) e a segnare almeno punti con due squadre diverse. Partecipa poi al suo decimo All Star Game, sostituendo l'infortunato Kevin Love. Per la quarta stagione consecutiva i Knicks non riescono a qualificarsi ai Playoff. Durante l'offseason rompe definitivamente con la dirigenza di New York, chiedendo uno scambio e informando della sua disponibilit\u00e0 a non esercitare la clausola di non-scambio in caso di trasferimento agli Houston Rockets o ai Cleveland Cavaliers.\nOklahoma City Thunder e Houston Rockets (2017-2019).\nIl 23 settembre 2017 viene scambiato dai New York Knicks agli Oklahoma City Thunder in cambio di Enes Kanter, Doug McDermott e una seconda scelta.\nIl 19 luglio 2018 viene scambiato agli Atlanta Hawks in una trade che coinvolge Dennis Schr\u00f6der, Mike Muscala e una scelta protetta del 2022; tuttavia, Anthony verr\u00e0 \"tagliato\" dalla franchigia della Georgia dopo 11 giorni.\nIl successivo 13 agosto si accasa agli Houston Rockets, dove per\u00f2 non riesce mai ad essere incisivo nel sistema di gioco tanto che il 16 novembre viene messo fuori rosa; successivamente viene scambiato ai Chicago Bulls il 22 gennaio 2019 dopo aver giocato solo 10 gare con la franchigia texana. La sua permanenza a Chicago dura pochissimo in quanto il 2 febbraio, senza neppure avere giocato una partita, viene tagliato.\nPortland Trail Blazers (2019-2021).\nIl 19 novembre 2019, Anthony firma un contratto non garantito con i Portland Trail Blazers, che provarono gi\u00e0 a metterlo sotto contratto nelle Free Agency 2017. Fa il suo debutto il 20 novembre mettendo a segno 10 punti nella gara persa 115-104 contro i New Orleans Pelicans. Il 1 gennaio 2021, nella partita vinta contro i Golden State Warriors, tocca quota 26.499 punti in carriera, superando Tim Duncan e diventando il 14\u00b0 miglior marcatore di tutti i tempi.\nLos Angeles Lakers (2021-).\nIl 6 agosto 2021 firma con i Los Angeles Lakers.\nNazionale.\nAnthony partecipa alle Olimpiadi di Atene 2004 con la nazionale americana, conquistando la medaglia di bronzo ma giocando poco e lamentandosi dello scarso minutaggio concessogli dall'allenatore Larry Brown.\nAlle Olimpiadi di Pechino 2008 Anthony ha vinto la medaglia d'oro, diventando uno dei veri trascinatori della squadra: decisivi i suoi 21 punti in semifinale contro l'Argentina di Manu Ginobili.\nAnthony viene poi convocato per le Olimpiadi di Londra 2012 dal coach Mike Krzyzewski, insieme anche al compagno di squadra Tyson Chandler. Capitato nel gruppo A, Anthony riesce ad essere top scorer di partita in tre gare su cinque contro la Tunisia (16 a pari merito con Kevin Love), contro la Nigeria (37) e contro la Lituania (20 a pari merito con LeBron James). Vince poi la medaglia d'oro battendo in finale la Spagna dei fratelli Marc e Pau Gasol per 107-100, mettendo a referto 8 punti, 5 rimbalzi e 3 assist.\nAlle Olimpiadi di Rio de Janeiro 2016 mette a segno 31 punti nella sfida contro l'Australia, diventando cos\u00ec il miglior realizzatore della Nazionale statunitense nella rassegna, superando LeBron James, fermo a 293 punti. Vince la medaglia d'oro in finale sulla Serbia, mettendo a referto 7 punti. Con tre medaglie d'oro e una medaglia di bronzo, Anthony diventa il cestista pi\u00f9 medagliato nella storia dei Giochi Olimpici. In 72 presenze con la Nazionale (amichevoli incluse) sono 1.068 i punti realizzati, con una media di 14.8 a partita."}
{"id": "285640", "revid": "838137", "url": "https://it.wikipedia.org/wiki?curid=285640", "title": "Osto Ostilio", "text": "Osto Ostilio (\"Hostus Hostilius\"), conosciuto anche come \"Ostio\", \u00e8 un personaggio semileggendario della prima storia di Roma, membro dell'antica gens Hostilia.\nStoria.\nSecondo lo storico Tito Livio fu compagno del primo re di Roma Romolo e nonno del futuro re Tullo Ostilio; sarebbe inoltre stato sposo di una delle Sabine rapite nel famoso ratto delle sabine, la bella Ersilia, e suo sarebbe stato il primo bambino nato da tali unioni.\nSecondo il racconto di Livio, Osto Ostilio sarebbe stato ucciso durante la guerra contro i Sabini seguita al ratto: mentre i Romani si difendevano da un attacco sabino sul Campidoglio, Osto Ostilio ingaggi\u00f2 un duello con il comandante sabino Mettio Curzio, che lo sconfisse ed uccise. Romolo, desideroso di vendicarsi dell'amico, fece una sortita e insegu\u00ec Mettio Curzio, che non avendo altro scampo, si impantan\u00f2 con il cavallo in una palude. L'episodio \u00e8 una delle spiegazioni storico-mitiche sull'origine del Lacus Curtius nel Foro Romano.\nIl personaggio sarebbe legato anche ad un altro luogo del Foro, il \"Lapis niger\", e il tratto di pavimentazione in pietra scura ne segnerebbe infatti la tomba (in alternativa attribuita allo stesso Romolo ovvero al pastore Faustolo che l'aveva allevato)."}
{"id": "285645", "revid": "1543377", "url": "https://it.wikipedia.org/wiki?curid=285645", "title": "Cycadales", "text": "L'ordine Cycadales, unico ordine della classe Cycadopsida, \u00e8 un ordine molto antico, il pi\u00f9 primitivo tra le gimnosperme, comparso sulla terra nel Carbonifero o all'inizio del Permiano, circa 280 milioni di anni fa, che ha raggiunto la sua massima diffusione e diversificazione nell'era Mesozoica. Comprende tre famiglie, suddivise in 10 generi, con complessive 326 specie differenti.\nTassonomia.\nNel passato tutte le cicadi venivano classificate nella famiglia delle Cycadaceae.\nNel 1959 il botanico australiano Lawrence A.S. Johnson differenzi\u00f2 tre distinte famiglie: Cycadaceae, Stangeriaceae e Zamiaceae.\nLa attuale classificazione, che costituisce un aggiornamento di quella proposta da Dennis Stevenson nel 1990, si basa su una struttura gerarchica che risponde ad una analisi cladistica di dati morfologici, anatomici, cariologici, fisiologici e fitochimici.\n \nI rapporti filogenetici tra i vari generi possono essere schematizzati nel seguente cladogramma:\nMorfologia.\nTronco.\nIl tronco \u00e8 arborescente in alcune specie, sotterraneo in altre.\nNelle specie arborescenti pu\u00f2 raggiungere i 10 m di altezza, con alcune specie (p.es. \"Lepidozamia hopei\") che eccezionalmente possono raggiungere e superare i 15 m. In genere \u00e8 non ramificato o poco ramificato. L'apice del fusto \u00e8 sormontato da una corona di foglie pennate che conferisce a queste specie un aspetto simile a quello delle palme. A differenza del fusto di queste ultime, quello delle cicadi \u00e8 ricoperto da un rivestimento formato da basi fogliari persistenti e da foglie squamose modificate e di dimensioni ridotte dette catafilli.\nLa maggior parte delle specie arborescenti ha portamento eretto ma esistono anche specie decombenti (p.es. \"Ceratozamia decumbens\", \"Encephalartos laurentianus\", \"Zamia roezlii\") o addirittura pendenti (p.es. \"Cycas clivicola\", \"Encephalartos princeps\").\nNelle specie con tronco sotterraneo si distinguono specie il cui tronco presenta i residui delle basi foliari (\"Cycas\", \"Encephalartos\", \"Ceratozamia\", \"Macrozamia\") e altre in cui questo si presenta sotto forma di lignotubero, pi\u00f9 o meno ramificato (\"Bowenia\", \"Stangeria\", \"Zamia\" ).\nRadici.\nLe radici delle specie a fusto sotterraneo sono tuberose e succulente e svolgono la funzione di deposito di acqua e nutrienti, mentre le radici delle specie arborescenti sono pi\u00f9 sottili e legnose. In entrambi casi \u00e8 presente inoltre un particolare tipo di radici, che si sviluppano subito al di sotto della superficie del terreno, dette radici coralloidi, per via di una massa nodulare presente al loro apice, sulle quali vivono dei cianobatteri simbionti che fissano l'azoto atmosferico, rendendolo disponibile per la pianta. Questa particolarit\u00e0 d\u00e0 ragione della capacit\u00e0 delle cicadi di sopravvivere anche in suoli poveri di nutrienti.\nFoglie.\nQuasi tutte le cicadi hanno foglie pennate, nelle quali \u00e8 possibile riconoscere un peduncolo o picciolo e un fusto o rachide che regge un numero variabile di foglioline opposte o alternate. Le uniche cicadi che si discostano da questo \"pattern\" sono le due specie di \"Bowenia\" (\"B. serrulata\" e \"B. spectabilis\"), la \"Cycas debaoensis\" e la \"Cycas multipinnata\" che presentano foglie bipennate e rachide ramificato.\nLa lunghezza della foglia \u00e8 estremamente variabile da specie a specie e va dai 18\u201320\u00a0cm della \"Zamia pygmaea\" agli oltre 7 metri dell\"Encephalartos laurentianus\".\nAnche le foglioline mostrano una estrema variet\u00e0 di dimensioni, forme e colori.\nLe dimensioni possono variare dagli 1\u20132\u00a0cm delle foglioline di \"Zamia pygmaea\" agli oltre 50\u00a0cm della \"Zamia wallisii\".\nLa forma pu\u00f2 essere lanceolata, ovata o subovata.\nIl colore pu\u00f2 variare attraverso tutte le sfumature dal verde-giallastro al verde-glauco, passando per il verde-chiaro, verde-scuro, verde-rossastro, verde-bronzeo e verde-argenteo\nIl margine \u00e8 spesso intero ma in taluni casi pu\u00f2 essere dentato, dentato-spinoso, seghettato o crenato.\nLa inserzione sul rachide centrale pu\u00f2 essere articolata, come avviene in \"Ceratozamia, Encephalartos, Microcycas\" e \"Zamia\" o fissa come in \"Bowenia, Cycas, Dioon, Lepidozamia, Macrozamia\" e \"Stangeria\".\nLe venature nella maggior parte delle specie sono disposte parallelamente all'asse longitudinale della fogliolina. \"Cycas\" e \"Stangeria\" mostrano una nervatura principale mediana.\nNella maggior parte delle cicadi le nuove gittate di foglie vengono prodotte in gruppi che spuntano simultaneamente. Ci sono tuttavia delle eccezioni quali la \"Stangeria eriopus\", alcune specie di \"Macrozamia\" e di \"Zamia\", che producono le nuove foglie una alla volta.\nLe nuove foglie sono in genere ricoperte da una fitta peluria; in alcuni casi \u00e8 molto abbondante e forma uno spesso rivestimento definito tomento. Le foglie mature sono invece in genere lisce e brillanti.\nAl momento dell'emergenza dal fusto le foglie sono raggomitolate; nel giro di pochi giorni si dispiegano e raggiungono rapidamente l'aspetto delle foglie mature.\nAlcune foglie si modificano per dare vita a specifici organi foliari: i catafilli, foglie squamose con funzioni di rivestimento, e i coni riproduttivi (vedi sotto).\nNegli esemplari adulti i catafilli, le foglie propriamente dette e i coni sono prodotte secondo una sequenza regolare: ad un ordine di catafilli fa generalmente seguito una corona di foglie e quindi un gruppo di sporofilli, arrangiati a formare un cono; quindi una nuova serie di catafilli e cos\u00ec via, seguendo un tipico \"pattern\" a spirale.\nDifferenti fasi della foliazione di \"Cycas revoluta\"\nConi.\nTutte le cicadi sono piante dioiche, cio\u00e8 hanno organi riproduttori maschili e femminili su esemplari diversi.\nI coni sono gli organi riproduttivi delle cicadi e sono composti da foglie altamente modificate denominate sporofilli, disposte in aggregati con struttura spiraliforme e forma conica. Si distinguono foglie che portano il polline (microsporofilli) e foglie che portano gli ovuli (macrosporofilli).\nL'unico genere in cui gli sporofilli femminili non sono aggregati in coni \u00e8 il genere \"Cycas\", in cui i macrosporofilli hanno l'aspetto di foglie pennate, con gli ovuli inseriti al margine. \"Cycas\" \u00e8 anche l'unico genere che di norma ha pi\u00f9 di due semi per ogni sporofillo, sino ad 8-10.\nLa forma dei coni pu\u00f2 essere fusiforme, cilindrica o ovoidale.\nLe dimensioni sono estremamente variabili: i coni maschili sono in genere pi\u00f9 sottili e pi\u00f9 piccoli di quelli femminili. I coni femminili di \"Dioon spinulosum\" sono in assoluto i coni pi\u00f9 grandi tra tutte le gimnosperme, potendo raggiungere i 90\u00a0cm di lunghezza e oltre i 15\u00a0kg di peso.\nNonostante non sia mai stata documentata la compresenza in uno stesso esemplare di coni maschili e coni femminili vi sono invece osservazioni, non frequenti ma ben documentate, di cambio spontaneo di sesso di alcuni esemplari di cicadi. Una tale evenienza \u00e8 stata descritta in almeno 17 specie differenti, tra cui \"Cycas circinalis\", \"Encephalartos umbeluziensis\" e \"Zamia integrifolia\". In tutti questi casi il cambiamento di sesso era stato preceduto da un trauma fisico o da un'esposizione a temperature rigide.\nSemi.\nI semi delle cicadi possono avere dimensioni, forme e colori molto varii.\nLe dimensioni variano dagli 8\u201310\u00a0mm dei semi di \"Zamia pygmaea\" ai 6\u20138\u00a0cm della \"Macrozamia macdonnellii\" o della \"Cycas micronesica\".\nLa forma \u00e8 generalmente ovoidale, ma pu\u00f2 essere anche globulare o cilindrica. Nel punto di inserzione agli sporofilli presentano una cicatrice, o \"chalaza\".\nSi riconoscono un tegumento esterno o sarcotesta, di consistenza carnosa e di colore che varia dal giallo al rosso-bruno, passando per l'arancio, il rosa, il rosso porpora; un tegumento intermedio o sclerotesta, che forma un vero e proprio guscio; e un tegumento interno o endotesta. Questi tre strati proteggono il nucleo centrale del seme che contiene il gametofita femminile o, in caso di fecondazione, l'embrione.\nI semi di alcune specie, quali per esempio la \"Cycas rumphii\", sono dotati di un ulteriore strato di rivestimento, all'interno della sclerotesta, di consistenza spugnosa, che consente il galleggiamento dei semi in acqua e la loro disseminazione via mare.\nDistribuzione e habitat.\nUna volta le cicadi erano diffuse in tutto il mondo.\nFossili di cicadi sono stati trovati in Alaska, Britannia, Groenlandia, e Siberia nonch\u00e9 all'Antartico.\nOggi queste piante sono confinate in natura in aree molto delimitate nelle regioni tropicali e subtropicali. \nLa attuale distribuzione sembra essere legata, almeno in parte, alla deriva continentale occorsa tra 50 e 250 milioni di anni fa, che, a partire da un comune progenitore, ha favorito la selezione genetica dei differenti generi, come risultato dell'isolamento geografico e delle conseguenti differenziazioni ecologiche.\nIn atto i generi \"Ceratozamia, Dioon, Microcycas\" e \"Zamia\" sono confinati alle Americhe, \"Stangeria\" ed \"Encephalartos\" sono diffusi in Africa, mentre tre generi sono endemici dell'Australia: \"Bowenia\", \"Macrozamia\" e \"Lepidozamia\". Il genere \"Cycas\" infine \u00e8 diffuso in Australia, Asia e in differenti isole dell'Oceano Indiano e dell'Oceano Pacifico meridionale.Centri di maggiore biodiversit\u00e0 si trovano in Australia (ca. 78 spp.), Messico (ca. 45 spp.) e Sudafrica (ca. 40 spp.).\nPrediligono habitat differenti, che comprendono la foresta tropicale sempreverde e decidua, la foresta umida, la foresta di querce, la prateria e la savana; alcune specie, come p.es. la colombiana \"Zamia roezlii\", si associano alle formazioni vegetali di mangrovie, ed esiste anche qualche specie epifita, come la panamense \"Zamia pseudoparasitica\".\nImpollinazione.\nSi \u00e8 a lungo ritenuto che la impollinazione delle Cycadaceae fosse sostanzialmente legata al vento (cosiddetta impollinazione anemofila). Tuttavia questo meccanismo limiterebbe il raggio di fecondazione a pochi metri. Studi recenti hanno dimostrato che nella \"Cycas revoluta\" l'impollinazione avviene anche tramite insetti (cosiddetta \"impollinazione entomofila\").\nPer quanto riguarda le Zamiaceae invece, \u00e8 noto che la impollinazione \u00e8 legata agli insetti. Si \u00e8 visto inoltre che alcune specie utilizzano cattivi odori per allontanare gli insetti pronubi dai fiori maschili e buoni odori per attirarli verso quelli femminili. Il meccanismo \u00e8 stato recentemente descritto da alcuni ricercatori nella cicadacea australiana \"Macrozamia lucida.\" Nel periodo fertile, che dura non pi\u00f9 di quattro settimane all'anno, la temperatura degli organi riproduttivi maschili della \"M. lucida\" aumenta fino a dieci gradi in pi\u00f9 rispetto all'ambiente circostante. Questo fenomeno \u00e8 accompagnato da un rilascio di odori tossici che costringono gli insetti (e con loro il polline) ad allontanarsi. I fiori femminili, invece, non emanano mai un odore cos\u00ec forte e sono quindi in grado di attirarli.\nIl meccanismo d'impollinazione delle cicadi potrebbe essere uno stadio intermedio del processo evolutivo che ha portato alla selezione naturale di piante che usano l'odore per allontanare gli erbivori.\nPropagazione.\nIn natura la propagazione avviene principalmente tramite diffusione del seme. I semi hanno uno spesso strato carnoso esterno di colori vivaci che attira diversi animali (pipistrelli, tartarughe, uccelli) che li trasportano. In alcune specie, quali la \"Cycas rumphii\", il trasporto pu\u00f2 avvenire anche per galleggiamento in acqua.\n\u00c8 possibile anche la propagazione per rimozione e trapianto di polloni basali o aerei. Con tale modalit\u00e0 di propagazione si ottengono esemplari che hanno tutti lo stesso sesso della pianta madre.\n\u00c8 infine oggetto di studio la possibilit\u00e0 di propagazione tramite colture tissutali. Tale modalit\u00e0 richiede l'impiego di laboratori specializzati ed \u00e8 utilizzata, a titolo sperimentale, per la propagazione di specie rare e minacciate. Si basa sull'impiego di piccoli campioni di tessuto vitale (ad esempio frammenti di foglie) che vengono stimolati a crescere e a differenziarsi in appropriati terreni di coltura.\nLa maggior parte delle cicadi ha una crescita molto lenta e raggiunge la maturit\u00e0 sessuale dopo i 15-20 anni di vita. Vi sono tuttavia delle eccezioni: alcune specie di \"Zamia\" hanno una crescita veloce e raggiungono la maturit\u00e0 dopo 2 o 3 anni. Alcune \"Ceratozamia\" e alcune specie asiatiche di \"Cycas\" possono raggiungere la maturit\u00e0 verso i 5 anni. Altri generi, come \"Macrozamia\" e \"Lepidozamia\" nonch\u00e9 la maggior parte delle \"Cycas\" hanno effettivamente crescita molto lenta, ma condizioni ambientali ottimali possono favorire il raggiungimento della maturit\u00e0 riproduttiva anche prima dei 15 anni.\nConservazione.\nNegli anni recenti molte cicadi, a causa della distruzione del loro habitat naturale e del prelievo indiscriminato favorito da collezionisti privi di scrupoli, sono state inserite tra le specie a rischio di estinzione.\nDi alcune specie, come per esempio \"Encephalartos woodii\", esistono ormai solo pochi esemplari custoditi negli orti botanici e sono da considerarsi estinte in natura. Di altre, come per esempio \"Ceratozamia euryphyllidia\" sopravvivono solo piccole comunit\u00e0.\nTutte le cicadi sono comprese nelle liste della \"Convention on International Trade of Endangered Species\" (CITES).\nIn particolare le seguenti specie :\nsono elencate nella Appendice I, che raggruppa le specie protette di cui \u00e8 proibito ogni commercio."}
{"id": "285646", "revid": "1315817", "url": "https://it.wikipedia.org/wiki?curid=285646", "title": "Vannoccio Biringuccio", "text": "Conosciuto soprattutto per il suo manuale di metallurgia, \"De la pirotechnia\", pubblicato nel 1540, che contiene anche la prima descrizione nota di una procedura per isolare l'antimonio, la cui scoperta \u00e8 perci\u00f2 attribuita a lui. Fu responsabile di una miniera di ferro vicino a Siena, e responsabile della zecca e dell'arsenale, oltre a dirigere lavori di fusione dei cannoni per Venezia e, successivamente, per Firenze.\nBiografia.\nBiringuccio \u00e8 nato a Siena. Suo padre, noto architetto dell'epoca, \u00e8 stato Paolo Biringuccio, e sua madre Lucrezia di Bartolommeo Biringuccio. Fu battezzato il 20 ottobre 1480.\nFu un protetto di Pandolfo Petrucci, il capo della potente famiglia Petrucci. Pandolfo lo assunse come artigiano metallurgico. Quando Pandolfo mor\u00ec (1512), Biringuccio rimase legato alla famiglia Petrucci, impiegato dal figlio di Pandolfo Borghese Petrucci. Tuttavia, le rivolte del 1515 forzarono Borghese ad abbandonare Siena, il quale si port\u00f2 con s\u00e9 anche Biringuccio, viaggiando per la Germania e l'Italia, visitando anche la Sicilia nel 1517.\nNel 1523 papa Clemente VII favor\u00ec il ritorno a Siena della famiglia Petrucci, consentendo cos\u00ec anche a Biringuccio di ritornare dall'esilio. Nel 1524 si guadagn\u00f2 il monopolio a Siena per la produzione di salnitro o (nitrato di potassio). Tuttavia, questo successo ebbe vita breve, perch\u00e9, nel 1526, il popolo di Siena si rivolt\u00f2, e cacci\u00f2 via di nuovo la famiglia Petrucci. I Petrucci tentarono di ritornare con la forza (aiutati anche da Biringuccio), fallendo.\nNel 1529 fu al servizio della repubblica di Firenze, per la quale Biringuccio fuse il famoso cannone Liofante.\nNel 1530, per Siena incominci\u00f2 un periodo di pace, ed allora Biringuccio ritorn\u00f2 in citt\u00e0. Fu nominato Senatore della citt\u00e0 nel gennaio e febbraio del 1531, prendendo parte anche a numerosi progetti.\nNel 1536, gli venne offerto un lavoro a Roma dalla Chiesa, e nel 1538 divenne capo della fonderia apostolica e direttore della fabbrica di artiglieria, l'arsenale papale.\nIl luogo e la data esatti della sua morte sono sconosciuti, tuttavia un documento datato 30 aprile 1539 fa menzione della sua morte."}
{"id": "285647", "revid": "110157", "url": "https://it.wikipedia.org/wiki?curid=285647", "title": "Regione di Virovitica e della Podravina", "text": "La regione di Virovitica e della Podravina (croato: \"Viroviti\u010dko-podravska \u017eupanija\") \u00e8 una regione della Croazia. Essa \u00e8 situata nella Slavonia settentrionale, lungo la Drava che la separa dall'Ungheria. Capoluogo della regione \u00e8 Virovitica.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nCitt\u00e0 e comuni.\nLa Regione di Virovitica e della Podravina \u00e8 divisa in 3 citt\u00e0 e 13 comuni, qui sotto elencati (fra parentesi il dato relativo al censimento della popolazione del 2001)."}
{"id": "285650", "revid": "125697752", "url": "https://it.wikipedia.org/wiki?curid=285650", "title": "Knuckles the Echidna", "text": " \u00e8 un personaggio immaginario appartenente alla serie di videogiochi a piattaforme \"Sonic\". \u00c8 un'echidna rosso antropomorfo, ultimo sopravvissuto della sua trib\u00f9, che funge da guardiano del Master Emerald, un enorme smeraldo in grado di tenere sotto controllo il potere degli smeraldi del Caos (oggetti ricorrenti della serie). \u00c8 nativo di \"Angel Island\", un'isola che fluttua nel cielo grazie al potere dello smeraldo.\nVenne introdotto per la prima volta dalla SEGA come antagonista in \"Sonic the Hedgehog 3\", in cui il Dr. Eggman lo ingann\u00f2 per metterlo contro Sonic e Tails. \u00c8 poi riapparso come personaggio giocabile in \"Sonic &amp; Knuckles\", inizialmente ancora come rivale di Sonic, ma dopo aver appreso l'inganno di Eggman si alle\u00f2 con lui, divenendo eventualmente uno dei suoi migliori amici. Knuckles \u00e8 una delle icone del franchise e uno dei suoi personaggi pi\u00f9 celebri, tanto da essere presente in quasi tutti i videogiochi, fumetti, merchandising e multimedia basati sulla mascotte di SEGA fino ad oggi, e apparendo pi\u00f9 di qualsiasi altro personaggio, dopo Eggman, Tails e Sonic.\nDescrizione.\nAspetto.\nKnuckles \u00e8 un'echidna rossa, sul petto ha della pelliccia a forma di una mezza luna bianca. Ha gli aculei come dreadlocks e indossa due guanti da boxe acuminati, che sono la sua unica arma. Le scarpe di Knuckles si basano sui colori della bandiera giamaicana, e originariamente si era pensato di farlo parlare con tale accento. \u00c8 leggermente pi\u00f9 alto di Sonic.\nPoteri e abilit\u00e0.\nKnuckles \u00e8 un guerriero le cui caratteristiche dominanti sono la sua forza brutale, le arti marziali e i suoi guanti con le nocche acuminate da cui deriva il suo nome (\"knuckles\" \u00e8 l'inglese per \"nocche\"), che pu\u00f2 utilizzare per arrampicarsi su pareti verticali con facilit\u00e0, scavare nel terreno e tirare pugni pi\u00f9 forti. \u00c8 anche in grado di planare, nuotare (a differenza di Sonic), scalare pareti e scavare in modo rapido; grazie alla sua forza, riesce a tener testa ai nemici pi\u00f9 pericolosi. Tali abilit\u00e0 gli tornano spesso utili dato che \u00e8 anche un cacciatore di tesori. Knuckles \u00e8 anche in grado di trasformarsi in raccogliendo tutti i sette Smeraldi del Caos ed in grazie al potere dei Super Smeraldi, entrambe le forme sono comparse per la prima volta in \"Sonic the Hedgehog 3 &amp; Knuckles\".\nNei fumetti la forma di Super Knuckles viene inizialmente chiamata Hyper Knuckles per poi tornare ad utilizzare il nome originale, inoltre in questa sua incarnazione possiede un ulteriore forma conosciuta con il nome di Chaos Knuckles.\nPersonalit\u00e0.\nKnuckles \u00e8 scorbutico e testardo, ma si batte per i suoi amici se questi sono in pericolo. In particolare, Knuckles ha un rapporto di amicizia con Sonic.\n\u00c8 l'ultimo sopravvissuto di un'antica stirpe di Echidna che millenni di anni prima abitavano sulla mistica isola fluttuante di \"Angel Island\". Il compito di Knuckles \u00e8 custodire e proteggere il Master Emerald, un enorme smeraldo verde in grado di tenere sotto controllo il potere dei sette Smeraldi del Caos e che consente all'isola di fluttuare. A causa della sua posizione remota e il fatto che raramente si allontani dal suo dovere, Knuckles \u00e8 spesso solo, a causa di tutto ci\u00f2 \u00e8 molto diffidente e antisociale, ma dall'altro lato, egli \u00e8 piuttosto ingenuo.\nDoppiaggio.\nKnuckles \u00e8 doppiato in giapponese dal \"seiy\u016b\" Nobutoshi Canna da \"Sonic Adventure\", il quale ricopre tuttora il ruolo oltre ad avergli prestato la propria voce nell'anime \"Sonic X\" e nella serie animata \"Sonic Boom\".\nNel doppiaggio giapponese dell'OAV \"Sonic the Hedgehog\" fu doppiato da Yasunori Matsumoto.\nNelle versioni americane dei videogiochi si sono susseguiti: Micheal McGaharn in \"Sonic Adventure\", Ryan Drummond in \"Sonic Shuffle\", Scott Dreier da \"Sonic Adventure 2\" a \"Sonic Advance 3\", Dan Green da \"Shadow the Hedgehog\" a \"Sonic &amp; SEGA All-Stars Racing\" oltre che in \"Sonic X\", Travis Willingham da \"Sonic Colours\" e \"Sonic Free Riders\" a \"Super Smash Bros. Ultimate\" e nella serie animata \"Sonic Boom\" mentre Dave B. Mitchell lo doppia da \"Team Sonic Racing\" in poi.\nNel doppiaggio americano della miniserie OAV fu impersonato da Bill Wise mentre in \"Sonic Underground\" da Brian Drummond.\nKnuckles \u00e8 doppiato in italiano da Maurizio Merluzzo a partire da \"Sonic Generations\", da Davide Garbolino in \"Sonic Underground\" e da Oreste Baldini nelle serie animate \"Sonic X\" e \"Sonic Boom\".\nApparizioni.\nVideogiochi.\nAnni '90.\nIn \"Sonic the Hedgehog 3\", Knuckles fa la sua prima apparizione. Knuckles vive ad Angel Island, un'isola che fluttua nel cielo grazie al potere dello smeraldo gigante Master Emerald, di cui \u00e8 il guardiano. \u00c8 l'ultimo sopravvissuto del Knuckles Clan, un'antica civilt\u00e0 di Echidna che un tempo abitavano l'isola. A causa della sua posizione remota e il fatto che raramente si allontani dal suo dovere, Knuckles \u00e8 un tipo solitario e molto diffidente e antisociale, ma dall'altro lato, egli \u00e8 piuttosto ingenuo. Un esempio di questa ingenuit\u00e0 avviene proprio in questo titolo dove crede che Sonic e Tails vogliano rubare il Master Emerald ed il Dottor Robotnik voglia proteggerlo.\nIl Dr. Robotnik, in seguito alla precedente sconfitta sulla stazione spaziale Death Egg, precipita su Angel Island. Mentre inizia a riparare la nave, incontra Knuckles. Scoprendo che il Master Emerald pu\u00f2 dare energia alla nave e che i suoi acerrimi nemici Sonic e Tails lo stanno inseguendo, il dottore decide di approfittare dell'ingenuit\u00e0 dell'echidna facendogli credere che Sonic e Tails siano intenzionati a rubare lo smeraldo. Sotto inganno, Knuckles si allea con Robotnik e attacca Sonic e Tails appena giunti sull'isola, per poi rubare loro i Chaos Emerald e fuggire. Nel corso del gioco, Knuckles continua a mettere i bastoni tra le ruote a Sonic e Tails, cercando di impedire loro di raggiungere il malvagio dottore. Nell'ultimo livello si para davanti al protagonista impedendogli di proseguire la caccia al dottore, ma l'improvviso decollo del Death Egg fa sbalzare l'echidna dalla trave su cui si era posizionato, facendolo cadere in acqua.\nIn \"Sonic &amp; Knuckles\", Knuckles diventa per la prima volta un personaggio giocabile. Nella storia Sonic, torna nuovamente come rivale, e come nel gioco precedente sotto inganno cerca di fermare Sonic. Nel livello Hidden Palace Zone si scontra con il riccio supersonico, ma viene sconfitto. Subito dopo, l'echidna scopre la verit\u00e0 vedendo Robotnik rubare il Master Emerald. Infuriato, cerca di aggrapparsi alla navicella del dottore ma viene attaccato da una scossa elettrica. Dopo questo, Knuckles comprende che i due eroi erano dalla sua parte, e si allea con loro per fermare Robotnik. Dopo la distruzione del Death Egg ed il ritorno del Master Emerald su Angel Island, Knuckles ringrazia Sonic e Tails e torna a vegliare sull'isola fluttuante.\nPer sua sfortuna, la pace non dur\u00f2 a lungo. Infatti nella sua storia un'EggRobo proveniente da Sky Sanctuary usa una bomba per compiere un agguato a Knuckles, mentre quest'ultimo cerca di rilassarsi assieme ai suoi amici animali, causando di conseguenza l'inizio dell'avventura di Knuckles. EggRobo cerca di lavorare assieme a Mecha Sonic, sopravvissuto ad un precedente combattimento con il vero Sonic, catturando Knuckles per permettergli di colpirlo. Tuttavia, Knuckles riesce a sfuggire all'attacco di Mecha Sonic all'ultimo minuto, causando la distruzione di EggRobo, e inizia a lottare con il robot. Quando sembra che Knuckles abbia vinto la battaglia, Mecha Sonic sfrutta l'energia del Master Emerald per trasformarsi nella sua super trasformazione, ma Knuckles riesce a sconfiggerlo nuovamente e a salvare il Master Emerald. Dopodich\u00e9, Knuckles viene salvato da Sonic prima che Sky Sanctuary venga distrutto assieme a Mecha Sonic.\nIn \"\" viene nuovamente ingannato dal Dr. Eggman, il quale gli fa credere che Sonic ha intenzione di conquistare il mondo utilizzando il potere degli Smeraldi del Caos, cos\u00ec decide di recuperare le cinque gemme restanti e le nasconde negli Special Stage. All'inizio dell'avventura, trova Sonic e Tails e li avvisa che non avrebbero mai trovato gli smeraldi, dopodich\u00e9 decide di fuggire via. A seguito di ci\u00f2 prova pi\u00f9 volte a sbarrare la strada al duo, sfruttando anche un veicolo sott'acqua, tuttavia ne esce sconfitto e viene imprigionato ad Atomic Destroyer Zone da Eggman, dove viene poco dopo liberato da Sonic e Tails, con i quali fugge via.\nIn \"Sonic Drift 2\" \u00e8 un personaggio giocabile dove guida una macchina gialla chiamata Tempest ed \u00e8 l'unico membro del cast ad essere in grado di sfruttare due abilit\u00e0 speciali.\nIn \"Knuckles' Chaotix\" ricopre il ruolo di assoluto protagonista e la storia \u00e8 ambientata alcuni mesi dopo le vicende di \"Sonic &amp; Knuckles\", nota che una nuova isola \u00e8 riemersa dall'oceano meridionale a causa di un'intensa attivit\u00e0 tettonica scaturita involontariamente dal Master Emerald dopo la caduta di Angel Island in mare. Con l'intenzione di trovare qualcosa che potesse rinforzare l'altare in cui custodiva la sua gemma, Knuckles si reca sull'isola per investigare e scopre ben presto che \u00e8 stata trasformata in Newtrogic High Zone dal Dr. Eggman, il quale \u00e8 intento ad attuare un nuovo piano malvagio che vede l'utilizzo dei Dark Ring. Cerca di catturare lo scienziato, ma questi viene tratto in salvo dal fedele servitore robotico Metal Sonic, allora libera Espio ed in seguito anche il resto di un gruppo di personaggi oggi conosciuto come Team Chaotix, per fare squadra con loro e fermare la minaccia comune.\nIn \"Sonic the Fighters\" \u00e8 sia giocabile che affrontabile come primo sfidante nella modalit\u00e0 giocatore singolo. Qui \u00e8 un combattente molto potente in grado di librarsi attorno ai suoi nemici ed usare lo Spin Attack. In \"Sonic's Schoolhouse\" pu\u00f2 essere visto sotto forma di statua oppure in diverse illustrazioni presenti nella scuola, ma non appare di persona.\nIn \"\" viaggia fino a Flicky Island con Sonic e Tails. Avendo sentito parlare delle leggende riguardanti l'isola dei Flicky e che quest'ultimi siano il mezzo per trovare gli Smeraldi del Caos, il trio si reca sul posto per trovare i suddetti uccellini ma trovano un pandemonio causato da Eggman che ha costruito una nuova base e ha trasformato i poveri animali in robot che sfrutta per recuperare le gemme. Cos\u00ec la volpe e l'echidna uniscono le loro forze con Sonic per aiutarlo a trovare i preziosi, intanto che lui si occupa di salvare i Flicky e sconfiggere lo scienziato. Nel corso del gioco lo si potr\u00e0 incontrare in svariate aree e se gli verr\u00e0 data la cifra di 50 Rings fornir\u00e0 il passaggio ad una fase speciale. In \"Sonic Blast\" fa nuovamente squadra con Sonic per fermare il Dr. Eggman il quale ha intenzione di utilizzare i frammenti degli Smeraldi del Caos per fortificare il suo Silver Castle, tuttavia le ragioni che portano l'echidna ad iniziare l'avventura in questo caso sono legate al fatto che non si fida a lasciare che Sonic svolga questo compito da solo oltre che il desiderio di voler punire lo scienziato malvagio. Alla fine, gli eroi recuperano gli smeraldi e distruggono la neo fortezza di Eggman.\nIn \"Sonic R\" \u00e8 giocabile fin dal principio e possiede l'abilit\u00e0 di planare dopo aver eseguito un salto, semplificandogli l'attraversamento dei vari circuiti, oltre a ci\u00f2 \u00e8 un corridore bilanciato.\nIn \"Sonic Adventure\", la trama \u00e8 incentrata su Chaos e la storia della distruzione dell'impero degli Echidna di cui Knuckles \u00e8 apparentemente l'ultimo discendente rimasto. In questo gioco si apprende anche che Knuckles non ha memoria di quando ha cominciato ad essere il guardiano del Master Emerald e nemmeno del perch\u00e9 lo faccia, sa solo che le cose stanno cos\u00ec e non ha la minima intenzione di cambiarle. Inoltre in questo capitolo si apprende che Knuckles pu\u00f2 rigenerare il Master Emerald (abilit\u00e0 che solo lui in tutta la saga ha dimostrato di avere), andato distrutto da Eggman per liberare Chaos dalla sua prigionia.\nIn \"Sonic the Hedgehog Pocket Adventure\" attacca Sonic per motivi sconosciuti ed affronta quest'ultimo ad Aquatic Relix Zone. Dopo la sua sconfitta, perde lo Smeraldo del Caos che portava con se ma il porcospino \u00e8 intenzionato a ridarglielo, tuttavia nel mentre ai due viene tesa un'imboscata da Eggman che ruba il prezioso e comincia a far crollare l'intera area circostante. Con le ultime forze che ha in corpo, l'echidna spedisce Sonic fuori dalla grotta usando un montante, dopodich\u00e9 perde i sensi. Successivamente rientra in possesso del suo smeraldo ed alla fine del gioco vede Sonic e Tails volare via con l'aereo Tornado.\nAnni 2000.\nIn \"Sonic Shuffle\" finisce al Temple of Light di Maginaryworld dove assieme a Sonic, Tails ed Amy aiuta Lumina Flowlight a restaurare la Perfect Precioustone, la quale \u00e8 stata frammentata da Void, il che ha causato anche la sparizione nel nulla di Illumina, la loro protettrice.\nIn \"Sonic Adventure 2\", Knuckles si scontra ferocemente con Rouge the Bat (personaggio che compie la sua prima apparizione proprio in questo contesto) la quale \u00e8 decisamente intenzionata a portarsi via il Master Emerald. L'improvviso arrivo di Eggman costringe Knuckles a prendere la drastica decisione di frantumare nuovamente il gigantesco smeraldo, consapevole di poterlo ripristinare alle sue originarie condizioni, una volta recuperati tutti i pezzi. Cos\u00ec come nel gioco precedente, quindi, l'obiettivo primario dell'echidna \u00e8 quello di recuperare i frammenti dello smeraldo. Proseguendo con la trama si arriva ad un secondo incontro/scontro con la pipistrellina nel quale l'echidna le salva la vita e, dopo un eloquente gioco di sguardi, riceve come ricompensa i frammenti mancanti dello smeraldo. Nel gran finale del gioco Knuckles sfodera nuovamente i suoi poteri di guardiano usando il Master Emerald per annullare l'energia degli Smeraldi del Caos come Tikal aveva fatto nell'episodio precedente usando l'ormai famosa formula \u00ab\"I sette caos sono l'agente. Il caos \u00e8 energia, forza che scaturisce dal cuore. Chi sa ricomporre il caos \u00e8 suo controllore. Master Emerald ti imploro, ferma i Chaos Emerald!\u00bb\"\nIn \"Sonic Advance\" unisce le sue forze con Sonic, Tails ed Amy per fermare il Dr. Eggman dall'ottenere i sette Smeraldi del Caos; nel corso della loro avventura i buoni riusciranno ad ottenere le gemme inseguendo il dottore fino a X-Zone. Dopo aver sconfitto l'EGG X, tutti fanno ritorno sulla Terra mentre Super Sonic fronteggia lo scienziato in un ultimo confronto sulla Luna. Aspettano con ansia l'arrivo di Sonic ma questi sembra non fare mai ritorno; alcuni giorni dopo Tails lo cerca volando con il Tornado e lo vede nella sua forma super in cielo, dopodich\u00e9 viene riaccolto dagli amici. A differenza delle precedenti apparizioni \u00e8 in grado di nuotare in superficie, cosa che nessun altro \u00e8 in grado fare.\nIn \"Sonic Advance 2\" viene rapito assieme a Tails da Eggman che vuole creare il suo impero. Per loro fortuna sopraggiunge il porcospino blu che lo mette in salvo a Sky Canyon, qui lo ringrazia per il pronto intervento e si unisce nella lotta contro il maligno scienziato. Dopo aver apparentemente sconfitto il loro arcinemico, i tre eroi accompagnati da Cream e Cheese scoprono che la madre della coniglietta, Vanilla, \u00e8 stata rapita da Eggman a bordo di un mech di sua invenzione. Sonic si trasforma in Super Sonic per aiutarla e sconfiggere Eggman, tutto va per il meglio e questi fa ritorno con Vanilla, Knuckles lo ringrazia per il suo aiuto ma si accorge che poco dopo il suo amico \u00e8 gi\u00e0 partito per una nuova avventura.\nIn \"Sonic Pinball Party\" si iscrive al torneo di flipper Egg Cup Tournament a Casinopolis con l'intenzione di fermare Eggman, tuttavia il primo avversario che incontra \u00e8 Sonic, il quale sfida amichevolmente ma viene sonoramente sconfitto. Nonostante ci\u00f2, consiglia all'amico di non abbassare la guardia; alla fine assiste alla dipartita dello scienziato e la liberazione dei prigionieri da parte di Sonic.\nIn \"Sonic Heroes\" torna come personaggio di tipo Power e membro del Team Sonic, formato assieme a Sonic e Tails. All'inizio del gioco Tails e Knuckles portano una lettera al porcospino da parte di Eggman dove questi afferma di aver creato l'arma suprema e li sfida a fermarlo entro tre giorni altrimenti avrebbe conquistato il mondo, dove aver letto il messaggio i tre partono all'avventura formando cos\u00ec il Team Sonic. Durante il viaggio affronteranno e sconfiggeranno pi\u00f9 volte il Dr. Eggman senza mai per\u00f2 riuscire a catturarlo e parteciperanno anche a due sconti in momenti distinti contro il Team Rose e il Team Dark. Arrivati a Final Fortress distruggono Egg Emperor, un gigantesco robot armato di lancia e scudo, controllato dallo scienziato, dopodich\u00e9 il gruppo si scioglie momentaneamente in quanto Sonic viene comicamente inseguito da Amy che lo vuole sposare. Nell'ultima storia il trio si riunisce agli altri team presenti sul luogo e vengono a conoscenza del fatto che la vera mente dietro tutto ci\u00f2 non era altri che Metal Sonic, che si \u00e8 impersonato nel suo creatore per diventare pi\u00f9 forte e conquistare il mondo. Mentre i membri delle altre squadre cercano di indebolire Metal Madness (trasformazione di Metal Sonic), Knuckles e il suo gruppo sfruttano il loro tempo a disposizione per trasformare Sonic in Super Sonic grazie al potere degli Smeraldi del Caos; l'atto si compie con successo e Tails e Knuckles vengono protetti da una speciale sfera difensiva che funge da scudo e che gli permette di volare per un tempo pari a quello della durata della super trasformazione di Sonic. I tre volano in cielo per lottare contro Metal Sonic, trasformato nella sua ultima forma, Metal Overlord. Una volta sconfitto, Knuckles inizia a chiacchierare con Rouge.\nIn \"Sonic Battle\" sente la notizia che alcuni E-121 Phi, dei particolari robot, hanno iniziato a compiere furti di gioielli in citt\u00e0. Pi\u00f9 avanti nella storia, incontra Sonic, Tails ed Emerl e vedendo quest'ultimo lo scambia per uno dei malfattori a causa dell'aspetto simile ed ingaggia un combattimento contro quest'ultimo dove ne esce battuto. Dopo aver appurato che non sia malvagio dona il suo Smeraldo del Caos agli amici in modo che il Gizoid, ovvero Emerl, possa evolversi e migliorare le proprie abilit\u00e0 di combattimento, anche se rimane ancora dubbioso sul perch\u00e9 sia Eggman che Rouge vogliano impadronirsi di quest'ultimo a tutti i costi. Nell'episodio in cui \u00e8 protagonista, l'echidna decide di allenare personalmente il robot, finendo poi per affrontare alcune avventure rocambolesche con diversi equivoci da cui per\u00f2 ne usciranno vincitori. Alla fine della storia assiste alla battaglia tra Emerl ed Eggman tramite un monitor ma lo scienziato tende un tranello al Gizoid facendogli perdere il controllo delle proprie azioni, cos\u00ec Sonic viene spedito a bordo sul luogo dello scontro e fronteggia l'amico finendo per\u00f2 per distruggerlo involontariamente. La pace ritorna ma ognuno piange la morte dell'amico. Nel corso del gioco dimostrer\u00e0 di essere un combattente lento ma molto potente, il quale vanta anche di un recupero dell'energia tra i pi\u00f9 veloci fra i vari personaggi disponibili.\nIn \"Sonic Advance 3\" la Terra viene divisa in sette grandi regioni da un Chaos Control di enormi proporzioni causato da Eggman, e Knuckles incontra un po' di tempo dopo Sonic e Tails a Sunset Hill. Vedendo il pericolo, l'echidna decide di unire nuovamente le forze ai suoi amici, nonostante il porcospino rifiuti inizialmente. Viaggiando attraverso le macro regioni, Knuckles ed amici riescono a recuperare i sette Smeraldi del Caos ed affrontare G-Merl, una versione ricostruita di Emerl. Si recano all'altare degli smeraldi e sconfiggono Hyper Eggrobo, mezzo controllato da G-Merl, e fanno ritornare il mondo alla normalit\u00e0 grazie al potere del Master Emerald. Pi\u00f9 tardi, Cream e sua madre troveranno i resti del robottino e Tails riuscir\u00e0 a ripararlo ridonandogli la sua personalit\u00e0 amichevole permettendogli di vivere finalmente in pace.\nIn \"Shadow the Hedgehog\" appare esclusivamente nelle missioni Hero dei livelli Glyphic Canyon, Central City e Black Comet e contro un boss dove potr\u00e0 essere controllato dal secondo giocatore ma solo nelle versioni per GameCube e PlayStation 2.\nAnni 2010.\nIn \"Sonic Generations\", Knuckles \u00e8 un personaggio di supporto nel livello Sky Sanctuary dove aiuta Sonic Moderno a trovare alcune medaglie d'oro scavando con la sua forza, mentre \u00e8 uno sfidante di Sonic Classico nel livello Green Hill dove sfida quest'ultimo in una gara a chi arriva al termine del livello utilizzando alla meglio le proprie abilit\u00e0. Nella storia del titolo \u00e8 presente alla festa di Sonic ma viene rapito insieme agli altri personaggi dal Time Eater, in seguito Sonic lo salva nel livello Sky Sanctuary. Alla fine del gioco, Knuckles ammette che Sonic non era stato affatto male durante la battaglia finale e Amy lo spinge ironicamente contro un albero dicendogli che Sonic era stato un grande, e Knuckles sviene dopo aver preso la botta.\nIn \"Sonic Forces\", dopo che Eggman conquista il 99% del mondo grazie alla sua nuova creatura Infinite, Knuckles fonda la Resistenza, composta dai suoi compagni e altri personaggi, per tentare di fermarlo.\nAltre apparizioni.\nCompare come personaggio utilizzabile in \"Sonic Riders\", \" Sonic the Hedgehog\", \"Sonic Rivals\", \"Sonic Rivals 2\", \"Sonic e gli Anelli Segreti\", (nei panni di Sinbad il marinaio nella modalit\u00e0 \"le mille e una notte\" e come personaggio giocabile in modalit\u00e0 party), \"Mario &amp; Sonic ai Giochi Olimpici\", ', ', \"Sonic e il Cavaliere Nero\" (in tale gioco veste i panni di Sir Galvano), \"Mario &amp; Sonic ai Giochi Olimpici Invernali\", \"Sonic &amp; SEGA All-Stars Racing\" (a bordo di un quad rosso chiamato Spaccaterra), \"Sonic Free Riders\", \"Mario &amp; Sonic ai Giochi Olimpici di Londra 2012\", \"Sonic &amp; All-Stars Racing Transformed\", \"Sonic Jump\" (nel remake del 2012), \"Sonic Dash\", \"Mario &amp; Sonic ai Giochi Olimpici Invernali di Sochi 2014\", \"Sonic Jump Fever\", ', ', \"\", \"Sonic Runners\", \"Mario &amp; Sonic ai Giochi Olimpici di Rio 2016\", \"SEGA Heroes\", \"Team Sonic Racing\" e \"Mario &amp; Sonic ai Giochi Olimpici di Tokyo 2020\".\nCompare come personaggio di supporto in \"Sonic Colours\" e \"Sonic Lost World\" come missione secondaria nel universo di Sonic in \"LEGO Dimensions\" e semplicemente come cameo in \"Sonic Jam\", \"Sega Superstars Tennis\" e \"Super Smash Bros. Brawl\". Appare anche come assistente in \"Super Smash Bros. Ultimate\".\nHa compiuto anche svariate apparizioni in giochi resi disponibili per i telefoni cellulari: \"Sonic Tennis\", \"Sonic Bowling\", \"Sonic Hearts\", \"Sonic no Daifugou\", \"Sonic Kart 3D X\", \"Sonic no 7 Narabe\", \"Sonic no Napoleon\", \"Sonic Speed DX\", \"Sonic no Casino Poker\", \"Sonic Jump 2\", \"Sonic at the Olympic Games\" e \"Sonic Dash Quiz\".\nKnuckles \u00e8 inoltre apparso nel remake del 2013 di \"Sonic the Hedgehog 2\" come personaggio sbloccabile ma non ha un ruolo attivo nella trama.\nUn contenuto scaricabile per il videogioco \"LittleBigPlanet\" rende disponibili alcuni costumi ispirati ai personaggi di \"Sonic\", tra questi vi \u00e8 Knuckles.\nIn \"Monster Super League\" \u00e8 apparso durante un evento speciale tenutosi nel luglio 2019 dove i giocatori avevano la possibilit\u00e0 di catturarlo ed in seguito utilizzarlo come astromostro nella propria squadra invece in \"Phantasy Star Online 2\" \u00e8 presente una statua raffigurante il personaggio.\nFumetti.\nKnuckles appare anche nella serie a fumetti mensile americana, \"Sonic the Hedgehog\", prodotta dalla Archie Comics. In questa sua incarnazione \u00e8 il diciottesimo guardiano di Angel Island ed un membro dei Brotherhood of Guardians. Nato dalla relazione di due echidna di nome Locke e Lara-Le, il suo DNA \u00e8 stato alterato indirettamente a causa della radiazione degli Smeraldi del Caos emessa da Locke, il che aveva permesso al padre di affrontare un'orribile minaccia nel futuro che aveva visto in una visione. Tutto ci\u00f2 ha dato alla luce un figlio con dei poteri incredibili tanto da poter essere considerato uno \"Smeraldo del Caos vivente\". Inoltre Knuckles \u00e8 protagonista di una sua omonima serie a fumetti, sempre della Archie, a lui dedicata come per l'amico Tails. In seguito alla \"Super Genesis Wave\", un cambiamento spazio temporale avvenuto nell'universo di Sonic, Knuckles \u00e8 identico alla sua controparte presente nei videogiochi.\nNel manga 4 koma \"Dash &amp; Spin: Chousoku Sonic\" \u00e8 protagonista di una serie di brevi storie comiche assieme a Sonic, Tails, Amy, Shadow, un Chao e il Dr. Eggman. Nell'adattamento manga di \"Sonic Generations\" \u00e8 uno dei partecipanti alla festa di compleanno di Sonic, dove fa notare a quest'ultimo la presenza di un altro porcospino blu, ovvero Sonic Classico, poco dopo i due Sonic decidono di sfidarsi in una gara di velocit\u00e0.\nNella serie spin-off \"Sonic the Hedgehog\" edita da IDW Publishing, Knuckles \u00e8 il comandante della Resistenza ed \u00e8 un rivale amichevole di Sonic. In un'occasione ha fatto proprio squadra con quest'ultimo per fronteggiare i fratelli Skunk, Rough the Skunk e Tumble the Skunk, dopo che questi avevano preso possesso di una citt\u00e0 e dei Wispon.\nAnimazione.\nIn \"Sonic Underground\", Knuckles the Echidna (\"Tira pugni\" nella versione italiana) \u00e8 il guardiano super forte del Master Emerald che risiede sull'isola fluttuante. Knuckles difende lo smeraldo da chiunque voglia rubarlo. Compie la sua prima apparizione quando viene catturato da Sleet e Dingo, dopodich\u00e9 Robotnik lo inganna facendogli credere che il trio di porcospini voglia rubare il Master Emerald. Sonic riesce a cambiare le sue intenzioni e farlo passare dalla sua parte. \"Sonic Underground\" \u00e8 stata la prima serie animata a presentare il personaggio nel mondo dell'animazione dopo l'OAV uscito nel 1996 \"Sonic the Hedgehog\".\nIn \"Sonic X\", Knuckles viene trasportato sulla Terra per via del Chaos Control creato da Eggman. Knuckles, ansioso di tornare a custodire lo Smeraldo Gigante, aiuta Sonic e i suoi amici a trovare gli Smeraldi del Caos per tornare nella propria dimensione. Parte dell'anime \u00e8 tratta da \"Sonic Adventure\", difatti Knuckles ha delle visioni del Master Emerald e di Tikal the Echidna, che narrano di come Chaos stermin\u00f2 il popolo degli Echidna. Nella seconda serie dell'anime, Knuckles porta il Master Emerald sul Tifone Blu (\"Blue Typhoon\"), essendo fonte d'energia dell'astronave.\nNel 2014 torna ad essere uno dei protagonisti nella serie televisiva \"Sonic Boom\", anch'egli con un nuovo design che delinea meglio le sue abilit\u00e0. Infatti, oltre ad indossare delle fasce sportive, \u00e8 incredibilmente pi\u00f9 robusto e muscoloso, con una corporatura che lo rende simile ad un pugile. In questa versione Knuckles \u00e8 notevolmente pi\u00f9 stupido, ad esempio fatica a distinguere la destra dalla sinistra, non sa leggere ed \u00e8 convinto che il secondo nome di Sonic sia \"The\" (in quanto il personaggio \u00e8 chiamato in originale \"Sonic the Hedgehog\").\nFilm.\nAnche se Knuckles non appare nel primo film della serie, \"Sonic - Il film\" (2020), la sua presenza \u00e8 allusa nella sequenza d'apertura, in cui un giovane Sonic e la sua mentore Longclaw vengono attaccati da un clan di echidna. Il co-sceneggiatore Pat Casey ha infatti confermato che la specie di Knuckles esiste nell'universo della pellicola.\nA dicembre 2020, \u00e8 stato confermato che Knuckles apparir\u00e0 nel sequel del film, \"Sonic - Il film 2\". Ad agosto 2021 viene annunciato che il personaggio sar\u00e0 doppiato in lingua originale dall'attore Idris Elba.\nAccoglienza.\nNella recensione di \"Knuckles' Chaotix\", \"Sega Magazine\" individu\u00f2 Knuckles come il migliore personaggio giocabile. \"Mean Machines Sega\" elogi\u00f2 Knuckles ed Espio ritenendoli i migliori personaggi presenti nel gruppo dei Chaotix. Knuckles \u00e8 uno dei personaggi pi\u00f9 popolari della serie, difatti arriv\u00f2 al quarto posto in un sondaggio ufficiale di popolarit\u00e0 giapponese nel 2006. Lorenzo Fazio di Eurogamer lo ritenne uno dei personaggi che aveva alzato \"l'asticella\" della qualit\u00e0 della serie assieme a Shadow. Un recensore di GameSource trov\u00f2 tutti i personaggi presenti in \"Sonic Rivals 2\", tra cui Knuckles, come ben caratterizzati e validissimi in ogni aspetto.\nNella recensione dell'anime \"Sonic X\", Andrea Stella di Everyeye.it apprezz\u00f2 le scene in cui il Dr. Eggman riusciva ad ingannare Knuckles, creando cos\u00ec delle sequenze comiche ben concepite."}
{"id": "285651", "revid": "1652635", "url": "https://it.wikipedia.org/wiki?curid=285651", "title": "Giorgia", "text": ""}
{"id": "285654", "revid": "122477224", "url": "https://it.wikipedia.org/wiki?curid=285654", "title": "Beniamino Joppolo", "text": "Laureatosi in Scienze Politiche a Firenze, fu fervente antifascista e per questo arrestato e confinato nel '35 e nel '37. Dal '39 al '43 pubblic\u00f2 articoli e lavori teatrali in varie riviste, fra le quali \"Corrente\". Nel dopoguerra si trasfer\u00ec a Milano, e, nel '47, cominci\u00f2 a dipingere, e fond\u00f2, con Lucio Fontana, il Movimento spazialista.\nFra le sue opere pi\u00f9 note: la raccolta di versi \"I canti dei sensi e dell'idea\", i romanzi \"Tutto a vuoto\", 1945, \"La giostra di Michele Civa\", 1946, \"Un cane ucciso\", 1949, e, postumo, \"La doppia storia\", 1968 (ripubblicato nel 2013, Pungitopo editrice). Famosissima la sua produzione teatrale, da \"L'ultima stazione\" a \"I Carabinieri\" (ora in \"Teatro\", Pungitopo editrice).\nBiografia.\nBeniamino Joppolo pass\u00f2 la sua infanzia tra la provincia di Messina e quella di Reggio Calabria. Tra il 1929 e il 1935, dopo quattro anni di studio in Scienze politiche a Firenze, periodo durante il quale pubblic\u00f2 la prima raccolta di poesie \"I canti dei sensi e dell'idea\" salutata positivamente dalla critica, visse tra Messina e Verona (dove scrisse il primo romanzo, tuttora inedito, \"Il nido dei pazzi\"). La critica continu\u00f2 ad emettere giudizi favorevoli nei confronti delle sue produzioni, sia per la prosa che per gli scritti teatrali considerati tra i pi\u00f9 avanguardisti del secondo dopoguerra.\nNel corso degli anni trenta, fu arrestato due volte per antifascismo militante e confinato a Messina e a Forenza (condannato a tre anni nel 1937, venne liberato nel dicembre 1938 per via dell'amnistia natalizia). Il suo primo manifesto o pamphlet contro il regime fascista \"Mussolini, presto ti accorgerai del coraggio degli italiani !\" gli valse varie rappresaglie nonch\u00e9 un controllo sistematico delle sue attivit\u00e0. Questa vera e propria dichiarazione politica riprendeva del resto alcune riflessioni gi\u00e0 espresse nella tesi di laurea intitolata \"Vari concetti di stato e dominatore\". La famiglia dovette in seguito fare sacrifici considerevoli per permettergli di concretizzare le sue prime attivit\u00e0 letterarie ed artistiche, e di installarsi in modo stabile a Milano nei primi anni quaranta (dove Beniamino aveva gi\u00e0 vissuto vari mesi sin dal 1934) dove frequent\u00f2 gruppi di intellettuali milanesi e movimenti dissidenti come quello di \"Corrente\".\nCon la moglie pittrice Carla Rossi, svilupp\u00f2 le amicizie nell'ambito artistico integrando la prima cerchia degli spazialisti di Lucio Fontana. Joppolo fu del resto uno dei redattori del primo e del secondo manifesto di Spazialismo (1947, 1948). Visse a Milano fino al 1954, alternando le attivit\u00e0 di scrittore (diversi romanzi, tra cui \"La Giostra di Michele Civa\" nel 1945), di critico letterario ed artistico, di pittore e di drammaturgo, pubblicando le prime \"pi\u00e8ces\" in alcune riviste letterarie e universitarie. (L'opera \"L'ultima stazione\" fu creata nell'ambito dei GUF nel 1941, regia di Paolo Grassi, con Giorgio Strehler e Franco Parenti nei ruoli principali del capostazione e del custode della stazione).\nNel 1954, si trasfer\u00ec a Parigi con la moglie e i due figli. Fece amicizia e collabor\u00f2 con Jacques Audiberti ed altri esponenti del mondo artistico della capitale francese. Joppolo si dedic\u00f2 principalmente alla pittura, alla scrittura (narrativa e teatro) ma dovette fare i conti con le difficolt\u00e0 di un esilio, questa volta, volontario, nonch\u00e9 dell'oblio dei suoi contemporanei rimasti in Italia. Autore di oltre dieci romanzi, di circa cinquanta opere teatrali e di numerosi dipinti, estese la sua vasta e multiforme produzione artistica tra la Sicilia, Milano e Parigi, lavorando con i pi\u00f9 grandi e in vari campi come Roberto Rossellini, Gino Severini, Renato Guttuso, Giuseppe Migneco o ancora Jean-Luc Godard.\nSi spense a Parigi il 2 ottobre 1963.\nSull'opera teatrale.\nBeniamino Joppolo \u00e8 uno degli autori italiani di teatro pi\u00f9 prolifici e riconosciuti del Novecento. Ci\u00f2 nonostante la sua opera ha sofferto di un incredibile silenzio per diversi decenni.\nEppure la sua produzione teatrale, con circa cinquanta opere, pu\u00f2 essere paragonata per la quantit\u00e0 a quella di Pirandello. Dopo un primo periodo consacrato soprattutto alla poesia e al racconto Joppolo si avventur\u00f2 alla scrittura per il palcoscenico. Un primo momento di sperimentazione gli permise di confermare insieme l'eredit\u00e0 futuristica e simbolista di cui era stata impregnata la sua formazione ma anche di allontanarsene artisticamente con l'esacerbazione di uno stile che mischiava personaggi e situazioni grotteschi e prese di posizioni politiche fuori norma.\nUna buona parte dei testi di queste opere fu pubblicata in riviste universitarie, culturali o artistiche. Nonostante l'interesse manifestato da diversi rappresentanti di primo piano del mondo teatrale milanese soltanto un pugno di queste opere riusc\u00ec a godere di una verifica scenica che avrebbe permesso all'autore di concretizzare il valore drammaturgico messo in evidenza da diversi critici.\nInfatti poche voci istituzionali e specializzate si fecero sentire contro il giudizio generico condiviso a proposito del teatro italiano degli anni quaranta a cinquanta. Possiamo riassumere questo giudizio in questi termini: necessit\u00e0 di ritrovare e sviluppare un teatro di prosa in lingua italiana, assenza nel periodo post-pirandelliano di autori di portata internazionale, Joppolo essendo una delle rare eccezioni in un panorama artistico scarnito che meritava delle prove d'interesse maggiori. Ma l'appoggio istituzionale, fascista poi repubblicano, e anche quello \u201cdegli ambienti politici\u201d, gli fu inesistente o, per lo meno, cos\u00ec debole, sporadico e soprattutto goffo.\nDopo la Liberazione e dopo un periodo di euforia Joppolo rimase deluso dal modo in cui la nuova Italia si disegnava sia dal punto di vista artistico sia da quello politico e sociale. Intrattabile e forse incosciente si rifugi\u00f2 allora nei meandri cosmici della sua immaginazione, nei suoi ideali panteistici, non umani e onirici.\nJoppolo abbandon\u00f2 a poco a poco e per un tempo il suo entusiasmo multiplo, prova della sua bonomia e della sua curiosit\u00e0 e si stacc\u00f2 progressivamente dai numerosi rappresentanti, nuovi o vecchi dell'Italia riunita. Litig\u00f2 con artisti, politici e intellettuali. Parallelamente si spost\u00f2 dalla creativit\u00e0 scenica, giudicandola finalmente troppo realistica e parzialmente smarrita, a favore dell'invenzione astratta. Cos\u00ec facendo prese le sue distanze con il fervore per il neorealismo. Cominci\u00f2 allora a dipingere, aiutato all'inizio da sua moglie. In questo modo egli svilupp\u00f2 il suo interesse per la pittura e le arti figurative che aveva affermato fin dagli anni venti. Prese parte in particolar modo alla redazione dei tre manifesti dello Spazialismo di Lucio Fontana.\nPoi si install\u00f2 a Parigi con la sua famiglia. A poco a poco Beniamino riprese contatto con il teatro. L'ambiente artistico della capitale e le amicizie strette con degli autori del nouveau th\u00e9\u00e2tre che non era ancora elevato al rango di assurdo, hanno certamente contribuito a far tornare la vivacit\u00e0 del dialogo teatrale nella scrittura joppoliana.\nI testi dell'insieme delle opere di teatro, come delle altre produzioni, cos\u00ec come una parte dell'apparato critico essenziale che vi si riferisce, sono oggi conservati negli archivi personali degli eredi a Parigi e anche all'Archivio Contemporaneo Alessandro Bonsanti della Biblioteca Vieusseux di Firenze. Inoltre, dopo i primi due volumi pubblicati rispettivamente nel 1989 e 2007, la casa editrice siciliana Pungitopo dovrebbe prossimamente completare la collezione del teatro completo di Joppolo con la pubblicazione del terzo ed ultimo volume delle sue opere.\nDobbiamo per\u00f2 precisare che il teatro di Joppolo non corrispondeva a nessun stile di scrittura teatrale allora conosciuto o chiaramente classificato. Fin dalle prime realizzazioni le sue opere presentano degli elementi che potremmo collegare a diverse sorgenti : il surrealismo (forse pi\u00f9 evidente ancora nei suoi brevi racconti scritti negli anni trenta o nel suo primo romanzo \"Tutto a vuoto\") ; l'assurdo, per certi aspetti precursore di strutture \u201calla Beckett, alla Adamov o alla Ionesco\u201d; \u201cl'espressionismo mediterraneo\u201d il cui maggiore rappresentante fu Massimo Bontempelli; l'esistenzialismo di cui Joppolo fu uno dei pochi rappresentanti italiani mentre ora \u00e8 ampiamente diffusa l'idea di fare appartenere a questa corrente Camus e Sartre ; il simbolismo, l'espressionismo (nella scia delle opere di autori di lingua tedesca come Ernst Toller, Georg Kaiser \u2013 si pensi per esempio al parallelismo tra \"Il soldato Tanaka\" di Kaiser e \"I soldati conquistatori / I carabinieri\" di Joppolo), e per ultimo ci\u00f2 che si potrebbe chiamare il sinestesismo abumano dove i sensi e i sentimenti dei protagonisti e dei narratori si sciolgono in un annullamento delle temporalit\u00e0 e in una messa in potenza dell'universalit\u00e0 della sensibilit\u00e0 umana. Nel corso di ricorrenti sinestesie, in effetti, delle trepidazioni infantili, il risveglio dei cinque sensi e una concentrazione allucinata sono legati in uno stesso corpo, una stessa voce e una stessa energia.\nVi sono specificit\u00e0 estetiche, e costanti stilistiche nell'opera joppoliana. L'autore si \u00e8, ad esempio, sempre schierato non contro, bens\u00ec al di l\u00e0 della questione del realismo, e, in conseguenza, di quella del neorealismo, il quale segn\u00f2 la rivincita della cultura italiana sulla scena europea. Egli non poteva quindi entrare nei progetti di coloro che tenevano le redini della cultura nazionale del periodo di ricostruzione. Esplosivo ed abile, anti-naturalista pur essendo sempre ossequioso nei confronti delle manifestazioni del naturale, universale nonch\u00e9 genialmente congetturale, lo stile di Joppolo non poteva rispondere ai bisogni di verit\u00e0 cinematografica unica, indissolubile e glorificatrice che l'Italia sconvolta e la nuova Europa vittoriosa dovevano privilegiare.\nIl paesaggio joppoliano, pi\u00f9 particolarmente nelle opere teatrali, non cerca l'effetto realista. Costituisce, al contrario, un retroscena, uno sfondo simbolico e sentimentale. \u00c8 appunto in quest'atmosfera che i personaggi possono fungere da simboli universali.\nLa nozione d'utopia attiva \u00e8 ugualmente fondamentale. Permette di giustificare in parte l'isolamento progressivo dell'autore. Durante il periodo artistico del secondo dopo guerra, che fu fondamentale, Joppolo and\u00f2 contro e si mise contro tutti, inventando al contempo nuove tecniche ed approcci della materia teatrale. Mentre la sete di verit\u00e0 e di realt\u00e0 dava forza ad autori e a drammaturghi vari, Joppolo fu paradossalmente conosciuto ed associato (definitivamente?) ad uno dei suoi testi pi\u00f9 anti-realisti, \"I carabinieri\", capace di capovolgere la realt\u00e0 sempre pur impiegando un senso del ridicolo e un'aggressivit\u00e0 ironica intensi.\nLe opere di Joppolo furono nonostante tutto, spesso contro venti e maree, prima ancora di sistemarsi in Francia, lette e recitate numerose volte in Italia cos\u00ec come all'estero. Dal 1941 a oggi, pi\u00f9 di cinquanta produzioni professionali diverse che avevano selezionato in totale sedici delle quaranta quattro pi\u00e8ces pubblicate da Joppolo hanno potuto essere catalogate.\nIl primo periodo intenso corrisponde ovviamente agli anni milanesi di Joppolo, nel corso dei quali i suoi drammi e le commedie acide furono messe in scena da artisti rinomati. Fino agli anni cinquanta, le sue opere furono interpretate, oltre a Milano, anche a Bologna, Roma, Catania e Palermo. Dal momento in cui Joppolo decise di valicare le Alpi, negli anni cinquanta, ci fu un incremento naturale delle rappresentazioni in lingua francese, in particolare quelle della sua pi\u00e8ce vincente \"I carabinieri\". Bisogna notare con evidenza che quest'opera ha conosciuto un'intensa attivit\u00e0 in lingua tedesca e nei paesi nordici. Ai numerosi viaggi intrapresi dall'autore tra la Sicilia, la Francia, la Lombardia o la Scandinavia (viaggio al termine del quale Joppolo completa, tra il 1958 e il 1960, la sua seconda raccolta di poesie), bisogna quindi aggiungere le peregrinazioni dei suoi testi, che sono talvolta stati usati a sua insaputa, in diversi paesi europei.\nQueste informazioni migratorie confermano lo spirito filo-europeo dell'artista. Infatti, egli non neg\u00f2 mai il suo debole per le culture straniere, persino quando le pressioni fasciste smembravano il gruppo di azione artistico e di opposizione milanese Corrente di cui faceva parte e per la sopravvivenza del quale fu imprigionato ben due volte. Pi\u00f9 tardi, quando part\u00ec con la delegazione italiana in occasione del Congresso per la Pace a Varsavia (1950), Joppolo conferm\u00f2 in seguito la sua profonda adesione all'unit\u00e0 europea che considerava come un primo passo verso l'esplosione del sentimento intrinseco di universalit\u00e0 condiviso dall'insieme degli uomini.\nDi fatto, nelle opere di Joppolo, in particolare in seno ai saggi nei quali espone le sue posizioni politiche in modo molto esplicito, socialismo \u2013 legato in lui a una concezione trascendentale ed ecumenica del cristianesimo \u2013 ed europeismo si manifestano spesso in modi paralleli.\nFu del resto con uno spirito segnato dall'universalit\u00e0 e l'internazionalismo che Joppolo decise di traslocare a Parigi \u2013 citt\u00e0 segnata dalle esperienze pi\u00f9 varie delle avanguardie di inizio secolo e in questo pervasa da un'aura particolare \u2013 con l'intenzione di vivere in compagnia di \u201cindividui universali\u201d.\nBilancio.\nLa produzione drammatica joppoliana presenta numerosi esiti i cui livelli di arrivo poetici, artistici, scenici, estetici e logici sono variabili. Le pi\u00e8ces furono diversamente diffuse o apprezzate nel corso di lunghi decenni. Pertanto, la stesura di quaranta-sette pezzi di teatro, intimamente inseriti a loro volta in seno ad un'opera gi\u00e0 imponente e completa, merita comunque il rispetto.\nOltre il problema non generalizzato ma ripetuto della non correzione strutturata delle sue produzioni scritte, del non riconoscimento editoriale di alcune creazioni e della non concretizzazione scenica di tutte le pi\u00e8ces, Joppolo si \u00e8 incontestabilmente inserito nella storia dell'arte (teatro, pittura), delle lettere e della politica europea di primo ordine.\nQuesta storia qui costituisce forse il rovescio di quella che viene considerata come la storia ufficiale. Tale un guanto rivoltato, il percorso artistico e politico di Joppolo segue di fatto meandri a volte meno ovvi, poco noti, o addirittura pi\u00f9 disturbanti, meno eroici, talvolta imbarazzanti. Chiaramente poco rumorosi in una storia dell'Italia non poco chiassosa.\nD'altronde, mentre le teorizzazioni abumanistiche serie e non presuntuose erano forgiate in modo sempre pi\u00f9 preciso, a dispetto dei loro contorni nubilosi o del loro carattere mistico-utopistico, si sente globalmente nelle sue opere che il feroce e caparbio stato d'animo dell'autore si \u00e8 disteso, placato, rasserenato. Il lenimento del suo temperamento, tanto pi\u00f9 palpabile nelle sue ultimissime produzioni scritte, era nondimeno bilanciato da una incaponita perseveranza : Joppolo voleva che i suoi scritti fossero accettati, riconosciuti, diffusi, e moltiplicava lettere, incontri, saggi, lasciando scoppiare ora la sua rabbia ora la sua disperazione.\n\u00c8 difficile valutare oggi in che termini Joppolo fu pronto ad accettare regole di un gioco dell'ascolto e della pubblicizzazione inerenti alle reti professionali. E ci si pu\u00f2 chiedere se Joppolo abbia davvero permesso alle sue opere letterarie ed artistiche d'imporsi in seno a ambienti nei quali aveva avuto, un tempo, pochi contatti i cui, progressivamente, si erano poi dileguati.\nSu \"I carabinieri\".\nMentre l'Italia sta uscendo dall'esperienza del regime ed entra a poco a poco nel periodo grigio delle sollevazioni assetate di rivincita dalle parvenze di guerra civile, Beniamino Joppolo firma quest'opera dalle dinamiche assurde, grottesche e violente. \"I soldati conquistatori\" poi ribattezzata \"I carabinieri\", che ancora oggi rappresenta da sola l'insieme della produzione teatrale del drammaturgo, autore, saggista e pittore antifascista, rivela ugualmente sul versante teatrale una parte delle basi del pensiero abumanista proprio dell'autore.\nIn questa storia di soldati e carabinieri, la questione della ripresa fa prima di tutto riferimento al problema della \u201cpresa\u201d testuale, la quale \u00e8 intimamente legata all'influenza delle traduzioni, dei rifacimenti, e delle messe in scena successive dell'opera. La pi\u00e8ce non riesce in effetti ad acquisire il suo statuto simbolico e la sua nomea che tramite un percorso complesso di appropriazioni e di concretizzazioni successive. Ben oltre le riprese, essa subisce dei rifacimenti vari che le conferiscono poi il suo stato ultimo pur ambendo al rispetto di un'opera originale.\nIn seguito alle prime messe in scena italiane (1945, 1948, 1949), alla traduzione-rifacimento per un allestimento controverso di Jacques Audiberti (1958), alle sue successive riappropriazioni joppoliane (versione autografa di 1959 e postuma del 1969), alla ripresa e conferma scenica al Festival dei Due Mondi di Spoleto nel 1962 (allestimento di Roberto Rossellini, l'unico nella sua carriera di realizzatore cinematografico), al suo adattamento cinematografico godardiano (\"Les Carabiniers\" di Jean-Luc Godard, 1963), il testo finisce alla fine con l'essere fermato, anche grazie a Giovanni Joppolo, figlio dell'autore, nonch\u00e9 all'origine dell'ultimissima traduzione francese (pubblicata nel primo numero della rivista \"Scena aperta\" dell'universit\u00e0 di Tolosa nel 2000).\nAndando oltre le considerazioni genetiche, \u00e8 il contenuto stesso dell'opera che si avvale della mise en ab\u00eeme di concetti di ciclicit\u00e0 temporale, di echi storici, di ritorni in scena. Strutturata su una ridondanza drammatica e linguistica, la pi\u00e8ce mette in atto il ritorno incessante delle illusioni di conquista, di ricchezza e di riconoscimento comportate dall'avvento delle guerre e delle rivolte popolari. I rappresentanti delle forze dell'ordine (i carabinieri), in tre visite distribuite su i tre atti, incarnano la ripresa delle ostilit\u00e0 e la consecutiva ripresa potenziale del potere. Altalenando tra buffonerie e lusinghe, ogni arrivo dei carabinieri in seno al focolare della familla Lapenna porta il suo lotto di situazioni burlesche, d'inganni, di racconti fantasmagorici, il tutto in meta-teatralit\u00e0. In nome di un re atemporale ed invisibile, poi di una rivolta paradossalmente simile alle dinamiche che intende capovolgere, i fratelli Lapenna, la loro madre e la loro sorella finiscono con il partecipare al \u201cteatro delle operazioni\u201d ovvero la guerra, mentre il loro ruolo di vittime di un sistema bellicoso scivola verso quello di attori, carnefici responsabili della loro propria mutilazione.\nTutt'oggi, la pi\u00e8ce \"I carabinier\"i \u00e8 considerata emblematica in seno all'opera joppoliana, e non unicamente per ci\u00f2 che riguarda la produzione teatrale. Eppure, il processo di scrittura fu lungo (dagli anni quaranta alla fine degli anni sessanta), tortuoso, complesso, difficile. Non a caso : al di l\u00e0 di diverse ed innumerevoli modifiche portate indipendentemente dall'autore, e rese evidenti grazie all'esistenza di pi\u00f9 versioni pubblicate della pi\u00e8ce, pare chiaro che il testo finale sia ben il frutto di una ri-elaborazione precisa e profonda di materiali disparati e di indicazioni delle pi\u00f9 varie. Le influenze di Jacques Audiberti prima, nonch\u00e9, in una misura altrettanto paragonabile, quelle di Roberto Rossellini e di altri registi che avevano desiderato o erano stati in grado di realizzare in modo pratico uno spettacolo carabinieresco, furono fondamentali. Gli apporti incrociati di uomini di testo e uomini di scena, o di schermo, ha quindi fatto della pi\u00e8ce \"I carabinieri\" ci\u00f2 che \u00e8 oggi : un testo fondamentale, simbolico contemporaneamente di un'epoca storica, di un modo stilistico, e di un'accusa comica ed assurda.\nPare tuttavia che l'energia ironica ed allucinata joppoliana sia sopravvissuta agli spianamenti successivi che hanno subito le bozze del copione originario. Da \"I soldati conquistatori\", e passando per il libero adattamento di Jean-Luc Godard, fino alle ultime traduzioni, \u00e8 possibile assodare l'evidenza costantemente mantenuta di un proposito comicamente denunciatore : Joppolo \u00e8 giunto a consegnare un'opera considerevole, strutturata, equilibrata, sarcastica e chiara, in cui la guerra e la sua propaganda sono state tritate dall'immaginario crudelmente umano, assurdamente umoristico, nonch\u00e9, eternamente attuale.\nPer via della potenza e dell'efficienza drammatica di \"I carabinieri\", Joppolo prova la sua padronanza di diverse tecniche di espressione teatrale da un canto, e la sua umilt\u00e0 di fronte al mestiere di autore di teatro dall'altro, un'umilt\u00e0 fatta di successive rimesse in discussione e di infinite correzioni, di numerose concessioni e di un'intransigenza di fondo.\nEstetica.\nL'estetica teatrale espressionista, pur essendo dominante nell'economia generale della scrittura per la scena joppoliana, prende nondimeno fronzoli del tutto inediti in Joppolo. Le funzioni della scena, del colore e dello spazio, cos\u00ec come il \u201cluogo joppoliano\u201d, e il lavoro della e sulla luce, il quale a sua volta \u00e8 intimamente legato alla recitazione e al gioco dell'attore, sono fondamentali. \nI movimenti, la disposizione e l'organizzazione degli elementi scenici sono molto particolari, essendo tra l'altro assecondati da una potente evocazione del naturale e un ricorrente utilizzo della sinestesia. L'elemento \u201caria\u201d trova un'applicazione specifica, in ragione soprattutto di corrispondenze esistenti con le coordinate tecniche della luce e del suono richieste dalle potenziali concretizzazioni sceniche joppoliane. \nAtmosfera, silenzio, musica, danza, ma sopra di tutto, voce: il teatro joppoliano tende a mettere in atto per via di mezzi pi\u00f9 vari il grido originario che confermerebbe il ritorno abumano all'unit\u00e0 uomo-conoscenza-universo descritto in vari saggi di Joppolo (in particolare \"L'Abumanesimo\"). La rappresentazione temporale prende anch'essa diverse sembianze. Dalla ritualit\u00e0 alla simultaneit\u00e0, notiamo che tutto sembra convergere verso un profondo sentimento di universalit\u00e0.\nOltre la possibile identit\u00e0 \"assurda\" del teatro joppoliano, va sviluppata l'identit\u00e0 \u201cmagico-realista\u201d del teatro di Joppolo. Per esempio, nel \"Fiore giallo e l\u02bcalbero parlante\", l'autore realizza congiuntamente un processo dei tempi e dell'uomo. Tramite varie sfaccettature, Joppolo fa prova di un'inventivit\u00e0 considerevole nello sfruttamento delle figure annunciatrici, e conferisce alla sua drammaturgia na forza particolare la quale, imponendo al contempo un'estetica della soglia e della sconfitta assunta, prova la validit\u00e0 dell'insieme della sua opera.\nJoppolo nella storia del teatro.\nSin dai primissimi saggi poetici, romanzeschi e teatrali, si pu\u00f2 identificare, attraverso elucubrazioni puntuali o sostrati poetici singolari, i primi fuochi di un abumanesimo che il giovane Joppolo non sospettava forse ancora nella sua giovinezza, di cui per\u00f2 abbraccia e rivendica la paternit\u00e0 con il passare degli anni. \nL'abuomo joppoliano agisce nella sfera comune ma per l'universale, nell'anonimo ma per il collettivo, nell'istante ma per l'atemporale, nello spirituale e l'artistico ma per il campo societario e politico concreto. Joppolo sembra aver applicato alla lettera queste leggi implicite che aveva egli stesso teorizzate man mano che il suo sentimento di appartenenza ad una comunit\u00e0 indivisibile da una parte, e il suo ripiego su di s\u00e9 con tutta umilt\u00e0 dall'altra si sviluppavano.\nBeniamino Joppolo ha scoperto nonch\u00e9 sperimentato sistemi artistici diversi. Per mezzo della pittura o della scrittura, nei generi pi\u00f9 vari, l'emergenza dell'espressione pressava costantemente l'intellettuale plurale che egli era.\nParallelamente, Joppolo ha attraversato numerosi generi letterari ed \u00e8 stato contaminato da diversi linguaggi. A partire dai suoi primi tentativi di redazione di romanzi o novelle, Joppolo contava gi\u00e0 fra i pochi autori italiani potenzialmente surrealisti.\nMa \u00e8 soprattutto nel suo espressionismo \u201cmediterraneo\u201d, in cui la Sicilia \u00e8 portata all'universale, e meglio ancora, nel suo realismo magico, che lo stile joppoliano si distingue.\nLa parte di violenza oltranzista va anch'essa ricordata. Essa si presenta come un tratto fondatore della sua immaginazione dagli slanci esistenzialisti, e costituirebbe un tratto particolare dei momenti di abumanesimo esasperato.\nIn fin dei conti, Joppolo conferma, per la variet\u00e0 delle sue produzioni, la sua padronanza di un discorso innovatore, la sua convinzione al quotidiano dell'avvento di una nuova comunit\u00e0 umana, ed una piena appartenenza ai canoni dell'avanguardia.\nNel teatro italiano ed europeo, l'esperienza di Joppolo rappresenta tuttavia una parentesi abortita. Non sufficientemente legato alle istanze di potere e di decisione, l'autore si dimena tale un diavolo nell'acqua santa. Ma finisce con litigare, farsi detestare, spegnersi, isolarsi e forse addirittura rassegnarsi. L'esperienza dei \"carabinieri\" simboleggia lo scarto immenso ed impossibile tra le aspirazioni etiche ed estetiche e le fondamenta di un mestiere. Oggi, ci si ricorda un po' di Audiberti, forse poco pi\u00f9 di Rossellini e Godard, e delle loro fondamentali contribuzioni a questo progetto di trent'anni.\nNonostante ci\u00f2, ci sarebbero, da un punto di vista strettamente letterario, ragioni cospicue per cui riadattare l'autore polimorfo. Una delle peculiarit\u00e0 stilistiche pi\u00f9 notevoli di Joppolo riguarda il trattamento dei dati sorti dal mondo naturale (piante, luci, fiori, rocce, colori, visioni). Nell'ottica di un tentativo di comunicazione essenziale e vitale con il vivente, la natura si inserisce nel racconto e nell'azione tramite sinestesie magniloquenti che si ritrovano del resto costantemente nelle opere teatrali. Lo scatenarsi degli elementi naturali e la lotta dell'uomo con questi ultimi rappresenta in Joppolo una rivincita di logiche cosmiche sulle logiche rigorosamente umane. In questo modo, l'abumanesimo infuria : l'uomo, decaduto dalla sua centralit\u00e0 in seno all'universo, finisce con dover accettare le tempeste elementali le quali, a loro volta, sono costrette a realizzare a tutti i costi il ritorno all'unit\u00e0 del Grande Tutto universale per mezzo di un frangersi di energie opposte.\nLe specificit\u00e0 tecniche della drammaturgia joppoliana sono multiple, le concezioni degli allestimenti e del pubblico particolari. Le didascalie e la parola in scena formano un tutt'uno equilibrato e complementare. L'utilizzo incrociato di scenari, colori, luci infonde al teatro joppoliano sapori espressionisti singolari. Ma sono soprattutto gli aspetti geometrici, vocalici e sonori che influiscono sullo stabilirsi di temporalit\u00e0 inedite, simboli di un richiamo cosmico e universalizzante di tutta la sua scrittura, particolarmente palpabile negli sviluppi magico-realisti maggiori (per esempio, la pi\u00e8ce \"Il fiore giallo e l\u02bcalbero parlante\")."}
{"id": "285655", "revid": "110157", "url": "https://it.wikipedia.org/wiki?curid=285655", "title": "Regione di Po\u017eega e della Slavonia", "text": "La regione di Po\u017eega e della Slavonia (croato: \"Po\u017ee\u0161ko-slavonska \u017eupanija\") \u00e8 una regione della Croazia. La Regione \u00e8 situata nella regione della Slavonia centrale; suo capoluogo \u00e8 Po\u017eega.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nCitt\u00e0 e comuni.\nLa Regione di Po\u017eega e della Slavonia \u00e8 divisa in 5 citt\u00e0 e 5 comuni, qui sotto elencati (fra parentesi il dato relativo al censimento della popolazione del 2001)."}
{"id": "285658", "revid": "125867198", "url": "https://it.wikipedia.org/wiki?curid=285658", "title": "Mark Lanegan", "text": "Cantante dalla voce inconfondibile, rauca e gutturale, \u00e8 conosciuto soprattutto per essere stato il cantante nonch\u00e9 leader degli Screaming Trees, band fondamentale per l'evoluzione del grunge, oltre che per la sua collaborazione con i Queens of the Stone Age. Ha in seguito avviato un'acclamata carriera solista improntata su un personalissimo cantautorato scuro nei toni e spoglio negli arrangiamenti, affermandosi come uno dei cantautori pi\u00f9 sensibili e originali della sua generazione.\nBiografia.\nFondazione degli Screaming Trees e progetti paralleli.\nMark Lanegan ottiene fama internazionale come leader degli Screaming Trees, una band che inizialmente suona rock psichedelico e successivamente verr\u00e0 pi\u00f9 volte accostata alla scena grunge di Seattle. Parallelamente alla sua attivit\u00e0 con il gruppo, Lanegan incomincia nel 1990 la sua carriera solista con \"The Winding Sheet\", un album che viene acclamato dalla critica e che si discosta totalmente dalla produzione tipica degli Screaming Trees.\nIl 1992 \u00e8 l'anno della definitiva consacrazione degli Screaming Trees grazie alla hit \"Nearly Lost You\" che viene inserita nella colonna sonora di \"Singles - L'amore \u00e8 un gioco\" di Cameron Crowe, un film dedicato alla scena musicale di Seattle.\nNell'agosto 1993, insieme a Mike Johnson (bassista dei Dinosaur Jr.), e contando sull'aiuto di vari altri musicisti, Lanegan crea il suo secondo album solista, \"Whiskey for the Holy Ghost\", che viene pubblicato nel gennaio del 1994. Molto pi\u00f9 curato e personale del lavoro precedente, \"Whiskey for the Holy Ghost\" \u00e8 considerato dalla critica il capolavoro della produzione solista del cantautore statunitense. Atmosfere blues e folk tipiche della tradizione musicale statunitense, e collaborazioni con l'ex batterista degli Screaming Trees Mark Pickerel e con il leader dei Dinosaur Jr. J Mascis, sono le caratteristiche vincenti di questo album che vende molto bene anche in Europa, specialmente in Inghilterra.\nNel 1995 collabora al Progetto Mad Season che vede tra i suoi membri Layne Staley degli Alice in Chains, Mike McCready dei Pearl Jam e Barrett Martin degli Screaming Trees.\nCrisi personale e scioglimento degli Screaming Trees.\nIl 1997 \u00e8 un anno molto difficile per Mark Lanegan che, tormentato dalla sua dipendenza dalle droghe pesanti e dall'alcolismo, deve ricoverarsi in una clinica per disintossicarsi. Questo \u00e8 anche l'anno della crisi con gli Screaming Trees, che praticamente si sciolgono. Dopo la disintossicazione, nel 1998, Lanegan incomincia a lavorare al suo terzo lavoro solista, ancora insieme a Mike Johnson; in sole tre settimane i due realizzano \"Scraps at Midnight\", creato in un luogo isolato del deserto della California, il Rancho de La Luna.\nNel 1999 Lanegan lancia invece un album di cover, \"I'll Take Care of You\". La title-track (cover di Brook Benton) diventa un classico della produzione di Lanegan, che con questo album riesce a far sue e ad interpretare in maniera personale delle grandi canzoni della tradizione folk. Sempre nel 1999 il cantante si riunisce con gli Screaming Trees per produrre un nuovo album e nel febbraio del 2000 organizzano due concerti nella Viper Room di Los Angeles, con i quali danno definitivamente l'addio ai loro fans. Archiviata definitivamente la sua avventura con gli Screaming Trees, Mark Lanegan pu\u00f2 dedicarsi esclusivamente alla sua carriera solista e nel 2001 d\u00e0 alle stampe l'album \"Field Songs\".\nIngresso nei Queens of the Stone Age.\nIl 2001 \u00e8 anche l'anno dell'inizio della sua collaborazione con i Queens of the Stone Age e di quella con l'ex leader degli Afghan Whigs, Greg Dulli.\nDel 2002 \u00e8 il famosissimo e vendutissimo album \"Songs for the Deaf\" dei Queens of the Stone Age, che vede riuniti oltre a Lanegan anche Josh Homme, Nick Oliveri e Dave Grohl.\nNel 2003, dopo un lungo ed estenuante tour con i QOTSA, Lanegan crea il suo sesto album solista, \"Bubblegum\", ricco di collaborazioni, tra cui spiccano le presenze di Josh Homme, Nick Oliveri, Greg Dulli e PJ Harvey. All'ultimo momento l'album non viene pubblicato e viene sostituito da un EP, \"Here Comes That Weird Chill\", che viene pubblicato nel novembre del 2003 e che mantiene il gusto sobrio dei lavori precedenti, lasciando per\u00f2 intravedere l'apertura verso una nuova direzione che viene sfruttata ampiamente per il disco successivo, \"Bubblegum\", che vede finalmente la luce nell'agosto 2004.\nLa Mark Lanegan Band e collaborazione con Greg Dulli.\nA partire da \"Here Comes That Weird Chill\" i suoi album assumono la dicitura Mark Lanegan Band, composta dagli stessi musicisti che lo accompagnano nei suoi tour mondiali. Sempre nel 2004 Mark annuncia la fine della sua collaborazione con i Queens of the Stone Age, anche se compare ancora come guest star nel loro ultimo lavoro \"Lullabies to Paralyze\", che incomincia proprio con la voce di Lanegan che canta la canzone \"This Lullaby\".\nLa fine del 2005 vede la prima uscita ufficiale della coppia Mark Lanegan - Greg Dulli con il loro progetto Gutter Twins per un concerto tenutosi a Roma con la rock band italiana degli Afterhours.\nCollaborazioni con Isobel Campbell.\nAll'inizio del 2006 pubblica, in coppia con Isobel Campbell (ex-voce femminile degli scozzesi Belle and Sebastian) l'album \"Ballad of the Broken Seas\". Nel 2008, esce il secondo disco realizzato in duetto con Isobel Campbell, intitolato \"Sunday at Devil Dirt\". Nello stesso anno, esce per l'etichetta discografica Sub Pop l'album di debutto dei Gutter Twins, intitolato \"Saturnalia\".\nNel 2010, ancora con Isobel Campbell, pubblica \"Hawk\", terzo disco della sua collaborazione con la cantante scozzese.\nIl 7 novembre 2011 viene annunciato il ritorno della Mark Lanegan Band con il disco \"Blues Funeral\", che esce il 6 febbraio 2012.\nNel maggio del 2013, Lanegan realizza un album in collaborazione con il polistrumentista inglese Duke Garwood, dal titolo \"Black Pudding\". A settembre, ritorna sulle scene da solista, incidendo un disco di cover intitolato \"Imitations\".\nA met\u00e0 del 2014 esce l'EP \"No Bells on Sunday\", mentre nell'ottobre 2014 \u00e8 la volta del nuovo album di inediti \"Phantom Radio\", contenente sonorit\u00e0 vicine a quelle gi\u00e0 presenti in \"Blues Funeral\".\nAltre collaborazioni.\nOltre alle gi\u00e0 citate collaborazioni con Isobel Campbell e Queens of the Stone Age, Lanegan ha collaborato con diversi gruppi e artisti tra cui figurano Mike Watt, The Desert Sessions, Masters of Reality, Melissa Auf der Maur, The Twilight Singers (con Greg Dulli), Soulsavers, U.N.K.L.E. e Afterhours, I Am Super Ape. Ha inoltre collaborato con i Mad Season nell'album Above."}
{"id": "285660", "revid": "1318658", "url": "https://it.wikipedia.org/wiki?curid=285660", "title": "Homunculus", "text": ""}
{"id": "285662", "revid": "1013865", "url": "https://it.wikipedia.org/wiki?curid=285662", "title": "Regione di Brod e della Posavina", "text": "La regione di Brod e della Posavina (croato: \"Brodsko-posavska \u017eupanija\", in serbo \u0411\u0440\u043e\u0434\u0441\u043a\u043e-\u043f\u043e\u0441\u0430\u0432\u0441\u043a\u0430 \u0436\u0443\u043f\u0430\u043d\u0438\u0458\u0430 \"Brodsko-posavska \u017eupanija\") \u00e8 una regione della Croazia. Capoluogo della regione \u00e8 Slavonski Brod.\nGeografia.\nEssa \u00e8 situata nella Slavonia meridionale e confina con la Bosnia ed Erzegovina, dalla quale \u00e8 separata dal fiume Sava. \nLa regione di Brod-Posavina confina con Sisak-Moslavina a ovest, con Po\u017eega-Slavonia a nord, con Osijek e Baranja a nord-est e con Vukovar e Srijem a est.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nCitt\u00e0 e comuni.\nLa regione di Brod e della Posavina \u00e8 divisa in 2 citt\u00e0 e 26 comuni, qui sotto elencati (fra parentesi il dato relativo al censimento della popolazione del 2001)."}
{"id": "285665", "revid": "127878", "url": "https://it.wikipedia.org/wiki?curid=285665", "title": "Roberto Napoletano", "text": "Biografia.\nFiglio di genitori di origini avellinesi, nasce a La Spezia dove trascorre i primi 15 anni di vita.\nNel 1976 si trasferisce con la famiglia a Nola (NA).\nProprio a Napoli inizier\u00e0 a scrivere a diciassette anni su \"Napoli Oggi\" e \"Napoli Notte\", e verr\u00e0 assunto al Mattino nel 1984, vi cura da caposervizio il supplemento Lettera Sud, diventando poi responsabile dell'economia. Nel 1994-1995 \u00e8 capo del servizio economico del quotidiano L'Informazione. \nNel 1996 approda a Il Sole 24 ORE come caposervizio, poi caporedattore dell'economia italiana e infine vicedirettore presso la redazione romana.\nIl primo febbraio 2006 ha assunto la direzione de Il Messaggero di Roma dopo esserne stato condirettore dal 1\u00ba settembre 2005. Durante la sua direzione, la pi\u00f9 lunga dell'era Caltagirone, ha riproposto le inchieste in prima pagina a puntate (per esempio le nuove schiave, le baby cubiste e il merito negato), per le quali ha ricevuto il premio speciale Saint Vincent, ha rinnovato \"dillo al Messaggero\" e inventato il format della \"parola chiave\". In questo periodo segnato da due elezioni politiche (Prodi - Berlusconi e Berlusconi - Veltroni), da due amministrative a Roma (Veltroni - Alemanno e Alemanno - Rutelli) e da una regionale (Polverini - Bonino) \u00e8 stato l\u2019unico giornalista presente a entrambe le puntate di Porta a Porta dedicate all\u2019intervista a Berlusconi e Veltroni.\nNel 2006 ha partecipato agli storici faccia a faccia televisivi con Prodi e Berlusconi organizzati durante la campagna elettorale.\nDal 23 marzo 2011 all'ottobre 2016 \u00e8 direttore de Il Sole 24 ORE, in sostituzione di Gianni Riotta; dal 1\u00ba marzo 2012 \u00e8 direttore editoriale del gruppo multimediale 24 ORE, dal 19 giugno 2013 \u00e8 anche direttore dell'agenzia di stampa Radiocor, di Radio24 e di Guida al Diritto. Oltre alla carriera giornalistica, che gli ha valso diversi riconoscimenti tra cui il premio Guido Carli, il premio internazionale di giornalismo civile, il premio speciale Saint Vincent di giornalismo per le inchieste in prima pagina (2007), il premio Biagio Agnes e il Premio Capalbio, Roberto Napoletano ha scritto diversi saggi e libri tra cui vale la pena citare: \"Fatti per vincere\", \"Se il Sud potesse parlare\" in pi\u00f9 edizioni, entrato anche nelle scuole, \"Mezzogiorno, risorsa nascosta\", \"Padroni d'Italia\", \"Fardelli d'Italia\", \"Padroni e Fardelli d'Italia\", \"Promemoria italiano \", \"Viaggio in Italia\", \"Nuovo Viaggio in Italia\". \nIl presidente della Repubblica Giorgio Napolitano, con decreto del 23 dicembre 2014, gli conferisce l'onorificenza di commendatore della Repubblica Italiana.\nDall'aprile 2019 assume la direzione editoriale del Quotidiano del Sud e vara contestualmente l'edizione nazionale della testate che fino ad allora si strutturava su base regionale con edizioni in Calabria, Basilicata e Campania. L'edizione nazionale, dal titolo L'Altravoce dell'Italia si caratterizza per una connotazione fortemente orientata ai temi del Meridione offrendo una interpretazione, per come dichiarato in varie occasioni dalla stesso Napoletano, in chiave meridionale dei fatti di cronaca, di economia, di attualit\u00e0 dell'Italia e del mondo. Alla testata Napoletano chiama a collaborare esponenti di spicco del mondo del giornalismo italiano ma anche dell'economia e della cultura. \nDurante la sua attivit\u00e0 professionale ha collaborato con varie testate, tra le quali Il Corriere della Sera, Il Mondo e \"Mondo Economico\", \u00e8 stato autore di diversi programmi televisivi e radiofonici della Rai, e ha tenuto interventi e lectio su temi economici, meridionalistici e sociali in diversi seminari, corsi accademici di economia e Business School.\nIl 19 marzo 2020 dichiara all'emittente Web Radio 5.9: \"Quello che si deve capire \u00e8 che siamo di fronte a un nuovo \u201929, quello che pensavamo fosse giusto prima ora non vale pi\u00f9. Viviamo in un\u2019economia di guerra, gli uomini del tempo di pace non servono pi\u00f9. C\u2019era Chamberlain e venne Churchill che poi, finita la guerra, se ne and\u00f2. In tempi di guerra servono uomini di guerra; servono uomini cos\u00ec alla Cassa Depositi e Prestiti, servono alla guida dello Stato.\"\nDirezione de \"Il Sole 24 ORE\".\nNel primo anno di attivit\u00e0, dopo la direzione Riotta, Napoletano ritorna alla formula editoriale classica registrando miglioramenti sulle vendite. \nDurante i sei anni della sua direzione ha curato in prima persona la rubrica Memorandum, sulla prima pagina della domenica del Sole, molto seguita dai lettori del domenicale.\nNel 2011 fu tra le firme giornalistiche che invitarono Berlusconi a lasciare la guida del governo. Storica la scelta, nel novembre, di titolare la prima pagina de \"Il Sole 24 Ore\" con un \u201cFate presto\u201d, a caratteri cubitali su sfondo neutro: un disperato appello al governo in carica di reagire alla crisi dello spread dei titoli di Stato decennali. Il titolo, ripreso dai siti d\u2019informazione di tutto il mondo, ha decretato di fatto la fine del IV governo Berlusconi e l'avvento dei tecnici ed \u00e8 entrato nella storia del giornalismo.\nNel gennaio del 2013 ha riorganizzato la redazione del Sole 24 ORE. \nIl 18 marzo 2014 sotto la direzione Napoletano, Il Sole 24 Ore si presenta in edicola con una formula rinnovata che suddivide il quotidiano e crea un nuovo modello, quello dei quattro giornali in uno: Il giornale dell\u2019attualit\u00e0 con i fatti del giorno, gli approfondimenti, le analisi e i commenti sulla politica economica; il giornale dell\u2019economia reale con \u201cImpresa &amp; Territori\u201d che diventa un dorso autonomo estraibile; il giornale della finanza, con la sezione Finanza &amp; Mercati; il giornale dei professionisti.\nPer la prima volta nella storia de Il Sole 24 Ore, La sezione \u201cNorme e Tributi\u201d diventa un dorso autonomo del giornale, articolato in otto pagine disponibili dal marted\u00ec al venerd\u00ec.\nSotto la sua direzione, nel maggio 2016 \u00e8 stata lanciata la nuova versione del sito www.ilsole24ore.com pensato come un quotidiano nativo digitale in continuo aggiornamento. \nA lui si deve anche la nascita del sistema multimediale del Sole 24 Ore con una filiera di quotidiani digitali verticali specializzati (Fisco, Diritto, Lavoro, Casa, Consulente finanziario, Assicurazione24, Finanza24, Scuola24) che mette insieme l\u2019informazione quotidiana e quella delle banche dati e che resta una delle principali offerte sulla homepage del sito. \nIl 31 ottobre 2015 intervista, insieme ad Alessandro Merli, il presidente della BCE Mario Draghi. Si tratta dell\u2019unica intervista che Draghi ha concesso ad un giornale italiano durante il suo mandato. \nIl 5 ottobre 2016, in seguito alla pubblicazione della semestrale che evidenzia forti perdite del gruppo, Napoletano viene sfiduciato a larghissima maggioranza dalla redazione: 151 giornalisti su 203 votanti, il 74,4% di voti contrari, superiore perfino al 70% ottenuto dal predecessore Gianni Riotta.\nDirezione de \"Il Quotidiano del Sud\".\nDal mese di aprile 2019 Roberto Napoletano avvia la direzione de \"Il Quotidiano del Sud\" creando una edizione nazionale, \"L'Altravoce dell'Italia\", che si aggiunge alle edizioni regionali gi\u00e0 pubblicate dalla testata, iniziano a collaborare con l'Altravoce dell'Italia giornalisti di alto livello del panorama nazionale come, tra gli altri, Alberto Negri, Francesco Viviano e Fabrizio Galimberti, opinionisti come Paolo Pombeni, Michele Marchi, Pellegrino Capaldo, Adriano Giannola, il giornalista e scrittore Pietrangelo Buttafuoco e il vignettista Riccardo Marassi.\nDe \"L'Altravoce dell'Italia\" viene pubblicata anche una edizione domenicale, denominata Mim\u00ec, realizzata a cura della scrittrice Giulia Carcasi.\nLa direzione di Napoletano de \"Il\" \"Quotidiano del Sud\" si caratterizza fin da subito per un taglio di analisi e di inchiesta sui temi nazionali che mette in luce soprattutto le differenze tra Nord e Sud e le politiche nazionali che nel tempo hanno portano al continuo divaricarsi del divario tra Nord e Sud a tutto vantaggio del Nord.\nProcedimenti giudiziari.\nIl 10 marzo 2017, dopo 3 mesi di indagini, Roberto Napoletano \u00e8 coinvolto nell'inchiesta della Procura della Repubblica di Milano che ha riguardato l'ex presidente del gruppo, Benito Benedini, e l'ex A.D. Donatella Treu per false comunicazioni sociali, con un'ipotesi di \"amministrazione di fatto\" in concorso con questi ultimi. Stando alle accuse, per alcuni anni i dati sulle vendita delle copie digitali sono stati gonfiati, come pure una parte significativa delle copie cartacee. Lo scopo sarebbe stato quello di \"veicolare un messaggio largamente positivo sull'andamento economico\" del quotidiano. Lo stesso giorno, l'assemblea dei giornalisti del Sole 24 Ore vota a favore (90% dei partecipanti all'assemblea) di uno sciopero a oltranza per chiedere le dimissioni del direttore indagato. Napoletano invia una lettera ai vertici aziendali dichiarandosi estraneo alle accuse e, per potersi meglio difendere, propone la sua autosospensione dalle mansioni. Il 13 marzo il cda straordinario della societ\u00e0, controllata dalla Confindustria, accetta la richiesta e decide la messa in aspettativa senza retribuzione per un massimo di 6 mesi.\nIl 3 agosto 2017, comunica con una nota di aver firmato un accordo di risoluzione consensuale del contratto di lavoro. L\u2019azienda non muove nessuna accusa, n\u00e9 formale n\u00e9 verbale, al Direttore ed anzi gli riconosce una cospicua buonuscita.\nNel febbraio 2019 il pm di Milano Gaetano Ruta ha chiesto il rinvio a giudizio di Roberto Napoletano per i reati di false comunicazioni sociali e aggiotaggio informativo relativamente al periodo dal 2014 al 2016 nell'ambito della vicenda che ha coinvolto Il Sole 24 ore sopra menzionata.\nIl 29 ottobre 2019 l'ex direttore responsabile ed editoriale del Sole 24 ore Roberto Napoletano \u00e8 stato rinviato a giudizio dal Gup Cristina Mannocchi nell'ambito della vicenda delle presunte irregolarit\u00e0 nei conti del gruppo. In quella sede ha dichiarato: \u00abAvrei potuto patteggiare come gli altri, ma non posso patteggiare per un reato che non ho commesso. Sono innocente e affronter\u00f2 a testa alta il dibattimento, sono consapevole che in quella sede emerger\u00e0 la verit\u00e0\u00bb . L'Ordine dei Giornalisti, tuttavia, ha chiesto ma non ottenuto la costituzione come parte civile nel processo sostenendo che \"proprio per il fatto di agire in qualit\u00e0 di direttore editoriale e quindi influendo sulle scelte e gli indirizzi giornalistici del quotidiano ha certamente tenuto una condotta tale da screditare l'immagine dei giornalisti e dell'Ordine della Lombardia\".\nIl 21 maggio 2021 la Corte d\u2019Appello di Roma, nell\u2019ambito del procedimento n. 6709/2019, ha depositato la sentenza riguardante il processo che vedeva contrapposti Roberto Napoletano e la Consob con riferimento alla sanzione per 280 mila euro comminata all\u2019ex direttore del Sole 24ore dall\u2019organo di controllo della Borsa per le medesime accuse di irregolarit\u00e0 nei conti del gruppo. La sentenza accoglie completamente le tesi sostenute dalla difesa di Napoletano precisando che \u00abdifetta in radice la prova della colpevolezza del Napoletano\u00bb e chiarendo che \u00ab\"va infatti da un lato escluso che il direttore responsabile o editoriale, in quanto soggetto distinto dal proprietario della testata, abbia in generale una responsabilit\u00e0 propria o di controllo dell\u2019attivit\u00e0 di marketing, il che esclude una presunzione di responsabilit\u00e0 per omesso controllo dell\u2019attivit\u00e0 svolta in tale ambito da altri soggetti\"\u00bb.\nIl tribunale, comunque, riconosce la possibilit\u00e0 che possano essere identificate comunque responsabilit\u00e0. Tuttavia, nel caso di Napoletano, precisa che non sussiste \u00ab\"la prova della attribuibilit\u00e0 anche a Napoletano delle condotte illegittime ovvero dell\u2019incidenza decisiva e condizionante della sua azione rispetto a scelte che spettavano in assoluta autonomia ad altri soggetti\"\u00bb e conclude che \u00ab\"n\u00e9 nel provvedimento sanzionatorio, n\u00e9 nella comparsa di costituzione della Consob sono state evidenziate le circostanze di tempo e di luogo in cui il Napoletano avrebbe proposto, definito e implementato tale disegno illegittimo\"\u00bb.\nA conclusione di tutto il ragionamento esposto nella parte motiva la Corte di Appello di Roma ha annullato la sanzione a Napoletano e condannato la Consob a pagare le spese di lite in favore dell\u2019ex direttore del Sole 24ore"}
{"id": "285671", "revid": "712828", "url": "https://it.wikipedia.org/wiki?curid=285671", "title": "Capanna di Hagrid", "text": ""}
{"id": "285672", "revid": "110157", "url": "https://it.wikipedia.org/wiki?curid=285672", "title": "Regione di Bjelovar e della Bilogora", "text": "La regione di Bjelovar e della Bilogora (croato: \"Bjelovarsko-bilogorska \u017eupanija\") \u00e8 una regione della Croazia settentrionale. Essa \u00e8 situata ad est di Zagabria e prende il nome dai rilievi della Bilogora. Capoluogo della Regione \u00e8 Bjelovar.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nIn seguito al ritorno dei profughi serbi la percentuale di popolazione serba dovrebbe tendere all'aumento.\nCitt\u00e0 e comuni.\nLa Regione di Bjelovar e della Bilogora \u00e8 divisa in 5 citt\u00e0 e 18 comuni, qui sotto elencati (fra parentesi il dato relativo al censimento della popolazione del 2001)."}
{"id": "285697", "revid": "9498", "url": "https://it.wikipedia.org/wiki?curid=285697", "title": "Frankie Knukles", "text": ""}
{"id": "285698", "revid": "1013865", "url": "https://it.wikipedia.org/wiki?curid=285698", "title": "Regione di Koprivnica e Kri\u017eevci", "text": "La regione di Koprivnica e Kri\u017eevci (croato: \"Koprivni\u010dko-kri\u017eeva\u010dka \u017eupanija\") \u00e8 una regione della Croazia settentrionale. Essa \u00e8 situata a nordest di Zagabria e confina con l'Ungheria; capoluogo della Regione \u00e8 Koprivnica.\nCitt\u00e0 e comuni.\nLa Regione di Koprivnica e Kri\u017eevci \u00e8 divisa in 3 citt\u00e0 e 22 comuni, qui sotto elencati (fra parentesi il dato relativo al censimento della popolazione del 2001)."}
{"id": "285699", "revid": "17126", "url": "https://it.wikipedia.org/wiki?curid=285699", "title": "US Navy", "text": ""}
{"id": "285704", "revid": "17351", "url": "https://it.wikipedia.org/wiki?curid=285704", "title": "F/A-18 Hornet", "text": ""}
{"id": "285705", "revid": "111373", "url": "https://it.wikipedia.org/wiki?curid=285705", "title": "Liestal", "text": "Liestal (toponimo tedesco) \u00e8 un comune svizzero di 14.390 abitanti del Canton Basilea Campagna, nel distretto di Liestal; ha lo status di citt\u00e0 ed \u00e8 la capitale del cantone e il capoluogo del distretto.\nGeografia fisica.\nSituata a 6\u00a0km a sud di Augst e 17\u00a0km a sud-est di Basilea, si \u00e8 sviluppata sugli ultimi contrafforti del Massiccio del Giura.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLiestal \u00e8 servita dall'omonima stazione sulle ferrovie Basilea-Olten e Waldenburgerbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "285707", "revid": "124662880", "url": "https://it.wikipedia.org/wiki?curid=285707", "title": "Southern blot", "text": "Il Southern blotting \u00e8 una metodologia usata in biologia molecolare per rilevare la presenza di specifiche sequenze di DNA in una miscela complessa. Prende il nome dal suo inventore, Edwin Mellor Southern.\nAltri metodi di rilevamento (vale a dire, western blot, northern Blot, eastern blot, southernwest Blot) che impiegano principi simili, ma utilizzando RNA o proteine, sono stati successivamente denominati in riferimento al nome di Edwin Southern. Poich\u00e9 il metodo \u00e8 omonimo al biologo, Southern \u00e8 in maiuscolo come \u00e8 convenzionale dei nomi propri; i nomi di altri metodi di rilevamento sono in minuscolo per analogia a questa convenzione.\nRisultati.\nL'ibridazione della sonda sul frammento di DNA specifico sulla membrana del filtro indica che questo frammento contiene una sequenza di DNA complementare alla sonda. La fase di trasferimento del DNA dal gel di elettroforesi a una membrana consente un facile legame della sonda di ibridazione marcata con il DNA frazionato per dimensione. Consente inoltre il fissaggio degli ibridi sonda-target, necessari per l'analisi mediante autoradiografia o altri metodi di rilevazione. Le macchie meridionali eseguite con DNA genomico digerito da enzimi di restrizione possono essere utilizzate per determinare il numero di sequenze (ad esempio copie di geni) in un genoma. Una sonda che si ibrida solo per un singolo segmento di DNA che non \u00e8 stato tagliato dall'enzima di restrizione produrr\u00e0 una singola banda in un southern blot, mentre si osserveranno pi\u00f9 bande quando la sonda si ibrida con diverse sequenze molto simili (ad esempio, quelle che pu\u00f2 essere il risultato della duplicazione della sequenza). La modifica delle condizioni di ibridazione (ad esempio, aumento della temperatura di ibridazione o riduzione della concentrazione di sale) pu\u00f2 essere utilizzata per aumentare la specificit\u00e0 e ridurre l'ibridazione della sonda in sequenze simili al 100%. Successivamente allo step di ibridazione della sonda vengono utilizzati dei trattamenti con soluzioni a diversa concentrazione di sali sotto diverse condizioni di temperatura. Elevate concentrazioni saline e basse temperature favoriscono il mantenimento di ibridi poorly matched, mentre trattamenti a basse concentrazioni saline e temperature elevate permettono di visualizzare solo ibridi perfect matched. Modulando i parametri di temperatura, concentrazione salina e tempistiche di trattamento andiamo a modificare la stringenza, dove alta stringenza (es 15min, 0,1%SSC, 0,1%SDS, 68\u00b0C) identifica un trattamento atto a mantenere solo gli ibridi perfect matched, mentre trattamenti a bassa stringenza (es 5min 2%SSC, 0,1%SDS, T\u00b0 ambiente) permettono di mantenere anche ibridi con mismatch.\nApplicazioni.\nL'ibridazione del Southern Blotting pu\u00f2 essere utilizzata per la clonazione basata su omologia della sequenza aminoacidica del prodotto proteico del gene bersaglio. Gli oligonucleotidi sono progettati in modo tale da essere simili alla sequenza target. Gli oligonucleotidi sono sintetizzati chimicamente, radiomarcati e usati per screenare una libreria di DNA o altre raccolte di frammenti di DNA clonati. Le sequenze che si ibridano con la sonda di ibridazione vengono ulteriormente analizzate, ad esempio, per ottenere l'intera sequenza di lunghezza del gene bersaglio.\nIl Southern blot pu\u00f2 anche essere utilizzata per identificare siti metilati in determinati geni. Particolarmente utili sono le nucleasi di restrizione MspI e HpaII, entrambe le quali riconoscono e si dividono all'interno della stessa sequenza. Tuttavia, HpaII richiede che una C all'interno di quel sito sia metilata, mentre MspI scinde solo il DNA non metilato in quel sito. Pertanto, tutti i siti metilati all'interno di una sequenza analizzata con una sonda particolare saranno scissi dal primo, ma non dal secondo, enzima.\nTecniche affini.\nSuccessivamente all'invenzione del Southern blotting vennero elaborate altre tecniche simili, che per una sorta di scherzo tra scienziati, vennero designate con aggettivi riferiti ai punti cardinali, in analogia con il Southern blotting, che trae per\u00f2 il nome dall'inventore: Edwin Mellor Southern."}
{"id": "285708", "revid": "1305772", "url": "https://it.wikipedia.org/wiki?curid=285708", "title": "Regione del Me\u0111imurje", "text": "La regione del Me\u0111imurje (in croato \"Me\u0111imurska \u017eupanija\", in sloveno \"Med\u017eimurska \u017eupanija\", in ungherese \"Murak\u00f6z megye\") \u00e8 una regione della Croazia, la pi\u00f9 settentrionale del Paese. Essa prende il nome dall'omonima regione situata tra i fiumi Mura e Drava e confina con la Slovenia e l'Ungheria. Capoluogo della regione \u00e8 \u010cakovec.\nCitt\u00e0 e comuni.\nLa regione del Me\u0111imurje \u00e8 costituita da tre citt\u00e0 e 22 comuni, qui sotto elencati (fra parentesi il dato relativo al censimento della popolazione del 2001)."}
{"id": "285709", "revid": "2812", "url": "https://it.wikipedia.org/wiki?curid=285709", "title": "U.S. Navy", "text": ""}
{"id": "285710", "revid": "1613450", "url": "https://it.wikipedia.org/wiki?curid=285710", "title": "Eden (disambigua)", "text": ""}
{"id": "285715", "revid": "200568", "url": "https://it.wikipedia.org/wiki?curid=285715", "title": "Assiri (disambigua)", "text": ""}
{"id": "285718", "revid": "181699", "url": "https://it.wikipedia.org/wiki?curid=285718", "title": "Regione di Vara\u017edin", "text": "La regione di Vara\u017edin (croato \"Vara\u017edinska \u017eupanija\") \u00e8 una regione della Croazia settentrionale. \u00c8 situata al confine con la Slovenia. Il capoluogo \u00e8 Vara\u017edin.\nCitt\u00e0 e comuni.\nLa regione di Vara\u017edin \u00e8 divisa in 6 citt\u00e0 e 22 comuni, qui sotto elencati (fra parentesi il dato relativo al censimento della popolazione del 2001)."}
{"id": "285719", "revid": "1429175", "url": "https://it.wikipedia.org/wiki?curid=285719", "title": "Macro (informatica)", "text": "In informatica, il termine macro sta ad indicare una procedura, ovvero un \"insieme\" o \"blocco\" di comandi o istruzioni, tipicamente ricorrente durante l'esecuzione di un programma. Concettualmente molto simile ad una funzione ovvero pu\u00f2 essere richiamata da eventi ed essere parametrizzata, permettendo riuso di codice, un analogo concetto in ambito sistemistico \u00e8 quello di shell script.\nConsente dunque di eseguire una serie o blocco di operazioni/istruzioni con l'invio di un solo comando, riutilizzabili ed utili ad \"automatizzare\" su richiesta compiti pi\u00f9 complessi delle singole istruzioni; alcuni programmi hanno all'interno la capacit\u00e0 di creare/registrare ed eseguire macro; in alternativa esistono software di automazione che consentono di realizzare macro a livello superiore, e quindi per tutti i programmi che non le prevedono. In un foglio di calcolo, alcune operazioni tipiche di una macro sono inserimento/eliminazione di righe/colonne, formattazione del testo/numero e colore, copia-incolla di valori, esecuzione di funzioni come le somme, impostazioni di stampa e salvataggio del \"file\".\nIl concetto originario di \"macro\" non prevede l'uso di un linguaggio di programmazione, trattandosi di una semplice registrazione di una serie di comandi gi\u00e0 disponibile all'interno del software; evolvendosi nella forma attuale, le macro hanno acquisito un linguaggio di programmazione (es. VBA), con tanto di strutture condizionali (If... Then... Else...), subroutine, dialogo con l'utilizzatore attraverso finestre per l'introduzione di dati, raggiungendo un'efficienza molto maggiore, ma anche maggiore complessit\u00e0 nella loro stesura.\nDescrizione.\nLivelli di esecuzione.\nLa macro pu\u00f2 essere salvata a livello di singolo foglio di lavoro, tutte le cartelle di lavoro aperte, qualsiasi file Excel/open office. In quest'ultimo caso, la macro deve essere salvata nella cartella di avvio del programma (XLStart/PERSONAL.XLS, ovvero Open Office/Avvio).\nSe la macro \u00e8 salvata nel codice del singolo foglio di lavoro \u00e8 una \"private subroutine\", non visibile nell'elenco di macro presente nel file, ed \u00e8 un tipo di macro ad evento, eseguita ogni volta che si apre il foglio di lavoro cui \u00e8 associata.\nSe ad esempio si desidera avere un indice dinamico dei fogli di lavoro presenti in un \"file\" Excel, dovr\u00e0 essere associata a un foglio di lavoro di nome \"Index\" una macro che crea un indice dei fogli di lavoro: in pratica, per avere un indice dinamico si utilizza una macro \"ad evento\", salvata nel foglio di lavoro, che crea un comune indice statico.\nEsecuzione su una selezione corrente di celle.\nIl codice di una macro non necessariamente si riferisce a una determinata riga, colonna o intervallo di celle, e pu\u00f2 essere tale da venire eseguito sulla selezione corrente, che viene effettuata prima di lanciare la macro. Se ad esempio l'utente desidera eseguire la macro sulla colonna N, la riga 1 o l'invervallo di celle \"A2:N20\", \u00e8 sufficiente che evidenzi col \"mouse\" queste aree del foglio, prima di lanciare la macro, che sar\u00e0 appunto eseguita sull'ultima selezione corrente di celle.\nPer ottenere istruzioni di questo tipo con il registratore di macro, \u00e8 sufficiente selezionare le aree di interesse \"prima\" di iniziare la registrazione di macro, e subito dopo lanciare la registrazione. Il registratore genera codice del tipo: \"Selection.Copy\", \"selection.Autofilter\", \"Selection.Delete\".\nPer selezionare l'ultima cella attiva sopra, sotto, a destra o sinistra di quella corrente, si utilizzano le propriet\u00e0 del metodo \"End\": \"xlUp\", \"xldown\", \"xlToRight\", \"xlToLeft\". Per selezionare le celle di un intervallo di dimensione variabile si utilizzano questi riferimenti con istruzioni del tipo:\nQuesta istruzione indica gli estremi dell'intervallo da selezionare, da una parte la cella selezionata dal cursore e dall'altra l'ultima cella attiva (con valori o formule) fra quelle al di sotto della selezione corrente.\nPer ottenere la selezione di pi\u00f9 colonne, \u00e8 sufficiente selezionare un intervallo di celle, anzich\u00e9 una singola cella, prima di lanciare la macro.\nSe l'area da selezionare dipende da altri intervalli di celle, si utilizza una variante del tipo:\nPer selezionare le celle sottostanti una colonna (es. la colonna 1) oggetto di filtro dati:\nAnnidamento.\n\u00c8 possibile \"annidare\" le macro, in modo che una macro ne esegua un'altra registrata in precedenza. Il registratore, sia di Excel che di Open Office, tiene conto dei passaggi del \"mouse\" nei menu, fra i quali in \"macro / registra nuova macro\".\nEstensione a tutti i fogli di lavoro.\nSia in Excel che in Open Office Calc tutti i servizi di sistema possono essere eseguiti per singolo foglio di lavoro.\nI servizi di sistema sono quelli richiamabili all'esterno del foglio di lavoro, come quelli dei menu \"File\", \"Modifica\", \"Dati\", \"Strumenti\". Il programma consente di selezionare pi\u00f9 fogli di lavoro (CTRL + Sheet), ma esegue questi servizi solo per il foglio corrente, non permette di stampare, mettere dei filtri o \"Modifica /sostituisci con\" su una selezione di fogli di lavoro.\nPer fare ci\u00f2, occorre una macro che contenga i comandi da eseguire, e una seconda macro che la richiama tramite il costrutto \"For Each..Next\" (oppure \"For N=1 To WorkSheets.Count\", seguito da \"Sheets(N). Activate!\" oppure \"Application.GoTo ActiveWorkbook.Sheets(N).Range(\"A1:C20\")\" e l'istruzione che si desidera eseguire su un ciclo di fogli), eseguendola su tutti i fogli di lavoro del \"file\" corrente. Il codice \u00e8 di questo tipo:\noppure, in modo molto pi\u00f9 compatto:\nCon le seguenti istruzioni si possono disabilitare i messaggi di errore, continuare l'esecuzione della macro, minimizzare la gestione grafica di Excel che in alcuni casi potrebbe rallentare i tempi di esecuzione della macro (al prezzo di non visualizzare e controllare a terminale le celle oggetto di elaborazione):\nIl codice viene poi concluso con le istruzioni \"opposte\", che ripristinano le impostazioni predefinite:\nEstensione a file diversi da quello di registrazione.\nTramite il percorso \"File/Apri\"o \"File/cerca\" la macro pu\u00f2 eseguire operazioni su file che non sono aperti al momento del lancio della macro. La macro trova il file, lo apre ed esegue i comandi registrati.\nMacro su date.\nPer eseguire un filtro, formula o procedura su una cella di tipo \"Data\", senza modificarne il formato europeo, occorre che i dati siano separati dal segno \"*\".\nDiversamente, la macro porta la data nel formato americano del tipo \"mm/g/aaaa\", con i mesi che precedono i giorni. Ci\u00f2 crea problemi nell'esecuzione di tutta una serie di funzioni, a partire dall'estrazione del mese o dell'anno contenuti nella data.\nMacro ad evento.\nSI parla di macro ad evento quando la macro viene eseguita dopo aver compiuto certe azioni sul foglio di calcolo, come cliccare un bottone, aprire un certo foglio o file Excel.\nSe la macro \u00e8 associata all'apertura di un foglio di calcolo, deve iniziare come \"Private Subroutine\" ed essere copiata nel codice della pagina (etichetta del foglio di lavoro, tasto destro del \"mouse\", \"Visualizza codice sorgente\").\nUtilizzando la barra per VBA, la macro si trova nella cartella moduli della pagina in oggetto. Facendo riferimento alla programmazione a oggetti, la macro a evento \u00e8 trattata come un metodo dell'oggetto foglio di calcolo.\nUna macro simile serve ad esempio a creare indice \"dinamico\" dei fogli presenti in un certo \"file\": aprendo il foglio \"Indice\", se altri fogli sono stati rinominati o eliminati, la macro aggiorner\u00e0 il contenuto di conseguenza.\nAnonimizzazione delle macro.\nLa macro pu\u00f2 essere resa utile dal significato del file e dei fogli di lavoro, sostituendo a questi istruzioni del tipo: \"ActiveSheet.Select\"\" o \"ActiveSheet.Add\". Diversamente, se la macro \u00e8 eseguita su un foglio di lavoro o file con nome diverso da quello registrato nel codice, l'esecuzione restituisce un messaggio di errore.\nSoftware.\nPer quanto detto in precedenza, macro e tabelle pivot sono strumenti di largo utilizzo nei fogli di calcolo, implementati da programmi quali Excel e Open Office Calc.\nTutti i programmi della \"suite\" office e Open Office hanno un motore interno per la registrazione ed esecuzione di macro.\nL'integrazione fra programmi dello stesso pacchetto avviene anche sotto l'aspetto delle macro: \u00e8 possibile, ad esempio, registrare una macro in Microsoft Access che opera con dei file Excel, e restituisce un output testuale su Word.\nEsistono, inoltre, editor di macro, programmi dedicati che lavorano con file di decine di programmi appartenenti a pacchetti proprietari e open-source differenti: ad esempio, AutoHotkey, AutoIt, iMacros, Macro Mate e AutoMate.\nMicrosoft Office.\nMicrosoft Office consente l'esecuzione di macro all'interno di un singolo file o aprendo file salvati con i programmi Outlook, Word, Excel, Powerpoint, Publisher, Access. L'integrazione in pratica \u00e8 disponibile per i programmi del pacchetto Office, e tramite Internet Explorer all'elaborazioni di dati pubblicati da altri applicativi nel web. Il registratore di macro \u00e8 un editor grafico, che genera un codice Visual Basic, in base ai movimenti del \"mouse\" e alle stringhe digitate da tastiera. \u00c8 possibile associare la macro ad un bottone che la richiama, e a un comando breve da tastiera (es. digitando \"Alt+F5\"), e salvarla a diversi livelli, per il file in uso, per una cartella di file oppure all'avvio di un programma di Office.\nDalla versione 2007, \u00e8 possibile associare un commento alla macro e inserire parti di testo esplicative e non eseguibili all'interno del codice VB. \u00c8 corretto un bug per il quale una macro non era automaticamente eseguita sul foglio Excel nel quale \u00e8 posizionato il riferimento cella, cosa che rendeva talune macro difficilmente estendibili ad un intero foglio Excel, ad un insieme di diapositive di Powerpoint e simili. Inoltre, i riferimenti relativi rendono meno onerosa la manutenzione del codice generato, ed evitano di dover risistemare il codice della macro ad ogni cambiamento di nome del file o dei fogli Excel, e all'organizzazione del foglio, con aggiunta di righe/colonne o spostamento dei contenuti di interesse per la macro.\nStar Office.\nLe macro di StarOffice sono scritte nel linguaggio StarBasic, un linguaggio proprietario della Sun, radicalmente diverso dal VBA di Office e Microsoft.\nOpen Office.\nOpen Office contiene un \"application programming interface\" che consente la registrazione/compilazione manuale e l'esecuzione di macro in differenti linguaggi di programmazione, fra i quali: C++, Java, Python, , StarBasic, JavaScript, OLE.\nOpen Office non possiede un ambiente di programmazione per il VBA di Microsoft, e non \u00e8 compatibile con questo linguaggio. Esistono delle versioni del programma che permettono una conversione fra il codice VBA e Star Office.\nLe macro di Open Office possono operare con una variet\u00e0 molto pi\u00f9 ampia di file, rispetto ad Excel 2007. Durante registrazione, dal menu File/Apri (e in Excel da \"File/Cerca file\") si richiamano i file con i quali si intende eseguire delle operazioni. Il registratore scriver\u00e0 il codice necessario sia per il file di partenza, nel quale si \u00e8 avviata la registrazione della macro, che per tutti quelli aperti con tale modalit\u00e0. Le estensioni compatibili in OpenOffice includono immagini, file AutoCad, molti programmi di testo, i file Notepad (non importabili in una macro Excel) che sono una frequente via di comunicazione di dati fra applicazioni proprietarie. Le macro Openoffice operano anche con file Microsoft Office, mentre al solito non esiste un'interoperabilit\u00e0 in senso opposto. Il compilatore Macro di Excel \u00e8 molto pi\u00f9 veloce e stabile.\nLibreOffice.\nLibreOffice introduce, rispetto a Open Office (da cui deriva) il supporto alle macro VBA: questo rende compatibili con il software le macro sviluppate con Microsoft Office.\nResta il supporto ai linguaggi di programmazione supportati da Open Office.\nInteroperabilit\u00e0 delle macro.\nLe macro salvate in Open Office non possono essere eseguite in Office e viceversa.\nPer farlo, occorre riscrivere il codice delle macro di origine nel linguaggio di programmazione utilizzato dal programma di destinazione per le macro: ci\u00f2 pu\u00f2 essere fatto manualmente o con ricompilatori automatici, interni o esterni ai programmi interessati.\nNovell e Sun Microsystems hanno reso disponibile, con la collaborazione di Microsoft, una versione dei propri programmi Open Office e Star Office compatibili con Microsoft Office, almeno per alcune funzionalit\u00e0. I due programmi hanno una funzionalit\u00e0 che converte il codice VBA delle macro Excel nel proprio linguaggio di programmazione. Invece, Microsoft Excel non contiene funzionalit\u00e0 per l'esecuzione di macro di Open office o Star Office.\nEsistono anche dei ricompilatori automatici per passare da VBA a StarBasic e viceversa, e avere il codice necessario per eseguire la macro nel nuovo programma."}
{"id": "285720", "revid": "37401", "url": "https://it.wikipedia.org/wiki?curid=285720", "title": "I\u0161tar", "text": "I\u0161tar (adattato anche in Ishtar) \u00e8 la dea dell'amore, della fertilit\u00e0 e dell'erotismo, dea anche della guerra, nella mitologia babilonese, derivata dall'omologa dea sumera Inanna. A lei era dedicata una delle otto porte di Babilonia. Essa aveva contemporaneamente l'aspetto di dea benefica (amore, piet\u00e0, vegetazione, maternit\u00e0) e di dea terrificante (guerra e tempeste).\nI principali centri del suo culto erano Uruk, Assur, Babilonia, Ninive\nI miti.\nI numerosi miti riguardanti I\u0161tar sono spesso in contrasto tra loro.\nIn alcuni racconti \u00e8 figlia di Sin, dio della luna, e sorella di \u0160ama\u0161, dio del sole, mentre in altri \u00e8 descritta come figlia di Anu, dio del cielo. In ogni versione, tuttavia, I\u0161tar \u00e8 descritta come sorella di Ereshkigal e sua controparte.\nIn tutti i racconti si mantiene comunque l'associazione della dea con il pianeta Venere, che le comporta l'appellativo di \"Signora della Luce Risplendente\". L'iconografia della dea \u00e8 associata anche alla stella a otto punte (un simbolo che si ritrova anche nell'iconografia cattolica correlato alla Vergine Maria). Il simbolo della stella a otto punte rievoca il fatto che il pianeta Venere ripercorre le stesse fasi in corrispondenza di un ciclo di 8 anni terrestri, cosa gi\u00e0 ampiamente conosciuta agli astronomi/astrologi sumeri.\nNell'Epopea di Gilgame\u0161 I\u0161tar rappresenta l'amore sensuale e viene descritta come innamorata via via di diversi pastori, tra cui Tammuz, e di un giardiniere, che furono poi condannati dalla dea stessa, trasformandoli in diversi animali, tra cui: un uccello dalle ali spezzate, un lupo, una rana. \nGilgamesh rifiuta l'amore della dea I\u0161tar, perch\u00e9 sa che non ricever\u00e0 un trattamento migliore.\nLa morte di Tammuz \u00e8 anche descritta nell'opera Discesa di I\u0161tar negli Inferi, dove la dea, dopo essere discesa nell'oltretomba ed essere stata giudicata e giustiziata, rinasce scambiando il proprio corpo con quello dello sposo Tammuz. Dopo la morte di Tammuz tutte le donne, compresa la dea, assumono lo stato di lutto che dura un mese, detto appunto il mese di Tammuz. Alcune caratteristiche di questo rituale di lutto, quali per esempio il fondamentale digiuno mensile, sono state trasmesse alle cerimonie religiose islamiche. Durante la sua discesa negli inferi la terra si arresta e nulla pu\u00f2 essere creato.\nI suoi appellativi sono: \"Argentea\", \"Donatrice di Semi\", quindi governava anche la fertilit\u00e0 e il raccolto. In un'epoca successiva divenne anche la protettrice delle prostitute e dell'amore sessuale. Era la dea delle tempeste, dei sogni e dei presagi e distribuiva agli uomini potere e conoscenza.\nDiffusione del culto in Egitto.\nIl culto di I\u0161tar si diffuse anche in Egitto durante la XVIII dinastia.\nSecondo la tradizione il culto potrebbe essere stato importato in Egitto da Amenhotep III con la richiesta fatta a Tushratta, re di Mitanni, di poter avere la statua della dea conservata a Ninive allo scopo di curare una malattia del sovrano egizio.\nSincretismo con altre divinit\u00e0.\nLa figura di I\u0161tar si trova connessa con molte altre divinit\u00e0 del Vicino Oriente antico come Anath, Anutit, Aruru, Asdar, Asherat, Astarte, Ashtoreth, Athtar, Belit, Inanna, Innimi, Kiliti, Mash, Meni, Nan\u00e2, Ninhursag, Ninlil Nintud e Tanit.\nDa questo fatto deriva anche la grande quantit\u00e0 di simboli diversi associati alla dea. Essendo in origine una Dea Madre talvolta Ishtar \u00e8 raffigurata nell'atto di allattare."}
{"id": "285724", "revid": "73843", "url": "https://it.wikipedia.org/wiki?curid=285724", "title": "Aeroporto di Bologna-Borgo Panigale", "text": ""}
{"id": "285725", "revid": "474175", "url": "https://it.wikipedia.org/wiki?curid=285725", "title": "Buie", "text": "Buie (in croato, veneto, tedesco e talvolta anche in italiano \"Buje\", gi\u00e0 \"Wege\") \u00e8 una citt\u00e0 di abitanti della Croazia situata nella parte settentrionale dell'Istria, tra i fiumi Quieto e Dragogna. Ai piedi del colle, sull'estremit\u00e0 del quale si estende il centro storico, passava la via Flavia dell'Antica Roma. Per la sua posizione strategica, nel passato veniva definita la \"Sentinella dell'Istria\".\nGeografia fisica.\nTerritorio.\nDalla citt\u00e0 prende il nome il territorio circostante, denominato Buiese, compreso tra i fiumi Quieto e Dragogna. Il Buiese \u00e8 ripartito in tre citt\u00e0 e tre comuni: le citt\u00e0 di Buie, Umago e Cittanova, e i comuni di Verteneglio, Grisignana e Portole.\nIl territorio comunale ha una superficie pari a 110\u00a0km\u00b2. Il punto pi\u00f9 alto \u00e8 di 222 m s.l.m. e si trova a dal mare.\nClima.\nIl clima \u00e8 di tipo subcontinentale, caratterizzato da estati calde e soleggiate ma abbastanza ventilate ed inverni complessivamente miti. I venti caratteristici sono la bora, lo scirocco e il maestrale. La bora soffia da nordest verso sudovest recando un tempo asciutto e sereno; lo scirocco \u00e8 un vento caldo che tradizionalmente porta pioggia, mentre il leggero maestrale soffia d'estate dal mare verso la terraferma.\nOrigini del nome.\nNel periodo romano l'insediamento veniva chiamato \"Bullea.\" Nel medioevo invece \"Castrum Uvege\", \"Bugia\", \"Bugle\", \"Castrum Bulge\". Durante il dominio veneziano il nome fu prima \"Buie\" e poi \"Buje\". \"Buje\" fu il nome ufficiale anche nel periodo austriaco. Nel periodo italiano il nome ufficiale fu \"Buie\" o anche \"Buie d'Istria\". Nel periodo jugoslavo e ora nella Repubblica Croata il nome ufficiale \u00e8 bilingue: \"Buje\" in croato, \"Buie\" in italiano.\nStoria.\nStoria antica.\nIl primo insediamento urbano, in cima al colle, consisteva in un castelliere preistorico abitato dal popolo degli \"Histri\" che lo chiamarono \"Bulya\". In epoca protostorica, il castelliere fu occupato dai C\u00e0tali: una delle tribu celtiche che si stabilizzarono in una buona parte dell'Istria in quell'epoca. Con l'arrivo dei romani, divenne Castrum romano col nome di \"Bullea\". \nPeriodo veneziano e austro-ungarico.\nVenezia controll\u00f2 Buie dal 1358, strappandola al Patriarcato di Aquileia, fino alla sua caduta, nel 1797. Risale al periodo veneziano la chiesa parrocchiale di San Servolo, con campanile separato, costruita nel XVI secolo sulle fondazioni di un tempio romano e ricostruita nel XVIII secolo in stile barocco.\nIn quell'epoca la citt\u00e0 fu inoltre fortificata: per la sua posizione strategica, fu soprannominata la \"Sentinella dell'Istria\". \nIn seguito al trattato di Campoformio (1797), pass\u00f2 all'Impero austriaco. Nel 1803 Buie fu occupata dalle armate francesi di Napoleone. Nel 1805 Buie entr\u00f2 quindi nel Regno Italico, inserita nel Dipartimento dell'Istria; in seguito, nel 1809 pass\u00f2 nelle Province illiriche, ricompresa prima nella Provincia di Trieste e quindi, dal 1811, nell'Intendenza d'Istria. Dopo la sconfitta di Napoleone, nel 1813 ritorn\u00f2 sotto il dominio dell'Impero austriaco.\nBuie italiana.\nBuie fu un centro irredentista nell'Istria asburgica, e dopo la prima guerra mondiale la cittadinanza - in gran parte italiana - accolse di buon grado l'annessione della regione all'Italia. Buie venne inserita nella provincia di Pola, dove per alcuni anni (1923-1927) fu un mandamento all'interno del circondario di Parenzo, comprendente Cittanova, Grisignana, Umago, Verteneglio e tutte le loro frazioni. Nella cittadina nel 1932 arriv\u00f2 l'acqua, la corrente elettrica ed altri servizi primari grazie all'interessamento del governo centrale di Roma. Buie, come la maggior parte dell'Istria, divenne parte della diocesi di Parenzo e Pola.\nIl 2 ottobre 1943, a seguito dell'armistizio di Cassibile, l'Istria fu occupata dalle forze militari tedesche sotto il comando del generale delle SS Paul Hausser che la incorporarono nella Zona di operazioni del Litorale adriatico.\nDopo la seconda guerra mondiale.\nDopo la seconda guerra mondiale la cittadina fu ricompresa nella \"zona B\" definita dalla Linea Morgan e quindi, dopo il trattato di Parigi del 1947 entr\u00f2 a far parte della zona B del Territorio Libero di Trieste. Tale zona rimase soggetta fino al 1956 all'amministrazione militare jugoslava, con comandante della polizia Anton Ukmar. In seguito al Memorandum di Londra del 1956 l'amministrazione da militare divenne civile.\nLe autorit\u00e0 jugoslave misero in atto una serie di misure che causarono il completo disarticolamento delle precedenti strutture sociali ed economiche, al fine di instaurare un regime rivoluzionario che nei primi anni s'ispirava esplicitamente al modello sovietico. Questa politica indusse gran parte degli italiani locali a scegliere la via dell'esodo abbandonando ogni proprio bene, come in altri territori dell'Istria.\nDopo l'esodo, le case rimaste disabitate furono ripopolate da croati e sloveni e - in minor numero - da popolazioni di altre nazionalit\u00e0 jugoslave come serbi, bosniaci e montenegrini. La questione confinaria fra Italia e Jugoslavia si risolse definitivamente col Trattato di Osimo (1975): Buie entr\u00f2 quindi anche \"de jure\" nella Repubblica Socialista Federale di Jugoslavia, ricompresa all'interno della Repubblica Socialista di Croazia. L\u2019area buiese, nonostante l\u2019esodo comunque ha tuttora una numerosa comunit\u00e0 italiana, il cui numero oscilla tra il 20% ed il 50% della popolazione. Il primo dato \u00e8 quello del censimento croato ed il secondo \u00e8 ricostruito da voci non ufficiali delle amministrazioni locali .\nStoria contemporanea.\nNel 1991, nell'ambito del processo che port\u00f2 alla dissoluzione della Jugoslavia, la Croazia dichiar\u00f2 la propria indipendenza: ebbero quindi inizio il periodo delle cosiddette guerre jugoslave, che per\u00f2 non coinvolsero direttamente Buie e l'Istria.\nImmediatamente a ridosso della dichiarazione d'indipendenza sorse un'accesa disputa tra Croazia e Slovenia per il possesso di alcuni appezzamenti di terreno a sud del fiume Dragogna, oggi nel comune di Buie: fra le frazioni di Mulini e Scrile vi \u00e8 la casa del politico ed attivista sloveno Jo\u0161ko Joras che considera tale terreno parte della Slovenia.\nTali dispute, assieme all'ancora irrisolto problema della definizione del confine marittimo tra i due Stati nel golfo di Pirano e dell'accesso sloveno alle acque internazionali, rallentarono il processo di entrata nell'Unione europea della Croazia, finch\u00e9 i governi dei due Paesi non si accordarono di rimettere la questione al giudizio di un arbitrato internazionale. Il 24 giugno 2011 venne accettata la candidatura della Croazia nell'Unione europea, che vi entr\u00f2 a far parte il 1\u00ba luglio 2013.\nSimboli.\nLo stemma di Buie \u00e8 costituito da uno scudo gotico di color bianco con sopra una croce porpora o rossa.\nOltre allo stemma comunale un simbolo tradizionale del comune \u00e8 stato il gonfalone di San Marco, donato dal comune di Venezia e issato sulla piazza principale il 15 agosto del 1933. Fino al 1945 il leone di San Marco \u00e8 stato uno dei simboli ufficiali della cittadina.\nMonumenti e luoghi d'interesse.\nIl centro storico.\nIl centro storico \u00e8 la parte pi\u00f9 antica della citt\u00e0. Al centro vi \u00e8 piazza San Servolo, ospita il duomo di San Servolo con il suo campanile staccato dalla chiesa. Alla destra del duomo si trova l'edificio che fino a pochi anni fa ospitava la scuola elementare e media con lingua d'insegnamento italiana, mentre alla sinistra un edificio con una finestra in stile veneziano e le pareti dipinte di un motivo a quadretti, tipico delle case veneziane. La particolarit\u00e0 della piazza \u00e8 che contiene tre leoni marciani scolpiti in pietra. Uno sul campanile, uno sull'edificio dell'ex scuola e uno su di un pilo portabandiera posto in mezzo alla piazza. La piazza divide il centro storico in due rioni: a sinistra la parte chiamata Villa e a destra Cornio.\nArchitetture religiose.\nIl duomo di San Servolo.\nIl duomo di San Servolo, con campanile separato, fu costruito nel XVI secolo, nel periodo veneziano, sulle fondazioni di un tempio romano. Nel XVIII secolo la chiesa venne ricostruita in stile barocco. Conserva diverse sculture gotiche del XIV e XV secolo, e un dipinto barocco con il panorama del paese. Nella piazza bassa si erge la chiesa di Santa Maria, di fine XV secolo, decorata con un portone del XVI secolo in stile rinascimentale, e con otto immagini con motivi biblici del XV secolo all'interno.\nLa chiesa \u00e8 a navata unica. Prima della ristrutturazione del XVIII secolo aveva tre navate. Sulle facciate esterne della chiesa sono incastonati gli elementi di una precedente chiesa romanica che a sua volta venne costruita sulle fondamenta di un tempio dell'epoca romana. Vi \u00e8 murata sulla facciata laterale sinistra una pietra tombale del periodo medievale che reca, scolpiti in rilievo, i simboli del lavoro nei campi.\nLa facciata frontale risulta incompleta. L'unica parte che \u00e8 stata portata a compimento rispetto al progetto iniziale \u00e8 il portale, il cui arco raffigura una conchiglia. Il portale \u00e8 opera del capomastro buiese F. Urizio.\nL'organo del duomo, che \u00e8 stato costruito nel 1791 da Gaetano Callido, \u00e8 stato uno dei primi organi dell'Istria a venir restaurato nel 1997 grazie ai mezzi stanziati dalla Regione Veneto nell'ambito dei programmi avviati con la legge Beggiato. L'organo \u00e8 dipinto e illustra strumenti e simboli musicali.\nGli altari sono sette. Quello principale \u00e8 monumentale, in marmo, decorato con le statue del patrono san Servolo e di san Sebastiano. Sono opera dello scultore veneziano Giovanni Marchiori e sono del 1737. A destra rispetto all'altare maggiore, in una vetrinetta, un altorilievo raffigura la strage degli innocenti. \u00c8 un'opera del 1700, attribuita a un maestro scalpellino e pittore di scuola tirolese. Sopra il bassorilievo vi \u00e8 un dipinto con la raffigurazione della morte del vescovo Negri. L'opera venne commissionata dal vescovo stesso, che resse la diocesi di Cittanova dal 1732 al 1742, \u00e8 importante perch\u00e9 \u00e8 l'unica opera a raffigurare una veduta di Buie di quel tempo.\nSan Servolo.\nSan Servolo \u00e8 il patrono della citt\u00e0 e si festeggia il 24 maggio.\nSan Servolo era un giovane cristiano dell'antica Tergeste, oggi Trieste. Secondo la leggenda, all'et\u00e0 di dodici anni si ritir\u00f2 in una grotta dove rimase un anno e nove mesi pregando e digiunando. Al rientro a casa incontr\u00f2 un enorme serpente, che si dilegu\u00f2 non appena egli si fece il segno della croce. Nel 284, a soli quattordici anni fu martirizzato. Alcune reliquie vennero portate a Buie. Sono conservate nell'altare maggiore.\nIl campanile.\nIl campanile \u00e8 distaccato dal duomo ed \u00e8 altro 48 metri. Possiede uno dei tre leoni di San Marco e vari altri fregi. Anticamente era punto di vedetta che diede a Buie l'appellativo di \"sentinella dell'Istria\". Dal momento che era un ottimo osservatorio per spiare le mosse dei vicini, nel 1414 su richiesta dei piranesi la Repubblica di Venezia ne concesse la demolizione. In seguito alle proteste dei cittadini, fu ricostruito nel 1480 sulle rovine del precedente.\nLa chiesa della Madonna della Misericordia.\nLa chiesa della Madonna della Misericordia \u00e8 situata in piazza della Libert\u00e0 (ex piazza Le Porte), che si trova all'esterno del perimetro sul quale sorgevano le mura di cinta. La leggenda narra che nel 1497 al buiese Paolo Razizza apparve in sogno la Madonna. In seguito al sogno vendette tutte le sue propriet\u00e0 e and\u00f2 a Venezia. Qui volle comperare una statua che assomigliasse a quella del sogno. Dopo aver visitato parecchie botteghe, ne scelse una. L'acquist\u00f2 ma, ritornato a Buie di notte, trov\u00f2 le porte delle mura chiuse e dovette pernottare in un orto. Al mattino, appena svegliatosi, volle alzare la statua ma non riusc\u00ec a farlo neanche con l'aiuto di molti amici. Questo fu interpretato come la volont\u00e0 della Madonna di rimanere in quel posto. E dunque fu li che l'anno dopo, nel 1498, si decise di costruire la cappella diventata in breve meta di pellegrinaggi. La primaria chiesetta venne ampliata diverse volte fino a raggiungere nel 1587 le dimensioni attuali, come testimonia l'iscrizione sull'architrave della porta laterale sinistra della chiesa.\nLa chiesa e il cimitero di San Martino.\nLa chiesa di San Martino \u00e8 di tipo cimiteriale. Venne costruita nel 1598 ed \u00e8 di piccole dimensioni. Viene celebrata una sola messa all'anno: il giorno di San Martino. Al suo interno, dal 2010 vengono saltuariamente organizzate mostre d'arte. \u00c8 situata dentro al cimitero monumentale dedicato al medesimo santo, sulla cui porta viene riportato l'anno 1770.\nArchitetture militari.\nLa torre Veneta.\nLa torre Veneta (anche nota come torre di San Martino) \u00e8 una fortificazione pentagonale che costituiva parte delle mura di cinta del castelliere. Era usata come vedetta per il controllo della presenza di nemici nella valle circostante. Rimane la parte del muro di cinta meglio conservata.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Buie \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nIn tutti i censimenti effettuati dal XIX secolo e fino agli anni cinquanta, la popolazione si dichiarava in assoluta maggioranza di lingua italiana. Il censimento austriaco del 1910 registrava nel comune catastale di Buie (limitato al centro principale e alle immediate vicinanze) 3170 abitanti, dei quali 3061 italiani.\nBuie, nonostante l'esodo, \u00e8 tra le citt\u00e0 istriane con la maggior percentuale di residenti che si dichiarano di nazionalit\u00e0 italiana. Secondo il censimento del 2011 essi sono 1.261, pari al 24,33% della popolazione e costituiscono le locali \"Comunit\u00e0 degli Italiani di Buie\" nella cittadina e le \"Comunit\u00e0 degli Italiani di Castelvenere\", \"Comunit\u00e0 degli Italiani di Crassiza\" e \"Comunit\u00e0 degli Italiani di Momiano\", nelle omonime frazioni. I sodalizi aderiscono all'Unione Italiana.\nFino a pochi anni fa, quando Grisignana faceva ancora parte del comune di Buie, l'italiano risultava il primo gruppo etnico-linguistico della cittadina, con il 51%.\nLingue e dialetti.\nDialetti.\nDi derivazione romanza:\nDi derivazione slava:\nEtnie e minoranze straniere.\nLa Jugoslavia fu una delle nazioni pi\u00f9 diversificate del mondo, dal punto di vista etnico, con 10 distinte etnie nazionali che vivevano all'interno dei suoi confini. Quindi le etnie si mescolarono tra loro e molte tradizioni, usi e costumi si sono fusi tra loro ed in parte andarono persi.\nNei censimenti croati \u00e8 possibile dichiarare non solo la propria madrelingua, ma anche l'appartenenza etnica. Queste sono le autodichiarazioni di appartenenza etnica rilevate nel censimento del 2011:\nCultura.\nIstruzione.\nScuole.\nSul territorio comunale vi sono numerosi istituti scolastici. Nonostante il basso numero di abitanti, vi sono tre istituti scolastici superiori che servono un pi\u00f9 ampio comprensorio esteso ai territori comunali di Umago, Cittanova, Verteneglio, Grisignana, Portole e in parte anche di Parenzo. Tra gli istituti vi \u00e8 anche la scuola media superiore italiana \"Leonardo Da Vinci\".\nUniversit\u00e0.\nL'Universit\u00e0 Popolare Aperta di Buie fu fondata col nome di \"Universit\u00e0 Popolare\" nel 1951, allo scopo di fornire un percorso di studi per gli adulti del buiese: dall'alfabetizzazione primaria - necessaria soprattutto per il contado recentemente inurbatosi a seguito dell'esodo - fino ai livelli massimi d'istruzione.\nOggi essa oltre allo studio offre ai suoi studenti varie attivit\u00e0, tra cui il teatro semiprofessionistico e le attivit\u00e0 cinematografiche, affiancandosi alle varie associazioni e ai gruppi che operano sul territorio.\nBiblioteche.\n\u00c8 presente una biblioteca comunale situata all'interno dell'Universit\u00e0 Popolare Aperta di Buie. La struttura possiede pi\u00f9 di libri.\nUn'altra biblioteca \u00e8 gestita dalla Comunit\u00e0 degli Italiani di Buie. Questa si trova al primo piano del palazzo della comunit\u00e0 in piazza Tito 13.\nMusei.\nIl museo etnografico \u00e8 sito nell'odierna piazza Libert\u00e0 (ex piazza Le Porte), e rappresenta nel suo complesso una tipica casa istriana. All'entrata principale vi \u00e8 una zona diurna con il focolare (\"fogoler\") e tutti gli attrezzi necessari sia per alimentare il fuoco, sia per cucinare. Nel piano superiore \u00e8 situato il letto, con una zona per tessere con la presenza di un telaio autentico. Nel secondo piano, invece, vi \u00e8 un vano che attualmente \u00e8 utilizzato per l'allestimento di mostre d'arte. La cantina contiene, in una stanza, una riproduzione fedele di un frantoio (\"torcio\") per le olive, nonch\u00e9 uno per l'uva, mentre nell'altra stanza il focolare da fabbro, con il mantice e tutti gli oggetti per la lavorazione del ferro.\nMedia.\nA Buie si trovano giornali croati e italiani, compreso il quotidiano in lingua italiana di Fiume \"La Voce del popolo.\"\nSport.\nEsiste un club calcistico facente parte della Federazione Calcistica Croata: il\" Nogometni Klub Buje-Club Calcistico Buie\". Dal colore della maglia del club (verde) deriva l'inno della squadra: \"La maglia verde\" (cantato in dialetto veneto).\nGeografia antropica.\nSuddivisioni storiche.\nI rioni cittadini sono:\nFrazioni.\nIl comune di Buie \u00e8 diviso in ventuno insediamenti:\nEconomia.\nIn base ai dati della Camera di commercio di Pola, pi\u00f9 della met\u00e0 dei posti di lavoro durante il 2006 a Buie \u00e8 legata all'industria, segue il commercio e l'edilizia.\nAgricoltura.\nBuie per il territorio e per il clima \u00e8 ideale per la coltivazione di olive e viti, infatti il borgo \u00e8 noto per la produzione di olio extravergine di oliva e vino. A Buie ci sono ettari di vigneti, ettari di uliveti e frutteti, 160 ettari di ortaggi e 730 ettari di colture erbacee.\nBuie, pur non essendo politicamente in territorio italiano, fa parte dell'italiana \"Associazione citt\u00e0 del vino\", la quale riunisce tutti i comuni italiani che producono vino di buona qualit\u00e0.\nIndustria.\nCi sono industrie che operano nel campo dell'elettronica, dei prodotti chimici, delle telecomunicazioni e della lavorazione del legno. Zone imprenditoriali minori si trovano a Plovania e Caldania.\nAmministrazione.\nIl sindaco, eletto a giugno 2019 con il 56,69% dei voti, \u00e8 Fabrizio Vi\u017eintin."}
{"id": "285726", "revid": "110157", "url": "https://it.wikipedia.org/wiki?curid=285726", "title": "Regione di Krapina e dello Zagorje", "text": "La regione di Krapina e dello Zagorje (croato: \"Krapinsko-zagorska \u017eupanija\") \u00e8 una regione della Croazia settentrionale. Essa \u00e8 situata a nord di Zagabria e comprende l'omonima zona montagnosa (\"Hrvatsko Zagorje\") al confine con la Slovenia. Capoluogo della regione \u00e8 Krapina.\nCitt\u00e0 e comuni.\nLa regione di Krapina e dello Zagorje \u00e8 divisa in 7 citt\u00e0 e 25 comuni, qui sotto elencati (fra parentesi il dato relativo al censimento della popolazione del 2001)."}
{"id": "285729", "revid": "991694", "url": "https://it.wikipedia.org/wiki?curid=285729", "title": "Guerre Puniche", "text": ""}
{"id": "285731", "revid": "110157", "url": "https://it.wikipedia.org/wiki?curid=285731", "title": "Regione di Zagabria", "text": "La regione zagabrese (croato: \"Zagreba\u010dka \u017eupanija\") \u00e8 una regione della Croazia settentrionale che comprende il territorio situato intorno alla capitale, Zagabria; capoluogo della regione \u00e8 Zagabria, nonostante la citt\u00e0 non faccia parte della stessa e costituisca una regione a s\u00e9 stante.\nCitt\u00e0 e comuni.\nLa regione zagabrese \u00e8 divisa in 9 citt\u00e0 e 25 comuni, qui sotto elencati (fra parentesi il dato relativo al censimento della popolazione del 2001)."}
{"id": "285732", "revid": "46291", "url": "https://it.wikipedia.org/wiki?curid=285732", "title": "Mantoidei", "text": ""}
{"id": "285735", "revid": "2033069", "url": "https://it.wikipedia.org/wiki?curid=285735", "title": "Birds of Prey (serie televisiva)", "text": "Birds of Prey \u00e8 una serie televisiva di genere fantastico e d'azione realizzata dalla Warner Bros. Television nel 2002 e trasmessa sul proprio canale The WB.\nCreata da David Carson (anche produttore) e Shawn Levy, \u00e8 un telefilm ispirato all'omonimo fumetto della DC Comics. Si tratta di uno spin-off dell'universo di Batman, incentrato sulle avventure di Helena Kyle, nota come la Cacciatrice, figlia di Batman e Catwoman.\nPartita con un grande ascolto per la puntata pilota, la serie \u00e8 stata poi accolta poco calorosamente dai fan del fumetto e dal pubblico costringendo la Warner a interromperne la trasmissione dopo tredici puntate di un'ora ciascuna.\nIn Italia la serie \u00e8 stata trasmessa da Canal Jimmy a partire dal novembre 2005.\nTrama.\nDopo che il Joker ha paralizzato Barbara Gordon e Catwoman \u00e8 morta per mano di un misterioso assassino, Bruce Wayne, alias Batman, si esilia volontariamente da Gotham City.\nSette anni dopo, quando la citt\u00e0 viene ricostruita dopo un terremoto col nome di New Gotham, il ruolo di \"Guardiani della citt\u00e0\" passa a Barbara e a Helena Kyle, la figlia del Cavaliere Oscuro e della sua storica amante-rivale. Nel frattempo in citt\u00e0, queste ultime hanno preso il nome di Oracolo e di Cacciatrice.\nNella lotta contro i criminali metaumani della citt\u00e0 (alcuni pilotati dalla ex psichiatra Harleen Quinzell, psicopatica amante del Joker) si unir\u00e0 a loro l'adolescente dai poteri telepatici Dinah Redmond, arrivata a New Gotham da un'imprecisata citt\u00e0 per sfuggire a dei genitori adottivi i quali, intimoriti dalle capacit\u00e0 della ragazza, avrebbero voluto mandarla in un centro per la guarigione dei mutanti.\nIn un secondo tempo si scoprir\u00e0 che Dinah Laurel Lance \u00e8 la figlia di una supereroina, Black Canary.\nNelle loro imprese per la salvaguardia di New Gotham le donne sono affiancate dal detective Jesse Reese del dipartimento di polizia della citt\u00e0 e dal supporto morale di Alfred Pennyworth, il fedele maggiordomo di Bruce e della sua famiglia.\nEdizione italiana.\nIl doppiaggio italiano della serie \u00e8 stato curato da Cristiano Saraceni per Sedif."}
{"id": "285737", "revid": "729019", "url": "https://it.wikipedia.org/wiki?curid=285737", "title": "Coppa del Mondo di sci alpino 1986", "text": "La Coppa del Mondo di sci alpino 1986 fu la ventesima edizione della manifestazione organizzata dalla Federazione Internazionale Sci; ebbe inizio il 16 agosto 1985 a Las Le\u00f1as, in Argentina, e si concluse il 22 marzo 1986 a Bromont, in Canada. Per la prima volta venne stilata una classifica di specialit\u00e0 relativa alle gare di supergigante. Nel corso della stagione non si tennero n\u00e9 rassegne olimpiche n\u00e9 iridate.\nIn campo maschile furono disputate 46 gare (13 discese libere, 5 supergiganti, 7 slalom giganti, 13 slalom speciali, 7 combinate, 1 slalom parallelo), in 26 diverse localit\u00e0. Il lussemburghese Marc Girardelli si aggiudic\u00f2 la coppa di cristallo, il trofeo assegnato al vincitore della classifica generale; l'austriaco Peter Wirnsberger vinse la Coppa di discesa libera, il tedesco occidentale Markus Wasmeier quella di supergigante, lo svizzero Jo\u00ebl Gaspoz quella di slalom gigante e lo jugoslavo Rok Petrovi\u010d quella di slalom speciale. Girardelli era il detentore uscente della Coppa generale.\nIn campo femminile furono disputate 37 gare (10 discese libere, 5 supergiganti, 8 slalom giganti, 9 slalom speciali, 5 combinate), in 19 diverse localit\u00e0. La svizzera Maria Walliser si aggiudic\u00f2 sia la coppa di cristallo, sia quella di discesa libera; la tedesca occidentale Marina Kiehl vinse la Coppa di supergigante, la svizzera Vreni Schneider quella di slalom gigante e l'austriaca Roswitha Steiner, quella di slalom speciale. Michela Figini era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nP = Slalom parallelo\nClassifiche.\nCombinata.\nNel 1986 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1986 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "285738", "revid": "110157", "url": "https://it.wikipedia.org/wiki?curid=285738", "title": "Regione di Sisak e della Moslavina", "text": "La regione di Sisak e della Moslavina (croato: \"Sisa\u010dko-moslava\u010dka \u017eupanija\", in serbo: \u0421\u0438\u0441\u0430\u0447\u043a\u043e-\u043c\u043e\u0441\u043b\u0430\u0432\u0430\u0447\u043a\u0430 \u0436\u0443\u043f\u0430\u043d\u0438\u0458\u0430 \"Sisa\u010dko-moslava\u010dka \u017eupanija\") \u00e8 una regione della Croazia centrale.\nGeografia.\nEssa \u00e8 situata a sud di Zagabria, confina a est con Regione di Brod e della Posavina, Regione di Po\u017eega e della Slavonia, Regione di Bjelovar e della Bilogora; Regione di Zagabria verso nord, ad ovest confina con la Regione di Karlovac; a sud con la Bosnia ed Erzegovina. Capoluogo della Regione \u00e8 Sisak.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nIn seguito al ritorno dei profughi serbi nel territorio della Regione \u00e8 prevedibile che la percentuale di popolazione serba sia in tendenziale aumento.\nLe comunit\u00e0 italiane si trovano a Kutina e a Ciglenica dove hanno fondato delle associazioni che aderiscono all'Unione Italiana di Fiume. Si trovano sul territorio dalla seconda met\u00e0 dell'Ottocento e provengono dal bellunese.\nCitt\u00e0 e comuni.\nLa Regione di Sisak e della Moslavina \u00e8 divisa in 6 citt\u00e0 e 13 comuni, qui sotto elencati (fra parentesi il dato relativo al censimento della popolazione del 2001)."}
{"id": "285743", "revid": "1013865", "url": "https://it.wikipedia.org/wiki?curid=285743", "title": "Regione di Karlovac", "text": "La regione di Karlovac (croato: Karlova\u010dka \u017eupanija, in serbo: \u041a\u0430\u0440\u043b\u043e\u0432\u0430\u0447\u043a\u0430 \u0436\u0443\u043f\u0430\u043d\u0438\u0458\u0430 \"Karlova\u010dka \u017eupanija\") \u00e8 una regione della Croazia centrale.\nEssa \u00e8 situata a sudovest di Zagabria e confina a nord con la Slovenia ed a sud con la Bosnia ed Erzegovina. Capoluogo della regione \u00e8 Karlovac.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nIn seguito al ritorno dei profughi serbi nel territorio della regione \u00e8 verosimile che la percentuale di popolazione serba sia in tendenziale aumento.\nCitt\u00e0 e comuni.\nLa regione di Karlovac \u00e8 divisa in 5 citt\u00e0 e 16 comuni, qui sotto elencati (fra parentesi il dato relativo al censimento della popolazione del 2001)."}
{"id": "285744", "revid": "729019", "url": "https://it.wikipedia.org/wiki?curid=285744", "title": "Coppa del Mondo di sci alpino 1987", "text": "La Coppa del Mondo di sci alpino 1987 fu la ventunesima edizione della manifestazione organizzata dalla Federazione Internazionale Sci; ebbe inizio il 15 agosto 1986 a Las Le\u00f1as, in Argentina, e si concluse il 22 marzo 1987 a Sarajevo, in Jugoslavia. Nel corso della stagione si tennero a Crans-Montana i Campionati mondiali di sci alpino 1987, non validi ai fini della Coppa del Mondo, il cui calendario contempl\u00f2 dunque un'interruzione tra gennaio e febbraio.\nIn campo maschile furono disputate 34 gare (11 discese libere, 5 supergiganti, 8 slalom giganti, 8 slalom speciali, 2 combinate), in 19 diverse localit\u00e0. Lo svizzero Pirmin Zurbriggen si aggiudic\u00f2 sia la coppa di cristallo, il trofeo assegnato al vincitore della classifica generale, sia quelle di discesa libera, di supergigante e di slalom gigante; lo jugoslavo Bojan Kri\u017eaj vinse la Coppa di slalom speciale. Marc Girardelli era il detentore uscente della Coppa generale.\nIn campo femminile furono disputate 31 gare (7 discese libere, 5 supergiganti, 8 slalom giganti, 10 slalom speciali, 1 combinata), in 17 diverse localit\u00e0. La svizzera Maria Walliser si aggiudic\u00f2 sia la coppa di cristallo, sia quella di supergigante e di slalom gigante, quest'ultima a pari merito con la connazionale Vreni Schneider; altre due svizzere, Michela Figini e Corinne Schmidhauser, vinsero rispettivamente la Coppa di discesa libera e quella di slalom speciale. La Walliser era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1987 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1987 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "285747", "revid": "1543377", "url": "https://it.wikipedia.org/wiki?curid=285747", "title": "James Bond (ornitologo)", "text": "Biografia.\nBond nacque a Filadelfia e lavor\u00f2 come ornitologo alla Accademia di Scienze Naturali nella stessa citt\u00e0. Esperto di uccelli caraibici, scrisse il libro di riferimento in questa materia: \"Birds of the West Indies,\" pubblicato nel 1936 e tuttora in stampa nella quinta edizione (ISBN 0618002103). Bond vinse la Musgrave Medal dell\"'Institute of Jamaica\" nel 1952; la Brewster Medal della \"American Ornithologists Union\" nel 1954; la Leidy Medal della \"Academy of Natural Sciences\" nel 1975. Mor\u00ec al Chestnut Hill Hospital a Filadelfia all'et\u00e0 di 89 anni."}
{"id": "285748", "revid": "770813", "url": "https://it.wikipedia.org/wiki?curid=285748", "title": "United States Army", "text": "L'Esercito degli Stati Uniti d'America (in inglese: United States Army, spesso abbreviato in U.S. Army) costituisce la pi\u00f9 grande delle forze armate degli Stati Uniti d'America.\nIl nucleo originario fu il Continental Army, istituito il 14 giugno 1775, prima della dichiarazione d'indipendenza, per affrontare la prevedibile guerra contro le forze del Regno Unito. \nNell'anno fiscale 2017 lo United States Army si componeva di 475.000 soldati, la Army National Guard (ARNG) 342.000, la United States Army Reserve (USAR) 198.000, ripartito in 10 divisioni e unit\u00e0 indipendenti.\nStoria.\nLa rivoluzione americana ed il \"Continental Army\".\nIl 14 giugno 1775 il Congresso Continentale affid\u00f2 al Generale Washington il comando dell'Esercito Continentale con la missione di contrastare la Gran Bretagna. Inizialmente tale esercito fu profondamente influenzato dalle tecniche e procedure di combattimento dell'Esercito britannico data la sua composizione essenzialmente di ex militari della Corona. Con il progredire degli eventi della guerra di indipendenza americana, l'esercito continentale fu molto influenzato dalla Francia e dalla Prussia, grazie alla loro assistenza, specialmente con il generale Friedrich Wilhelm von Steuben.\nGeorge Washington utilizz\u00f2 la tecnica della guerra di logoramento e della guerriglia (attacca e scappa) e grazie anche all'aiuto di francesi, spagnoli e olandesi l'Esercito continentale, dopo le vittorie di Trenton e Princeton e la risolutiva vittoria di Yorktown, ebbe la meglio sulle forze ostili. Tale successo venne sancito e riconosciuto dal Trattato di Parigi con cui venne riconosciuta l'indipendenza degli Stati Uniti. Per sostituire il Continental Army, sciolto dopo la guerra, il Congresso cre\u00f2 il 3 giugno 1784 lo United States Army.\nI conflitti nel XIX secolo e la guerra di secessione.\nNel 1812-1815 si consum\u00f2 la seconda e risolutiva guerra anglo-americana. In tale conflitto, le forze americane si rivelarono meno efficaci rispetto al precedente conflitto, ma ebbero comunque la meglio sugli avversari.\nInizialmente le truppe americane non riuscirono a difendere dall'attacco britannico la nuova capitale Washington, che venne presa e data alle fiamme dagli occupanti dopo la disastrosa battaglia di Bladensburg, rappresaglia per l'attacco americano ai possedimenti britannici in Canada. Vennero dati alle fiamme e distrutti gran parte degli edifici pubblici e di Governo, compresa la Casa bianca, ma vennero risparmiati gli edifici pubblici.\nTuttavia, l'esercito regolare dimostr\u00f2 di essere abbastanza professionale per avere la meglio sulle truppe britanniche, come accadde nella battaglia di Niagara, sotto il comando dei generali Winfield Scott e Jacob Brown.\nDue settimane dopo tale battaglia e contemporaneamente alla vittoria americana ottenuta da Andrew Jackson nella battaglia di New Orleans, venne stipulato un trattato tra le parti, che sanciva il mantenimento dello \"status quo\".\nSuccessivamente, dal 1815 al 1860, le truppe americane furono coinvolte in numerosissimi conflitti, per lo pi\u00f9 su piccola scala, contro i nativi americani, a causa delle mire espansionistiche americane secondo la dottrina del \"Manifest Destiny\".\nL'esercito americano combatt\u00e9 e vinse anche la breve guerra messicano-americana, la cui vittoria port\u00f2 l'annessione di tutti o parte degli Stati della California, Nevada, Utah, Colorado, Arizona, Wyoming e Nuovo Messico.\nLa guerra civile americana (1861-1865) fu la guerra pi\u00f9 dispendiosa per gli Stati Uniti. Dopo la secessione degli Stati del Sud, le truppe del sud attaccarono, iniziando formalmente la guerra, le truppe avversarie a Fort Sumter a Charleston (Carolina del Sud). Per i primi due anni, le truppe confederate furono saldamente prevalenti su quelle degli Stati Uniti, ma dopo le battaglie risolutive di Gettysburg in oriente e Vicksburg in occidente, la netta supremazia industriale e tecnologica degli Stati del Nord port\u00f2 alla sconfitta della Confederazione che fu costretta a chiedere la resa incondizionata ad Appomattox nel mese di aprile 1865. In base ai dati del censimento 1860, l'8% di tutti i maschi bianchi di et\u00e0 compresa tra 13-43 morirono in guerra: 6% al Nord e il 18% nel Sud. In seguito alla guerra civile, l'esercito americano ha combattuto una lunga battaglia con i nativi americani, che hanno resistito all'espansione degli Stati Uniti verso il centro del continente.\nAl termine della guerra di secessione americana, con una legge del 1866 voluta dal presidente Andrew Johnson, si ristruttur\u00f2 profondamente l'esercito trasformandolo fondamentalmente in un organismo di polizia militare con compiti di controllo dell'ordine negli ex-Stati confederati e nei territori dell'Ovest.\nGli stipendi, inoltre, venivano pagati in assegni al portatore che dovevano essere cambiati in danaro contante a spese dell'interessato. A questo si aggiunga che la prima vestizione dei soldati era a carico del Governo (camicia blu scura con pantaloni blu chiari e stivali al ginocchio), ma che successivamente riparazioni e nuovi capi di vestiario erano a carico degli interessati; da ci\u00f2 si deduce che le \"uniformi\" erano spesso molto poco uniformi lasciando ampio spazio, specie tra gli ufficiali, a capi di vestiario \"civile\" (famosa la giacca di pelle chiara con frange alle maniche proprio del ten. col. George Armstrong Custer).\nTuttavia, a partire dalla fine del XIX secolo, gli Stati Uniti divennero un potenziale attore della politica internazionale e le vittorie conseguite nella guerra ispano-americana e nella guerra filippino-americana e gli interventi in America latina e in Cina in occasione della ribellione dei Boxer le fecero acquisire maggior prestigio e ne aumentarono l'estensione territoriale.\nIl XXI secolo e l'impegno internazionale.\nDopo la fine della guerra fredda e gli attentati dell'11 settembre e l'inizio della guerra globale al terrorismo, lo U.S. Army in accordo col resto delle Forze Armate nazionali e della Nato \u00e8 stato impiegato in due grandi operazioni militari: l'invasione dell'Afghanistan nel 2001 e la seconda guerra del Golfo in Iraq nel 2003. In Iraq l'US Army ha subito pi\u00f9 di 4\u00a0000 perdite e migliaia di feriti.\nLo U.S. Army \u00e8 impegnato in un cruciale programma di modernizzazione secondo la dottrina network-centrica. Con la cancellazione del programma \"FCS\", il programma di modernizzazione pi\u00f9 importante \u00e8 il TDB.\nCompetenze e funzioni.\nLo U.S.Army \u00e8 la branca terrestre delle forze armate degli Stati Uniti d'America; la sua missione primaria \u00e8 quella di fornire le strategie e le capacit\u00e0 necessarie alla sicurezza e alla difesa nazionale degli Stati Uniti d'America e il suo controllo \u00e8 affidato al Department of the Army, uno dei tre dipartimenti facenti capo al Dipartimento della Difesa.\nA capo del Dipartimento dell'Esercito \u00e8 posto un funzionario civile che assume il titolo di Segretario dell'Esercito, equivalente ad un Sottosegretario di Stato alla Difesa italiano con delega all'Esercito, e assume il vertice della gerarchia dell'Esercito. All'apice della gerarchia militare \u00e8 posto il Capo di Stato Maggiore dell'Esercito, che \u00e8 il pi\u00f9 alto Ufficiale in grado dell'Esercito. La legislazione statunitense prospetta per tale branca le seguenti funzioni:\nOrganizzazione.\nStruttura.\nLo U.S. Army \u00e8 composto da tre componenti, una attiva e due di riserva:\nOrganizzazioni delle unit\u00e0 regolari.\nL'US Army consiste di dieci divisioni attive oltre a diverse unit\u00e0 indipendenti. Il numero di unit\u00e0 \u00e8 destinato a crescere, con quattro nuove brigate che saranno complete nel 2013, per un totale di 74\u00a0200 soldati in pi\u00f9 rispetto al gennaio 2007. Ogni divisione consister\u00e0 in quattro brigate operative terrestri, almeno una brigata d'aviazione come pure una d'artiglieria e una per i servizi di supporto. Sar\u00e0 possibile aggiungere brigate addizionali ai quartier generali delle divisioni in base alle missioni assegnate.\nAll'interno dell'Army National Guard (Guardia Nazionale) e dell'Army Reserve (Riserva dell'Esercito) ci sono altre otto divisioni, oltre quindici brigate di manovra, altre brigate di supporto e battaglioni indipendenti di cavalleria, fanteria, artiglieria, aviazione, genio e di supporto. L'Army Reserve fornisce virtualmente tutti i membri delle operazioni psicologiche (\"psychological operations\") e degli affari civili.\nSpecial Operations Forces - Forze per operazioni speciali.\n US Army Special Operations Command (Aviotrasportato):\nEquipaggiamenti.\nArmi.\nL'arsenale dello US Army \u00e8 molto vario e fornito.\nLa maggior parte delle forniture militari sono \"made in U.S.\", cosa che favorisce la crescita della fiorente industria militare nazionale, ma ci sono anche prodotti provenienti da industrie estere, compresa quella italiana.\nLe principali armi in dotazione sono:\nInoltre esistono varie armi che non sono ancora adottate o sono in fase di test:\nVeicoli.\nIl parco macchine dello US Army \u00e8 uno dei pi\u00f9 nutriti del mondo. Associa un gran numero di veicoli di produzione statunitense, ma anche straniera considerati \"allo stato dell'arte\" il meglio che ci sia in circolazione. Questi mezzi sono generalmente i pi\u00f9 costosi non solo nell'acquisto, ma anche nel cosiddetto \"life cost cycle\", cosa che li rende acquistabili solo da un numero limitatissimo di clienti.\nI principali mezzi ad inventario sono:\nMezzi aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nPersonale.\nIl personale dello U.S. Army \u00e8 costituito dai militari in servizio in una delle tre componenti: il \"Regular Army\" (tecnicamente definito \"United States Army\" senza ulteriori specificazioni), la Riserva e la Guardia Nazionale dell'Esercito; in particolari periodi storici ne \u00e8 esistita anche una quarta, l\"Army of the United States\", composto dai soldati reclutati coattivamente mediante il servizio di leva obbligatorio, che per\u00f2 \u00e8 stato disattivato nel 1972. Vanno perci\u00f2 esclusi dal computo del personale i dipendenti civili del dipartimento dell'Esercito (a sua volta suddivisione del dipartimento della Difesa del governo federale), unit\u00e0 aggregate da altre forze armate o agenzie governative e i \"contractor\" che vengono ingaggiati per operazioni militari o paramilitari.\nIl termine corretto per definire un generico militare dello U.S. Army, a prescindere dal grado o dalla funzione rivestiti, \u00e8 \u201c\"Soldier\"\u201d.\nOrganico.\nL'organico dello U.S. Army \u00e8 definito dal dipartimento della Difesa, che annualmente presenta una proposta di bilancio della Difesa al Presidente degli Stati Uniti. Questi, a sua volta, la propone al Congresso perch\u00e9 sia approvata in entrambe le camere. Nel 2017 l'Esercito statunitense poteva contare su soldati complessivi, cos\u00ec suddivisi fra le tre componenti summenzionate:\nGerarchia militare.\n\u00c8 presentata la successione gerarchica dei gradi dello U.S. Army. In ragione delle diverse radici storiche e culturali, la denominazione e la suddivisione in gradi dell'Esercito statunitense non \u00e8 interamente sovrapponibile a quella dell'Esercito italiano, da cui proviene principalmente la terminologia militare della lingua italiana, e questo rende una traduzione integrale non sempre possibile.\n\"Commissioned officers\".\nI \"commissioned officers\" equivalgono alla categoria ufficiali delle forze armate italiane. La \u201c\"commission\"\u201d \u00e8 il documento con cui il Capo dello Stato conferisce all'ufficiale i suoi poteri. Dalla guerra d'indipendenza americana in poi, in poi la \"commission\" degli ufficiali statunitensi viene firmata dal Presidente degli Stati Uniti all'atto dell'immissione in ruolo di ciascun nuovo ufficiale.\n\"Warrant Officers\".\nIl ruolo dei \"Warrant Officers\" \u00e8 formato da ufficiali specialisti provenienti prevalentemente dalla categoria degli \"enlisted\"; si colloca gerarchicamente fra i sottufficiali (NCO) e gli ufficiali (commissioned officers). Non \u00e8 possibile proporre una traduzione del termine \"warrant officer\", categoria presente nelle forze armate anglosassoni. \u201c\"Warrant\"\u201d indica un \u201cmandato\u201d, un documento sempre a firma del Capo dello Stato che affida al militare i poteri in questione, diversi e pi\u00f9 limitati rispetto a quelli stabiliti nella \"commission\".\n\"Enlisted\".\nLa categoria degli \"enlisted\", che potrebbe essere indicata con \u201csottufficiali e truppa\u201d in italiano, comprende la truppa (gradi da \"private\", soldato semplice, a \"specialist\") e i \"non-commissioned officers\" (NCO), alla lettera \u201cufficiali senza commissione\u201d (in quanto non ricevono nessun tale documento, ma vengono scelti internamente dalla gerarchia e da essa ricevono le loro prerogative) e solitamente tradotti per analogia \u201csottufficiali\u201d.\nAddestramento.\nL'addestramento nell'US Army \u00e8 generalmente diviso in due categorie: individuale e collettivo.\nIl \"basic training\" (addestramento di base per le reclute) consiste in dieci settimane, a cui segue l\"'Advanced Individualized Training\" (AIT) (Addestramento Individuale Avanzato), in cui i soldati vengono preparati per la loro MOS (\"Military Occupational Specialties\", Specializzazione Occupazionale Militare, che indica il particolare campo di competenze del militare) in una delle molte localit\u00e0 di addestramento negli Stati Uniti. La durata dell'AIT varia a seconda del MOS in questione.\nPer i futuri ufficiali, invece, l'addestramento \u00e8 preceduto dalla preparazione precedente alla nomina in diverse sedi: all'Accademia Militare degli Stati Uniti di West Point, al \"Reserve Officers' Training Corps\" (Corpo d'Addestramento per gli Ufficiali della Riserva, un corso offerto agli studenti universitari in cambio di borse di studio e benefici) o all\"'Officer Candidate School\" (Scuola Candidati Ufficiali, sita a Fort Benning, Georgia, che accetta sia civili che militari). In seguito alla nomina, i neo-ufficiali sono inviati al \"Basic Officer Leaders Course\" (in precedenza \"Officer Basic Course\"), che varia nel tempo e nel luogo a seconda del futuro impiego.\nL'addestramento collettivo prende luogo sia nel luogo di servizio assegnato alle unit\u00e0 che nei tre \"Combat Training Centers\" (CTC) (Centri di Addestramento al Combattimento): il \"National Training Center\" (NTC) a Fort Irwin, California; il \"Joint Readiness Training Center\" (JRTC) a Fort Polk, Louisiana; il \"Joint Multinational Training Center\" (JMRC) nella \"Hohenfels Training Area\" ad Hohenfels, Germania.\n\"The 7 Army Core Values\".\nNegli anni novanta del XX secolo, l'US Army adott\u00f2 ufficialmente quelli che divennero noti come \"The 7 Army Core Values\" (I sette valori fondamentali dell'Esercito). Nell'ordine, essi sono:\nI sette valori fondamentali (\"Core Values\") vengono esposti in quest'ordine, a formare l'acronimo LDRSHIP (leadership)."}
{"id": "285749", "revid": "1928920", "url": "https://it.wikipedia.org/wiki?curid=285749", "title": "S\u00f6ren Kierkegaard", "text": ""}
{"id": "285753", "revid": "124429761", "url": "https://it.wikipedia.org/wiki?curid=285753", "title": "Plusvalenza", "text": "In economia la plusvalenza \u00e8 un aumento di valore entro un determinato periodo di tempo di beni immobili (ad esempio abitazioni) e di valori mobiliari (ad esempio azioni).\nQuesto aumento di valore ha rilevanza soprattutto ai fini fiscali in quanto le plusvalenze indicano una maggiore capacit\u00e0 contributiva e sono spesso gravate da imposte dirette. A differenza di altri redditi da capitale, non vengono calcolati sulla base imponibile dell'IRPEF. Sono assoggettate ad IRPEF le plusvalenze derivanti da partecipazioni qualificate al capitale di una societ\u00e0 - \"azioni\" - (&gt;2% diritti di voto, o &gt;5% del capitale azionario per le quotate; &gt;20% e &gt;25% per le non quotate). Inoltre, le plusvalenze di beni strumentali all'esercizio di professioni o arti (con l'esclusione degli oggetti d'arte di antinquariato e da collezione), concorrono alla formazione del reddito da lavoro autonomo ai fini IRPEF.\nAnche le plusvalenze relative a titoli non partecipativi, valute, metalli preziosi e i proventi dei prodotti derivati sono soggette ad IRPEF. Mentre alcune plusvalenze vengono tassate solo ed esclusivamente se previsto dalla legge (ad esempio, plusvalenze derivanti dalla cessione di immobili che siano stati in detenzione per pi\u00f9 di 5 anni).\nUn aspetto particolare \u00e8 costituito dalle plusvalenze (parzialmente) esenti da imposta, le cosiddette \"Pex\" (esenzioni fiscali delle plusvalenze).\nAltro aspetto molto rilevante delle plusvalenze \u00e8 la loro natura contabile, non costituendo ricavo monetario, ma solo un aumento di redditivit\u00e0, non contribuiscono alla copertura dei debiti a breve termine. Non si pu\u00f2 dunque basare una struttura finanziaria prevalentemente sulle plusvalenze perch\u00e9 si rischierebbe la morosit\u00e0."}
{"id": "285777", "revid": "118448347", "url": "https://it.wikipedia.org/wiki?curid=285777", "title": "Industria metalmeccanica", "text": "L'industria metalmeccanica \u00e8 il settore industriale che riguarda la lavorazione dei metalli e la produzione di oggetti in metallo. La metalmeccanica quindi utilizza i prodotti semilavorati dell'industria metallurgica per l'ottenimento dei prodotti finiti. La produzione di macchinari o impianti destinati a settori produttivi (ad esempio le macchine tessili, le macchine agricole, quelle da cantiere o gli impianti di fabbrica) \u00e8 un segmento specifico e cruciale di questo comparto ed \u00e8 detto meccanica strumentale.\nI settori che compongono la metalmeccanica.\nI settori che compongono l'industria metalmeccanica sono:\nStatistiche.\nAl 2015 la produzione meccanica di tecnologie componentistica ha raggiunto il valore dei 44 miliardi di euro, caratterizzata da una crescita omogenea del valore della produzione nell'industria dei sistemi di pompaggio, della costruzione di caldaie, rubinetti, impianti di verniciatura e lavaggio."}
{"id": "285778", "revid": "1602064", "url": "https://it.wikipedia.org/wiki?curid=285778", "title": "Megaraptor namunhuaiquii", "text": "Il megaraptor (Megaraptor namunhuaiquii) era un dinosauro carnivoro vissuto nella parte inferiore del Cretaceo superiore in Sudamerica. \nDescrizione.\nI primi resti frammentari di questo dinosauro, lungo forse 9-11 metri, vennero scoperti nel 1997 e descritti da Fernando E. Novas un anno dopo, e includevano un enorme artiglio falciforme lungo circa trenta centimetri, simile a quello dei dromeosauridi ma molto pi\u00f9 grande. Proprio per questo motivo il megaraptor venne subito considerato il pi\u00f9 grande fra questi dinosauri, qualcosa di simile a un gigantesco \"Velociraptor\", dotato di una \"falce\" sulle zampe posteriori. \nScoperte pi\u00f9 recenti, per\u00f2, hanno portato a una riconsiderazione di questa interpretazione. Una zampa anteriore completa, infatti, dimostra che l'artiglio era posizionato sulla \"mano\", e non sul \"piede\". La zampa, inoltre, assomiglia molto a quelle dei carnosauri gi\u00e0 noti, anche se differisce in modo singolare da quelle degli allosauridi e dei carcarodontosauridi; \"Megaraptor\", dunque, potrebbe effettivamente appartenere a una nuova famiglia di grandi teropodi con insolite specializzazioni negli arti anteriori. Sono conosciuti due esemplari frammentari di \"Megaraptor\" provenienti da Portezuelo, un altro (classificato per ora come \"Megaraptor\" sp.) proviene da bayo Barreal (ed \u00e8 come i precedenti frammentario), inoltre nel medesimo giacimento di Portezuelo sono stati rinvenuti frammenti di ossa attribuibili a \"Megaraptor\".\n\u00c8 interessante notare che anche lo spinosauride \"Baryonyx\", prima della descrizione ufficiale, era stato pubblicizzato come un dromeosauride, a causa dello smisurato artiglio che risult\u00f2 poi appartenere alle \"mani\".\nNel 2009 \"Megaraptor\" \u00e8 stato inserito nella nuova famiglia dei Neovenatoridae, ma la classificazione \u00e8 tuttora incerta.\nIn particolare tanto \"Megaraptor\", quanto il simile \"Austroraptor\" del cretaceo del Queensland, potrebbero essere dei celurosauridi di grossa taglia imparentati pi\u00f9 o meno strettamente con i tirannosauroidi longirostrini, e far quindi parte di Tyrannosauroidea, magari imparentati anche con \"Eotyrannus\" un tirannosauroide che, tra l'altro, aveva zampe anteriori particolarmente lunghe (Porfiti et al. 2014). In attesa di reperti pi\u00f9 completi ed ulteriori analisi cladistiche, l'ipotesi che si tratti di celurosauridi imparentati con Tyrannosauroidea \u00e8 quella che sta, comunque, aumentando pi\u00f9 rapidamente i propri consensi, in particolare grazie agli studi di J. D. Porfiri e F. E. Novas. Comunque non si pu\u00f2 escludere una parentela pi\u00f9 remota, anche per ragioni biogeografiche (parrebbero tutti di origine gondwanica), e quindi magari interni ad un clade separato di \"Coelurosauria\", che ha sviluppato convergenze con Tyrannosauroidea, oppure appartenente ad un'altra famiglia di Tyrannosauroidea come i piuttosto basali Proceratosauridae, clade a sua volta istituito solo recentemente (2010, O. Rahut et al.) e poco conosciuto.\nA Marzo 2020, secondo una nota del Museo di Scienze Naturali Bernardino Rivadavia, un gruppo di ricerca guidato dallo stesso Fernando Novas ha scoperto in Patagonia i resti pi\u00f9 recenti mai trovati di un nuovo Megaraptor risalente a circa 70 milioni di anni fa."}
{"id": "285780", "revid": "110157", "url": "https://it.wikipedia.org/wiki?curid=285780", "title": "Grandi Stazioni", "text": "Grandi Stazioni S.p.A. \u00e8 stata un'impresa pubblica nata nel 1998 con lo scopo di riqualificare e gestire, anche commercialmente, le 14 maggiori stazioni italiane. Divisa nel settembre 2015 dalle Ferrovie dello Stato Italiane (FS) in tre societ\u00e0 (GS Retail, GS Rail, GS Immobiliare); dal giugno 2016 la Retail \u00e8 controllata al 100% dalla cordata italo-francese Antin-Borletti-Icamap.\nLa concessione durer\u00e0 sino al 2040. La Rail e l'Immobiliare restano sotto il controllo di FS.\nStoria.\nPreceduta nel 2015 dalla privatizzazione dei 465 negozi di Grandi Stazioni, la societ\u00e0 GS Retail \u00e8 acquisita nel giugno 2016 all'asta per 953 milioni di euro (comprensivi di 193 milioni di debiti) dalla cordata formata dal fondo infrastrutturale francese Antin, dall'imprenditore italiano Maurizio Borletti (con l'11% del capitale) e dal gestore di fondi immobiliari Icamap. La cordata batte tre concorrenti: l'asse Altarea-APG Predica (806 milioni), il fondo USA Lone Star (800 milioni) e Deutsche Asset Management (744,5 milioni).\nDal febbraio 2017, l'amministratore delegato di GS Retail \u00e8 Alberto Baldan, con alle spalle dieci anni di responsabile di Rinascente. Il piano, basato sul modello testato con il format \"Mercato centrale\" a Firenze e Roma, \u00e8 di partire dalla riqualificazione degli spazi circostanti la stazione.\nStazioni.\nLa stazione di Roma Termini \u00e8 stata il progetto pilota del programma Grandi Stazioni.\nLe stazioni gestite dal gruppo sono:\nA queste si aggiunge la realizzanda Stazione di Firenze Belfiore, dedicate al sistema dell'alta velocit\u00e0. Grandi Stazioni lavora anche oltre i confini italiani: nel dicembre 2003, infatti, l'azienda ha ufficializzato il proprio incarico nella Repubblica Ceca per la riqualificazione e gestione di tre importanti scali ferroviari: Praga Centrale, Karlovy Vary e Mari\u00e1nsk\u00e9 L\u00e1zn\u011b.\nStruttura e azionisti.\nNel settembre 2015 Ferrovie dello Stato decide di dividere gli scali di Grandi Stazioni S.p.A. in tre societ\u00e0: GS Retail (spazi commerciali, deposito bagagli, servizi igienici) che va all'asta; GS Rail (le infrastrutture), che resta a FS; GS Immobiliare, proprietaria degli immobili e che resta sotto il controllo di FS.\nGrandi Stazioni Retail.\nPrima di essere ceduta alla cordata italo-francese Antin-Borletti-Icamap, Grandi Stazioni S.p.A. era controllata al 60% da Ferrovie dello Stato e al 40% da Eurostazioni S.p.A.\nGrandi Stazioni Rail.\nLa societ\u00e0 Grandi Stazioni Rail \u00e8 controllata al 100% da Ferrovie dello Stato. Gestisce le aree ed i sistemi ferroviari delle grandi stazioni italiane.\nGrandi Stazioni Immobiliare.\nControllata da Ferrovie dello Stato al 60% e da Eurostazioni al 40%, \u00e8 proprietaria e valorizza le propriet\u00e0 immobiliari delle grandi stazioni italiane.\nPartecipazioni.\nGrandi Stazioni S.p.A. detiene partecipazioni in diverse societ\u00e0:\nPartecipazioni dismesse:\nDati economici e finanziari.\nGrandiStazioni S.p.A. ha avuto ricavi operativi nel 2008 per 180,47 milioni di euro, EBIT di 27,23 milioni, utili per 15,02 milioni, partecipazioni per 4,07 milioni che hanno fruttato 2,59 milioni di dividendi, posizione finanziaria netta di 139,64 milioni, debiti per 311,56 milioni, 92,86 milioni di patrimonio netto, 227 dipendenti.\nNel 2009 la societ\u00e0 ha avuto ricavi operativi per 183,75 milioni, di cui:\nSempre nel 2009, la societ\u00e0 stava effettuando interventi per un valore totale di 541,2 milioni di euro, di cui 240,6 milioni gi\u00e0 investiti. Aveva 235 dipendenti, deteneva immobili e terreni per un valore di 52,92 milioni di euro e aveva debiti per 346,25 milioni.\nGalleria d'immagini.\nImmagini delle 14 maggiori stazioni ferroviarie italiane:"}
{"id": "285783", "revid": "77358", "url": "https://it.wikipedia.org/wiki?curid=285783", "title": "Londra Gatwick", "text": ""}
{"id": "285785", "revid": "124898749", "url": "https://it.wikipedia.org/wiki?curid=285785", "title": "Ciclo di Carnot", "text": "In termodinamica il ciclo di Carnot \u00e8 un ciclo termodinamico diretto, il pi\u00f9 semplice tra due sorgenti termiche. Il ciclo \u00e8 costituito solo da trasformazioni reversibili: due isotermiche e due adiabatiche. Il suo nome deriva da quello del fisico francese Nicolas L\u00e9onard Sadi Carnot.\nIl ciclo di Carnot ha la propriet\u00e0 di essere il ciclo termodinamico che evolve tra le due sorgenti con il rendimento termodinamico maggiore. Non esiste nessun altro ciclo con temperature estreme pari a quelle delle isoterme del ciclo di Carnot, tale da avere un rendimento superiore a quello di Carnot.\nPer questi motivi viene usato come ciclo di riferimento per applicazioni reali come pompe di calore e cicli frigoriferi.\nLa macchina di Carnot.\nIl ciclo di Carnot \u00e8 un ciclo teorico, la sua realizzazione richiede lo studio di una macchina termica teorica in cui un gas altrettanto teorico \u00e8 soggetto ad un ciclo termodinamico. Questa affermazione lascia intendere che \u00e8 impossibile realizzare una macchina termica reale a cui si pu\u00f2 applicare il ciclo di Carnot.\nLa macchina teorica si dice macchina di Carnot. Essa necessita di due sorgenti di calore a temperature differenti e si schematizza generalmente come un cilindro chiuso con un pistone con le pareti isolate come un Sistema adiabatico contenente del gas che pu\u00f2 scambiare calore solo attraverso il fondo del cilindro.\nLe quattro trasformazioni.\nIl ciclo di Carnot di un gas perfetto \u00e8 composto da 4 trasformazioni reversibili (1-2) e (3-4) a temperature rispettivamente formula_1 (2-3) e (4-1):\nIl risultato di questo ciclo \u00e8 dimostrare che, avendo a disposizione una macchina di Carnot ideale, un gas perfetto e due sorgenti a differenti temperature, \u00e8 possibile ottenere lavoro riportando il sistema nelle condizioni iniziali.\nRendimento di un ciclo di Carnot.\nLa caratteristica fondamentale della macchina di Carnot \u00e8 che il suo rendimento non dipende dal fluido impiegato nel ciclo, ma dalle sole temperature delle sorgenti con le quali scambia il calore (anzi, pi\u00f9 precisamente, dal rapporto delle due temperature). \nQuesto importantissimo risultato di termodinamica teorica va sotto il nome di Teorema di Carnot.\nIl rendimento di una macchina termica \u00e8, in generale, il rapporto tra il lavoro utile che la macchina riesce a compiere e il calore totale assorbito dal sistema. Se un ciclo viene eseguito \"n\" volte, il rendimento della macchina sar\u00e0 allora:\ndove formula_7 \u00e8 il lavoro totale compiuto dalla macchina, e formula_8 il calore totale assorbito da questa.\nNel caso del ciclo di Carnot, il rendimento sar\u00e0 pari a\nDa quest'ultima espressione \u00e8 possibile far discendere che il rendimento dipende solo dalle temperature formula_3 e formula_11 poich\u00e9 lo scambio di calore avviene solo durante le isoterme (\"rendimento di Carnot\"):\nSi vede subito che il rendimento \u00e8 massimo (100%) solo per formula_13 K (Zero assoluto), temperatura irraggiungibile per qualunque corpo. Ne consegue che, indipendentemente da ogni dettaglio il rendimento teoricamente realizzabile con un ciclo di Carnot, sar\u00e0 sempre inferiore all'unit\u00e0.\nQuesto risultato \u00e8 in accordo con il secondo principio della termodinamica che vieta la possibilit\u00e0 di produrre il moto perpetuo di seconda specie. \nDunque \u00e8 possibile riassumere l'enunciato di Carnot in due importanti parti:\nImportante conseguenza dell'enunciato di Carnot: il calore \u00e8 una forma di energia di seconda specie poich\u00e9 non si pu\u00f2 trasformare interamente in altre forme di energia.\nDeterminazione del rendimento teorico.\nIl \"rendimento di Carnot\" pu\u00f2 essere ricavato sia mediante l'applicazione della legge dei gas perfetti, sia mediante il bilancio complessivo dell'entropia.\nDalla legge dei gas perfetti.\nOltre a dimostrare la correttezza del \"rendimento di Carnot\", si pu\u00f2 verificare come il rapporto di compressione delle due trasformazioni isoterme che costituiscono il ciclo coincidano (ovviamente occorre considerare entrambe le trasformazioni isoterme come se fossero trasformazioni di espansione, oppure di compressione. In caso contrario i due rapporti di compressione saranno l'uno l'inverso dell'altro).\nSe la trasformazione parte dal punto 1 (in figura), la prima trasformazione \u00e8 una espansione isoterma. Per la legge dei gas perfetti, i volumi nei quattro punti sono dati da:\nPer una trasformazione adiabatica vale formula_18, dove formula_19 \u00e8 una costante. Essendo due le trasformazioni adiabatiche, si avranno due valori diversi di formula_19. Quindi si avr\u00e0\nSostituendo quest'ultimo sistema di equazioni al precedente, si possono calcolare i rapporti formula_22 e formula_23, che risultano\nIl rendimento pu\u00f2 ora essere calcolato come\nil lavoro di una isoterma \u00e8 dato dall'integrale formula_26, che ha come risultato formula_27. Pertanto il rendimento diventa\ni logaritmi naturali, come visto in precedenza, hanno come argomento il medesimo numero (rapporto di compressione) che pertanto esso pu\u00f2 essere messo in evidenza al numeratore, e semplificato con il termine al denominatore, ottenendo, in definitiva\novvero il \"rendimento di Carnot\".\nDall'entropia.\nLe trasformazioni adiabatiche non comportano scambi di calore. Tracciare il loro grafico su un diagramma entropico produrrebbe una isoentropica, ovvero una retta verticale, che indica una variazione nulla dell'entropia. Per una trasformazione isotermica, la variazione di entropia \u00e8 semplicemente il rapporto tra il lavoro compiuto e la temperatura, costante. Pertanto:\ne il calore sar\u00e0 dato da (per una isoterma la variazione di energia interna \u00e8 nulla, pertanto il calore equivale al lavoro):\nIl rendimento formula_32 diventa allora\nche coincide con quella calcolata in precedenza con l'applicazione della legge dei gas perfetti.\nCoefficiente di prestazione.\nPer il ciclo di Carnot inverso il coefficiente di prestazione formula_34 di una macchina frigorifera e il coefficiente di prestazione formula_35 di una pompa di calore dipendono dalle sole temperature delle isoterme tra cui evolve il ciclo, in quanto il rapporto tra il calore scambiato con una sorgente e la relativa temperatura \u00e8 costante:\nIn cui formula_38 rappresenta la temperatura a cui \u00e8 esposto l'evaporatore, mentre formula_39 rappresenta la temperatura a cui \u00e8 esposto il condensatore dell'impianto.\nNel primo caso l'effetto utile \u00e8 il calore asportato dall'evaporatore, nel secondo caso \u00e8 il calore ceduto dal condensatore.\nSi ricorda che il coefficiente di prestazione \u00e8 equivalente al coefficiente di effetto utile (simbolo \u03b5), in entrambi i casi."}
{"id": "285807", "revid": "122630845", "url": "https://it.wikipedia.org/wiki?curid=285807", "title": "Carcharias taurus", "text": "Lo squalo toro (\"Carcharias taurus\") \u00e8 uno squalo appartenente alla famiglia degli odontaspididi e all'ordine dei lamniformi. Si tratta di un grosso predatore abitante delle acque costali di tutto il mondo con nomi diversi a seconda del luogo in cui abita. A discapito del suo aspetto \u00e8 relativamente placido e si muove lentamente, nonostante sia un ottimo nuotatore. \u00c8 a rischio d'estinzione.\nSpesso, in italiano, viene confuso con il \"Carcharhinus leucas\", a causa del nome inglese di quest'ultimo, \"bull shark\".\nDistribuzione.\nLo squalo si raduna tipicamente nelle acque costiere, alla profondit\u00e0 di 10-60 metri, anche se \u00e8 stato visto in profondit\u00e0 maggiori. Spesso si nasconde in buche e grotte durante il giorno ed esce la notte per mangiare. \nRicerche indicano che generalmente lo squalo rimane entro un chilometro dal luogo di aggregazione, e vicino al fondo dell'oceano. Al contrario di altri squali non ha bisogno di muoversi per respirare, vantaggio per essere furtivo nelle sue battute di caccia. Presente in tutto il mondo, nell'Atlantico, nel Pacifico e nell'Oceano Indiano. Tra il 1950 e il 1960 era vicino all'estinzione nelle acque australiane dove ancora oggi \u00e8 classificato come vulnerabile.\nAnatomia.\nIl corpo \u00e8 massiccio, con due larghe pinne dorsali, la coda \u00e8 allungata con un lungo lobo superiore. \nCresce fino alla lunghezza di 320\u00a0cm. Il maschio raggiunge la maturit\u00e0 quando \u00e8 grande 220\u00a0cm e la femmina a 210\u00a0cm.\nRiproduzione.\nLa riproduzione \u00e8 ovovivipara. La femmina ha due uteri. Dentro ogni utero, l'embrione che si sviluppa per primo inizia a cibarsi dei fratelli non ancora sviluppati per sopravvivere. La madre inizia poi a produrre uova non fecondate, in modo che il piccolo possa nutrirsene. La gestazione dura dai 6 ai 9 mesi. Normalmente, la madre mette al mondo due cuccioli (un superstite per utero)."}
{"id": "285810", "revid": "29727", "url": "https://it.wikipedia.org/wiki?curid=285810", "title": "Squalo Leuca", "text": ""}
{"id": "285811", "revid": "1717538", "url": "https://it.wikipedia.org/wiki?curid=285811", "title": "Steven Weinberg", "text": "Biografia.\nI suoi genitori, Frederick ed Eva Weinberg, erano immigrati austriaci di origini ebraiche.\nSi laure\u00f2 nel 1954 alla Cornell University e ottenne il Ph.D. (dottorato di ricerca) in fisica alla Princeton University nel 1957. Si spos\u00f2 con Louise nel 1954, quando entrambi erano studenti alla Cornell University. \nWeinberg condusse il suo lavoro di ricerca presso la Columbia University e poi al Lawrence Berkeley National Laboratory prima di giungere alla Universit\u00e0 della California, Berkeley nel 1960, dove nel 1963 nacque sua figlia Elizabeth.\nNel 1967 propose la sua versione della teoria elettrodebole. Fino a quel momento l'elettromagnetismo e l'interazione debole erano note come due interazioni fondamentali separate, che operavano attraverso lo scambio rispettivamente di fotoni, particelle prive di massa a riposo il cui raggio di azione \u00e8 illimitato, e di bosoni dotati di massa, il cui raggio di azione \u00e8 limitato alle dimensioni nucleari. Weinberg previde le caratteristiche di tali bosoni identificandoli come i bosoni W e Z e dimostr\u00f2 in particolare che questi ultimi e i fotoni, nonostante le apparenti differenze, sono elementi di una stessa interazione, che prese il nome di elettrodebole. A questa teoria, validata sperimentalmente negli anni settanta e ottanta, si arriv\u00f2 anche grazie agli studi di Abdus Salam e Sheldon Lee Glashow, che nel 1979 condivisero con Weinberg il Premio Nobel per la Fisica.\nPer un breve periodo (1968-69) Weinberg fu professore al Massachusetts Institute of Technology. Dopo un ritorno in California, nel 1973 si spost\u00f2 di nuovo sulla East Coast, ad Harvard. Dal 1982 ha lavorato alla Universit\u00e0 del Texas ad Austin.\nConcezione filosofica e religiosa.\nSteven Weinberg si dichiarava ateo. In una intervista per \"The Atheism Tapes\" cos\u00ec espresse una volta la sua posizione: "}
{"id": "285812", "revid": "29727", "url": "https://it.wikipedia.org/wiki?curid=285812", "title": "Squalo dello Zambesi", "text": ""}
{"id": "285813", "revid": "110157", "url": "https://it.wikipedia.org/wiki?curid=285813", "title": "Halden", "text": "Halden (dal 1665 al 1928 Fredrikshald) \u00e8 un comune e una citt\u00e0 situata nella contea di Viken, in Norvegia. Ha ricevuto lo status di citt\u00e0 nel 1665. Nel suo territorio \u00e8 presente il Carcere di Halden (in norvegese Halden fengsel).\nGeografia fisica.\nHalden \u00e8 situata nell'estremit\u00e0 sudorientale del paese al confine con la Svezia ed \u00e8 bagnata dallo Idefjorden che la collega allo Skagerrak, un tratto di Mare del Nord tra Norvegia, Svezia e Danimarca.\nStoria.\nIl villaggio di Halden crebbe nel XVI secolo come porto di partenza del legno verso l'Inghilterra e i Paesi Bassi. Halden acquist\u00f2 importanza militare quando nel 1658, con la pace di Roskilde, le venne avvicinato il confine svedese. Per aver resistito a vari attacchi degli svedesi, nel 1665 le venne riconosciuto lo \"status\" di citt\u00e0, con tutti i suoi privilegi e ribattezzata \"Fredrikshald\" in onore del re di Danimarca-Norvegia Federico III.\nNel 1716 i suoi abitanti le dovettero dare fuoco per non lasciarla cadere in mano dell'esercito svedese guidato da re Carlo XII. Due anni dopo lo stesso re mor\u00ec davanti alla fortezza di Fredriksten nei pressi della citt\u00e0.\nLa medesima fortezza fu oggetto di due falliti assalti delle truppe svedesi, condotti nell'aprile del 1808 dal generale Gustaf Mauritz Armfelt, agl'inizi della guerra danese-svedese del 1808-1809.\nTra il 1814 e il 1905 Fredrikshald fu un importante centro commerciale tra Norvegia e Svezia. Nel 1815 venne fondata la prima industria meccanizzata norvegese a cui seguirono molte altre portando prosperit\u00e0 nella zona. Dopo l'indipendenza norvegese dalla Svezia l'area venne smilitarizzata e perse man mano tutta la sua importanza strategica.\nNel 1928 riacquist\u00f2 l'antico nome di \"Halden\". Negli ultimi vent'anni la citt\u00e0 ha sofferto di una crisi politica ed economica che non ha ancora trovato soluzione."}
{"id": "285819", "revid": "126257", "url": "https://it.wikipedia.org/wiki?curid=285819", "title": "Seminato (araldica)", "text": ""}
{"id": "285829", "revid": "768068", "url": "https://it.wikipedia.org/wiki?curid=285829", "title": "Latino volgare", "text": "Il latino volgare () \u00e8 l'insieme delle varianti della lingua latina parlate dalle diverse popolazioni dell'Impero romano. La sua principale differenza rispetto al latino letterario \u00e8 la maggiore influenza dei substrati linguistici locali e la mancanza di una codificazione legata alla scrittura.\nCaratteristiche.\nIl latino volgare include tutte le forme tipiche della lingua parlata che, quindi, proprio per tale natura erano pi\u00f9 facilmente influenzabili da cambiamenti linguistici e da influssi derivati da altre lingue. La lingua latina sviluppatasi, cresciuta e diffusasi con Roma e la sua statalit\u00e0 nell'Impero, era divenuta col tempo la lingua di una minoranza elitaria, del ceto amministrativo mercantile e dei letterati, ben lontana dalla lingua parlata quotidianamente da tutte le genti a tutti i livelli sociali.\nDiverse, infatti, erano le lingue dei popoli o volgo che restavano radicate a lingue o parlate preesistenti al latino e pi\u00f9 o meno influenzate dalla lingua di Roma. Quindi la lingua latina, bench\u00e9 si fosse diffusa in tutto il territorio occupato da Roma subendo, e imponendo a sua volta, influenze secondo i territori, risultava essere pi\u00f9 una lingua franca e, per certe genti, una lingua modello da imitare, un esempio di lingua culturalmente elevata. In Oriente, quindi, la presenza di una cultura greca molto forte fu ostacolo al radicarsi del latino, mentre in territori come la Gallia, la Dacia e l'Iberia la lingua latina influenz\u00f2 significativamente le parlate locali.\nUna distinzione tra latino letterario e latino volgare non \u00e8 applicabile ai primi tre secoli di storia romana, quando le necessit\u00e0 della vita avevano forgiato una lingua non del tutto formalizzata dal punto di vista grammaticale. Si pu\u00f2 infatti dire che i documenti latini pi\u00f9 antichi riflettono molto da vicino o corrispondono del tutto alla lingua parlata all'epoca in cui furono redatti. Le prime opere letterarie in latino compaiono nella seconda met\u00e0 del III secolo a.C. e riflettono un'importante evoluzione, effettiva sia sul piano lessicale sia sul piano grammaticale, che corrisponde all'espandersi dell'influenza di Roma. Nel II e nel I secolo a.C. (gli ultimi secoli della Repubblica) il latino letterario in uso nell'Urbe si sviluppa come stilizzazione del latino parlato, per cui con ogni probabilit\u00e0 sussisteva ancora una concreta prossimit\u00e0 tra le due forme. D'altra parte, ancora nel periodo repubblicano, tra gli strati meno colti dell'Urbe e pi\u00f9 ancora in provincia, dovevano svilupparsi varianti significative e queste tendenze si fanno pi\u00f9 manifeste con l'et\u00e0 imperiale.\nI popoli vinti dai Romani appresero la lingua dei dominatori e questa si sovrappose alle parlate locali. Inversamente, il latino accolse elementi dialettali, italici e non, configurandosi come \"latino volgare\": la lingua parlata si contrappone cos\u00ec alla lingua scritta, depurata da forestierismi o da elementi dialettali, formalizzata sintatticamente e grammaticalmente, fornita di un lessico controllato.\nCon \"sermo provincialis\" (\"parlata provinciale\") o anche \"sermo militaris\" (\"gergo militare\"), \"sermo vulgaris\" (\"lingua volgare, del volgo\") o \"sermo rusticus\" (\"lingua rustica, campagnola, illetterata\"), si indica comunemente il modo di riferirsi dei dotti latini alle parlate delle province romane fino al II secolo d.C. Nelle province, infatti, non si parlava il latino classico, ma un latino, differente da zona a zona, che aveva subito gli influssi particolari della regione in cui era stato importato. Tali modifiche agivano sia a livello fonetico che lessicale.\nSul piano fonetico, ad esempio, nelle aree in cui, prima dell'arrivo del latino, erano utilizzate lingue celtiche, era rimasta, anche una volta adottata la lingua di Roma, la realizzazione arrotondata [y] della vocale chiusa posteriore latina /u/, pronuncia ancora conservata nel francese moderno e in alcune parlate del Nord Italia, mentre in Iberia si realizzava come [h] il fonema lat. [f] (riflesso ancora oggi nello spagnolo \"hacer\" &lt; latino \"fac\u0115re\"). Sul piano lessicale, ad esempio, nelle parlate volgari si tendeva a servirsi di metafore concrete piuttosto che di vocaboli neutri (si usava \"testa\", ossia \"vaso di coccio a forma di testa umana\", al posto del latino \"caput\") e tali metafore rispondevano pi\u00f9 alla cultura della lingua di sostrato.\nLa crisi del III secolo e la nascita delle lingue romanze.\nA partire dalla crisi del III secolo, a causa della caduta del prestigio culturale di Roma e poi dell'autorit\u00e0 politica del suo potere centrale, della diminuzione dei rapporti commerciali con le province, dell'avvento del Cristianesimo, e poi delle invasioni barbariche (che portarono in Italia prima i Goti nel V secolo, poi i Longobardi nel VI ed inoltre i Visigoti in Spagna; i Franchi in Francia), le varie parlate volgari cominciarono ad evolversi, fino a diventare vere e proprie lingue (le lingue neolatine). L'evoluzione di ognuna di queste fu autonoma, ma quasi tutte ebbero alcune caratteristiche comuni:\nA partire dal \"sermo provincialis\" di ogni zona, quindi, si svilupperanno dialetti e lingue romanze (o \"neolatine\", vista la loro discendenza dal latino), che gi\u00e0 all'inizio dell'anno Mille daranno vita ad una situazione linguistica ben definita: nella penisola iberica avremo l'antico galiziano a nord ovest (da cui deriver\u00e0 anche il portoghese), i dialetti castigliani-asturiani (da cui deriver\u00e0 lo spagnolo) al centro-nord, l'aragonese a nord-est e numerosi dialetti mozarabi al centro-sud, successivamente estinti con la Reconquista. Nell'odierna Francia e nei Pirenei orientali si differenzieranno il francese (o lingua d'o\u00efl) a nord, l'occitano (o lingua d'oc) al centro-sud, il catalano a sud-ovest ed il franco-provenzale al centro-est. Nell'area alpina centro-orientale si svilupperanno le lingue retoromanze (friulano, romancio e ladino, nonch\u00e9 dialetti minori come l'antico tergestino). In Italia settentrionale si svilupperanno le lingue gallo-romanze (piemontese, lombardo, ligure, emiliano-romagnolo), il veneto e l'istrioto. Nell'Italia centro-meridionale il toscano, l'italiano mediano, l'italiano meridionale in gran parte del meridione continentale, e il siciliano in Sicilia, Calabria meridionale e Salento. Nelle isole di Sardegna\u00a0e Corsica si affermer\u00e0 il sardo e il corso, con quest'ultimo che finir\u00e0 successivamente per subire le influenze del toscano; sulla costa orientale dell'Adriatico, nei Balcani, si troveranno le lingue balcanoromanze, tra cui il dalmatico (estinto), i dialetti morlacchi e quello delle lingue dacoromanze.\nAnche dopo la crisi del III secolo (e il deficit formativo che dovette comportare) e dopo l'avvento del Cristianesimo (con l'avanzare di corpi sociali in precedenza privi di rilevanza e l'imporsi di nuove tradizioni), i grammatici si sforzeranno di far rispettare una forma sorvegliata e insieme elegante di scrittura.\nLe fonti del latino volgare.\nLa ricostruzione di una lingua parlata come il latino volgare non pu\u00f2 che essere indiretta. Le fonti disponibili per questa lingua sono:\nTestimonianze scritte.\nGraffiti pompeiani.\nLe prime e maggiori testimonianze scritte provengono dagli scavi archeologici di Pompei che sono ancora oggi visibili sui muri delle case della citt\u00e0 campana, conservati dalla cenere vulcanica del Vesuvio. I graffiti sono un'ottima testimonianza della forma espressiva del popolo del I secolo d.C.\nAd esempio l'iscrizione n.77:\nNotiamo subito la caduta della m finale nella declinazione di nomi, riscontrabile anche in \"Venere\":\nNotevoli le modifiche ai verbi, in questo caso nel verbo avere, ma si trovava anche la forma \"ama\" per \"amat\".\nLa caduta delle terminazioni di alcune coniugazioni verbali e di alcune declinazioni, era, quindi, gi\u00e0 presente durante il primo Impero e, anzi, si accentu\u00f2 con il tempo provocando quelle \"patologie linguistiche\" che condussero a sostenere alcune parti della frase con elementi nuovi come gli articoli.\nAltri numerosi esempi si trovano nelle iscrizioni delle catacombe romane.\nAppendix Probi.\nL\"Appendix Probi\" (\"Appendice di Probo\") \u00e8 un elenco delle forme corrette ed inesatte di 227 parole latine, posto da un autore anonimo risalente al III secolo d.C. in appendice ad una copia di \"Institutiones grammaticae\", una grammatica latina attribuita a Marco Valerio Probo, un erudito e grammatico del I secolo d.C.\nL'elenco testimonia l'evoluzione e le differenze del latino parlato rispetto alla lingua scritta, gi\u00e0 in epoca tardo-imperiale.\nIl testo veniva probabilmente utilizzato, infatti, a fini didattici per indicare agli allievi la forma corretta di alcuni vocaboli che nel frattempo erano stati alterati dalla pronuncia popolare.\nAlcune forme scorrette risultano affini alle parole corrispondenti nella lingua volgare e nell'italiano moderno; tale fatto potrebbe indicare come, gi\u00e0 all'epoca, fossero entrate in uso alcune tendenze che porteranno poi al volgare, come teorizzato ad esempio da Leonardo Bruni.\nAlcuni esempi:\nLa fonologia del latino volgare.\nVocali.\nNel passaggio del latino classico al latino volgare si ha un cambiamento riguardo alle vocali; da un sistema fondato sulla durata si passa a un sistema fondato sulla qualit\u00e0 vocalica, di apertura (vocali aperte e chiuse). Il latino classico aveva due gruppi di vocali: le vocali brevi (\u012c \u0114 \u0102 \u014e \u016c) e le vocali lunghe (\u012a \u0112 \u0100 \u014c \u016a). Queste ultime avevano una durata doppia rispetto alle prime. Questo bastava per distinguere i significati di due parole, per esempio:\nNel latino parlato la differenza tra vocali brevi e lunghe \u00e8 sostituito dalla differenza tra vocali aperte e chiuse. Le brevi tendono ad aprirsi, invece le lunghe tendono a chiudersi. Alcune coppie di vocali che avevano acquistato un timbro quasi uguale si fondono determinando la nascita di un nuovo sistema vocalico che \u00e8 alla base del sistema vocalico italiano.\nEvoluzione del vocalismo tonico.\nEsempi:\nLe vocali aperte /\u025b/ e /\u0254/, quando si trovano in sillaba aperta (terminante in vocale) si dittongano in /j\u025b/ e /w\u0254/ rispettivamente. Esempi:\nMonottongamento.\nUn altro importante fenomeno vocalico \u00e8 il monottongamento, cio\u00e8 la riduzione dei dittonghi latini \"AE\", \"OE\" e \"AU\" a una sola vocale: da \"AE\" si passa a /\u025b/ che dittonga a sua volta in /j\u025b/ in sede tonica e sillaba aperta; \"OE\" si riduce a /e/ e finalmente \"AU\" si monottonga in /\u0254/. Alcuni esempi:\nEvoluzione del vocalismo atono.\nLe vocali brevi del latino \u01ce.\u01d0 &amp; \u01d4 mutano in pronuncia rispettivamente:\nSiccome le vocali atone non hanno una funzione distintiva, come per le toniche, tendono a essere neutralizzate in un timbro medio. Le vocali pretoniche e postoniche /i/ e /u/ tendono a scomparire: dal lat. matut\u012bnu(m) &gt; \"mattino\"; torc\u016dlu(m) &gt; torclu &gt; t\u00f2rchio.\nConsonanti.\nNote: le labiovelari sono // e // ma realizzate spesso con un unico fono e con componente sia velare che labiale. Le nasali hanno il punto di articolazione omorganico alla consonante successiva.\nIn italiano, cio\u00e8 dal volgare alla variante fiorentina e poi all'italiano standard si hanno questi mutamenti:\nIl lessico del latino volgare.\nUn confronto sul piano lessicale tra lingue romanze \u00e8 spesso utile per cercare di ricostruire retrospettivamente alcune forme del latino volgare. Si parla di forme ricostruite quando queste non siano attestate in letteratura ma la loro esistenza \u00e8 ritenuta probabile. Ad esempio, il latino classico \"put\u0113re\" \u2018puzzare\u2018 potrebbe avere originato \"p\u016btiu(m)\", da cui il moderno italiano \"puzzo\", alla base del verbo \"puzzare\", che ha sostituito \"put\u0113re\".\nUna porzione di lessico del latino volgare rappresenta una evoluzione rispetto al latino classico. Ad esempio, \"testa(m)\", da cui origina il moderno italiano \"testa\", ha parzialmente sostituito nel lessico comune il latino classico \"caput\". \u00c8 probabile che nel parlato il \"caput\" venisse indicato scherzosamente con altri termini cavati metaforicamente dal linguaggio delle cose quotidiane (cos\u00ec come si dice oggi \"coccio\" o \"zucca\"); \"testa(m)\" significava originariamente solo \u2018vaso di terracotta\u2019: via via la venatura ironica scomparve e \"caput\" sopravvisse come \"capo\" solo in certi contesti dotti. Un altro esempio riguarda la parola \"fuoco\": in latino classico abbiamo \"ignis\", mentre \"f\u014fcus\" indicava solo il \"focolare domestico\". Quanto a \"casa\", in latino classico si indicava con questa parola esclusivamente una \"baracca\", una \"casetta di campagna\": \"d\u014fmus\" sopravvive invece nell'italiano moderno \"duomo\"."}
{"id": "285832", "revid": "124924817", "url": "https://it.wikipedia.org/wiki?curid=285832", "title": "Battaglia di Ayn Jalut", "text": "La battaglia di \u02bfAyn J\u0101l\u016bt (, ossia della \"Fonte di Golia\") fu combattuta dai Mamelucchi egiziani il 3 settembre 1260 contro le forze mongole lasciate in Siria da Hulegu Khan che era tornato in patria per partecipare al \"kuriltai\" che avrebbe eletto il nuovo Gran Khan dei Mongoli.\nSvolgimento.\nBaybars - che si dice fosse un ex-bandito e perci\u00f2 conosceva bene la zona e le tattiche da applicare su quel terreno - imbosc\u00f2 buona parte della sua cavalleria e condusse il resto delle truppe contro i Mongoli applicando una tattica di stile \"tocca e fuggi\" in modo da provocare Kitbuga Noyan che, invece di sospettare di un'eventuale trappola, si lanci\u00f2 all'attacco con tutte le proprie forze, tuttavia proprio in quel momento Baybars ripieg\u00f2 sulle colline attirando i Mongoli nella \"trappola\" in modo che la cavalleria mamelucca potesse prenderli di sorpresa sul fianco per farne strage.\nL'audacia e la strenua resistenza dei Mongoli venne piegata dalle numerose frecce della cavalleria leggera che diedero la vittoria ai Mamelucchi.\nPochi Mongoli riuscirono a salvarsi e lo stesso Kitbuga mor\u00ec decapitato.\nI musulmani, che avevano paventato la catastrofe finale, tirarono un sospiro di sollievo ma anche il mondo cristiano europeo fu assai sollevato perch\u00e9, a frapporsi fra loro e i Mongoli, erano rimaste appunto le sole forze militari dei Mamelucchi d'Egitto e di Siria."}
{"id": "285836", "revid": "712828", "url": "https://it.wikipedia.org/wiki?curid=285836", "title": "Xizor", "text": ""}
{"id": "285837", "revid": "6923", "url": "https://it.wikipedia.org/wiki?curid=285837", "title": "Nectanebo I", "text": "Biografia.\nPrincipe della citt\u00e0 di Sebennito giunse al trono spodestando, dopo pochi mesi di regno Neferite II, ultimo sovrano della XXIX dinastia.\nLa sua ascesa al trono fu appoggiata dai collegi sacerdotali che ricevettero in cambio sia beni che il riconoscimento di antichi privilegi; il tempio di Sais, ad esempio, ebbe il diritto a ricevere la maggior parte delle tasse sul commercio provenienti dal grande emporio commerciale di Naucrati.\nIl problema della difesa dell'Egitto port\u00f2 Nectanebo a stipulare un'alleanza con la citt\u00e0 greca di Atene da cui ricevette un esercito di mercenari comandati dallo stratego Cabria. Nel 373 a.C. il Gran Re Artaserse II, dopo essere riuscito a costringere Atene a ritirare il suo appoggio, lanci\u00f2 contro l'Egitto un esercito guidato dal satrapo Farnabazo e dal generale greco Ificrate. Solo una piena del Nilo di inaspettata entit\u00e0 salv\u00f2 l'Egitto dalla conquista.\nA ci\u00f2 seguirono anni di relativa pace, essendo il sovrano persiano occupato dalle rivolte dei suoi satrapi che spesso ricevettero aiuto finanziario da Nectanebo.\nTracce dell'attivit\u00e0 edilizia di questo sovrano sono rilevabili in molte localit\u00e0 dell'Egitto tra cui l'oasi di el-Kharga e l'isola di File."}
{"id": "285840", "revid": "830939", "url": "https://it.wikipedia.org/wiki?curid=285840", "title": "Werner Otto Leuenberger", "text": "Esponente dell'avanguardia bernese durante i primi anni 1960, la sua pittura ha subito nel corso dei decenni parecchi mutamenti di stile, passando dall'astrattismo iniziale al figurativismo che ha caratterizzato i grandi cicli iniziati a met\u00e0 degli anni 1970."}
{"id": "285841", "revid": "767487", "url": "https://it.wikipedia.org/wiki?curid=285841", "title": "Altered States of America", "text": "Altered States of America \u00e8 il terzo album degli Agoraphobic Nosebleed.\nL'album contiene cento canzoni in meno di 20 minuti. Alla fine del 2008 l'album \u00e8 stato ripubblicato con un secondo CD intitolato \"ANbRX II: DELTA 9\", composto da remix dell'artista industrial hardcore DELTA 9."}
{"id": "285842", "revid": "125914966", "url": "https://it.wikipedia.org/wiki?curid=285842", "title": "Ferrovia Cumana", "text": "La Cumana \u00e8 una linea ferroviaria che collega il centro di Napoli a Pozzuoli e alla costa flegrea, fino a giungere in localit\u00e0 Torregaveta nel comune di Bacoli.\nLa linea, di propriet\u00e0 della Regione Campania, \u00e8 affidata all'Ente Autonomo Volturno (EAV) che vi opera in qualit\u00e0 sia di gestore dell'infrastruttura sia di impresa ferroviaria e fornisce un servizio ferroviario di tipo metropolitano.\nEntrambi i capolinea di Montesanto e Torregaveta sono in comune con la linea della ferrovia Circumflegrea.\nStoria.\nIl 20 agosto del 1883 si costituisce a Roma la \"Societ\u00e0 per le Ferrovie Napoletane\" (SFN). Questa societ\u00e0 chiese ed ottenne la concessione per costruire e gestire una nuova linea ferroviaria, che dal centro storico di Napoli arrivasse alla periferia flegrea passando per Pozzuoli e Cuma.\nI lavori sarebbero dovuti durare tre anni ma il primo tratto entr\u00f2 in funzione soltanto il 1\u00ba luglio del 1889, da Montesanto a Terme Patamia.\nLa linea, pur essendo in funzione fin dal 1889, .\nNata con esercizio a vapore, la Cumana fu elettrificata nel 1927 e profondamente modificata nel tracciato urbano nella zona di Fuorigrotta a seguito dei lavori per la costruzione della Mostra d'Oltremare (1936-1940). \nNel 1938 subentr\u00f2 alla precedente societ\u00e0 la \"Societ\u00e0 per l'Esercizio di Pubblici Servizi Anonima\", la SEPSA.\nNel 1990 \u00e8 stato inaugurato, nel quartiere di Fuorigrotta, il fabbricato della Direzione dell'Esercizio Ferrovie, dotato di una rimessa per operazioni di piccola manutenzione dei rotabili ferroviari.\nNel corso del 2005 si \u00e8 dato inizio ai lavori di rifacimento della stazione terminale di Montesanto, capolinea delle due linee ferroviarie esercite da SEPSA e della funicolare di Montesanto, nonch\u00e9 vicina alla fermata della linea 2 della metropolitana. I lavori sono stati terminati ufficialmente nel maggio 2008.\nIl 27 dicembre 2012 la SEPSA insieme a MetroCampania NordEst e Circumvesuviana venne inglobata all'interno dell'Ente Autonomo Volturno, che assunse quindi la gestione delle linee Cumana e Circumflegrea.\nTra gli anni 2010 e 2015 le ferrovie Cumana e Circumflegrea hanno presentato pesanti disservizi anche a causa del taglio del trasferimento di fondi pubblici agli enti locali.\nDal 2017 si \u00e8 assistito ad una graduale miglioramento della qualit\u00e0 del servizio con lo sblocco dei cantieri e l'arrivo di nuovi treni.\nIl raddoppio.\nPer la crescente domanda di trasporto si \u00e8 reso indispensabile il raddoppio del tracciato della linea; i lavori incominciarono nel 1975 e sono parzialmente realizzati.\nLa parte del raddoppio attualmente realizzata riguarda le tratte Montesanto-Dazio (km 8,450) e Arco Felice-Torregaveta (km 5,900). Inoltre \u00e8 in fase di avanzata realizzazione il raddoppio della tratta Dazio-Arco Felice (km 5,650).\n entr\u00f2 in funzione una nuova galleria sotto il Monte Olibano che collega direttamente le stazioni Dazio e Gerolomini, dismettendo il vecchio percorso costiero che vedeva la fermata gi\u00e0 da tempo disabilitata di Terme Patamia Petete, , e il vecchio Posto di Movimento Accadia . Nella nuova galleria, nei pressi del vecchio Posto di Movimento Accadia \u00e8 stato costruito un nuovo posto di movimento. Nonostante la nuova galleria sia a doppio binario fino al posto di movimento, \u00e8 ancora percorsa su singolo binario, in attesa che si completi la riqualificazione della vecchia galleria tra il Posto di Movimento Accadia e la stazione di Gerolomini, in modo da completare il raddoppio tra Dazio e Gerolomini.\nNel 1999 \u00e8 entrata in esercizio la nuova galleria a doppio binario che collega le stazioni di Lucrino e Fusaro, rendendo necessaria la dismissione della stazione di Baia, a binario unico, sul vecchio tracciato. All'interno della nuova galleria \u00e8 stata costruita la nuova stazione di Baia, leggermente dislocata rispetto alla precedente, che per\u00f2 non \u00e8 mai entrata in funzione.\nNel 1999 \u00e8 stato completato il tunnel che consentirebbe il raddoppio dei binari nella tratta da Gerolomini a Cantieri, saltando l'attuale stazione di Pozzuoli e la fermata di Cappuccini. I lavori, dopo oltre un decennio di sospensione, sono ripresi nel 2017.\nNel 2016 sono stati stanziati i fondi per il completamento e la riqualificazione della nuova stazione di Baia e della trasformazione in parco urbano del vecchio tracciato abbandonato.\nIl 2 luglio 2020 \u00e8 stato abbattuto l'ultimo diaframma della nuova galleria del Monte Olibano, un tratto che ha permesso la rettifica del vecchio tunnel e che insieme ai lavori per il suo adeguamento permetteranno di completare la seconda canna tra Gerolomini e il Posto di Movimento Accadia.\nIl 15 Marzo 2021 \u00e8 stata abbattuta Villa Maria in via Fasano liberando il terreno per la costruzione della nuova stazione di Pozzuoli nell'ambito del raddoppio tra Gerolomini e Arco Felice e della dismissione del vecchio tracciato passante per il centro di Pozzuoli.\nCaratteristiche.\nPercorso.\nLa ferrovia segue un tracciato costiero di circa 20\u00a0km ed unisce il popoloso quartiere di Montecalvario, ovvero il centro urbano della citt\u00e0 di Napoli, con la localit\u00e0 di Torregaveta nel comune di Bacoli: la linea partendo appunto da Montesanto attraversa il tessuto urbano della citt\u00e0 di Napoli con le stazioni di Corso Vittorio Emanuele, Fuorigrotta, Mostra, Agnano, Bagnoli ed inoltre passa per i popolosi centri di Pozzuoli, Arco Felice, Lucrino, Fusaro fino al capolinea di Torregaveta.\nA Napoli, tra le stazioni di Agnano e Zoo-Edenlandia \u00e8 presente un binario che connette la ferrovia Cumana con i binari del passante ferroviario di Napoli attraversando via Diocleziano.\nTraffico.\nL'orario ufficiale prevede corse cadenzate ogni 20 minuti e con esercizio che parte alle ore 5:00 e termina alle ore 22:35 (ma le prime e ultime partenze hanno limitazioni di percorso). Fino al 2011 la tratta Montesanto-Bagnoli era servita ogni 10 minuti, ma le corse furono poi dimezzate a seguito del progressivo peggioramento della situazione economica della SEPSA, poi EAV. Il servizio non \u00e8 peraltro esente da ritardi, soppressioni di corse o interruzioni del servizio che causano talvolta polemiche sulla stampa locale.\nA titolo di esempio l'orario di esercizio della Cumana del 4 luglio 1903 prevedeva corse con cadenza che andava dai 32 minuti ad 1:18 a seconda della fascia oraria, con frequenza ancora minore delle corse nel tratto Pozzuoli-Torregaveta per il quale erano previste solo 9 corse al giorno (pi\u00f9 altrettante per il ritorno) di cui solo 6 effettuavano tutte le fermate. Alcuni treni all'epoca erano definiti \"facoltativi\" e avrebbero potuto \"essere effettuati o soppressi dietro semplice avviso della Direzione dell'Esercizio per parte o per l'intero percorso\". L'orario di esercizio partiva alle ore 4:46 e terminava alle ore 21:28 (22:37 nei giorni festivi).\nMateriale rotabile.\nLa dotazione originaria della ferrovia Cumana era costituita da quattro locotender a tre assi di cui due accoppiati costruiti in Belgio dagli At\u00e9liers de la Societ\u00e9 de Couillet, numerati da 1 a 4, cui si aggiunsero ben presto (1892) due locotender a tre assi accoppiati (11-12) realizzati dallo stesso costruttore. La dotazione fu accresciuta nel tempo da due locotender a tre assi accoppiati di costruzione Tubize (21-22) e da altrettante di costruzione Henschel (31-32). Queste ultime due locomotive furono cedute - all'atto dell'elettrificazione della linea - alla ferrovia Verbania-Omegna.\nDal 1927 ai primi anni '60 furono in servizio sulla linea nove elettromotrici (E1\u00f7E9) costruite dalle Officine Ferroviarie Meridionali e dotate di motorizzazione TIBB, cui si aggiunsero nel 1956, provenienti dalla cessata tranvia Torino-Rivoli, due \"littorine\" (classificate EL1-EL2) utilizzate esclusivamente per la relazione ridotta Montesanto-Bagnoli. Nel 1937 si aggiunse un locomotore (matricola L2) costruito nel 1901 per le linee varesine a terza rotaia, trasferito negli anni Venti sulla \"metropolitana\" di Napoli. Ceduto dalle Ferrovie dello Stato e trasformato con presa di corrente a pantografo, prest\u00f2 servizio sino al 1963.\nIn occasione dell'attivazione della Circumflegrea la SEPSA si dot\u00f2 di tre complessi M-Rp provenienti dalla Pisa-Tirrenia-Livorno, profondamente modificati ed ammodernati dalla SACFEM di Arezzo, che entrarono in servizio come Ep201+Rp21; Ep202+Rp022; Ep203+Rp023. Ulteriori due rimorchiate (Rp024-Rp025) furono tenute di riserva. Tutto questo materiale fu ceduto nel 1978 alla ferrovia Benevento-Cancello dopo ulteriori modifiche. Dalla Pisa-Tirrenia-Livorno furono acquistati anche un locomotore elettrico e un'automotrice Diesel.\nIl parco della ferrovia \u00e8 costituito da due elettrotreni ET.100 del 1961 (su undici della dotazione originaria) costruiti da AERFER ed OCREN e da tredici ET.400 del 1991 realizzati dalla Firema di Caserta. Questi ultimi, assieme ai primi, sono attualmente in fase di revamping: il primo treno ristrutturato \u00e8 entrato in funzione il 21 dicembre 2013, mentre allo stato attuale (febbraio 2021) rimangono poche unit\u00e0 da ristrutturare.\nNel 2015, dopo 38 anni di servizio, vengono dismessi i convogli EN.300 sia su Cumana che Circumflegrea.\nQuanto al materiale rimorchiato, molteplici sono state le serie di carrozze e di carri in servizio sulla Cumana e svariati i loro costruttori. Fra di esse figuravano 18 carrozze a carrelli di costruzione FIAT risalenti al 1940, dismesse nel 1965 e cedute in parte alla Ferrovie del Gargano e in parte alla LFI di Arezzo.\nNel giugno 2017 \u00e8 entrato in servizio il primo elettotreno Titagarh FiReMa Adler \"Alfa 3\".\nAl 2022 il parco rotabili della ferrovia Cumana (nonch\u00e9 della Circumflegrea) risulta cos\u00ec composto:"}
{"id": "285844", "revid": "65428488", "url": "https://it.wikipedia.org/wiki?curid=285844", "title": "Arsenal", "text": ""}
{"id": "285845", "revid": "838137", "url": "https://it.wikipedia.org/wiki?curid=285845", "title": "Voicing", "text": "Voicing \u00e8 un termine inglese che pu\u00f2 essere utilizzato in vari ambiti:"}
{"id": "285848", "revid": "889336", "url": "https://it.wikipedia.org/wiki?curid=285848", "title": "Steven Gerrard", "text": "Giocatore di caratura mondiale, \u00e8 considerato da molti uno dei centrocampisti pi\u00f9 forti della storia del calcio.\nHa esordito in Premier League nel 1998 e a livello internazionale nel 2000 con la maglia dell', tra i suoi trofei pi\u00f9 importanti figurano le vittorie in Champions League 2004-2005 e in Coppa UEFA 2000-2001. Dal 2003 al 2015 \u00e8 stato il capitano del Liverpool, club in cui ha militato sin dalle giovanili, per poi trasferirsi ai Los Angeles Galaxy con i quali ha concluso la carriera alla fine del 2016. \u00c8 primatista di reti (41) con il Liverpool nelle competizioni UEFA per club.\nIn Nazionale vanta la partecipazione ai campionati d'Europa del 2000, del 2004 e del 2012, nonch\u00e9 al campionato del mondo 2006, al campionato del mondo 2010 e al campionato del mondo 2014.\nIl 29 dicembre 2006, per meriti sportivi, venne nominato dalla regina Elisabetta membro dell'Ordine dell'Impero Britannico.\nBiografia.\nSteven Gerrard \u00e8 sposato dal 16 giugno 2007 con la giornalista e modella inglese Alex Curran, con cui gi\u00e0 conviveva dal 2002 e dalla quale ha avuto tre figlie, Lilly-Ella (2004), Lexie (2006) e Lourdes (2011); la famiglia vive a Formby, non lontano da Liverpool.\nIl fratello maggiore Paul \u00e8 solo omonimo del portiere Paul William Gerrard, mentre il cugino Anthony milita nel Carlisle United ed \u00e8 tesserato per la Federazione irlandese, bench\u00e9 nativo di Liverpool.\nNel settembre 2006 venne pubblicato \"Gerrard: My Autobiography\", scritto in collaborazione con il giornalista Henry Winter, che l'anno successivo vinse il premio di \u00abmiglior libro di sport dell'anno nel Regno Unito\u00bb. La dedica del libro \u00e8 \u00abio gioco per Jon-Paul\u00bb, in onore del cugino Jon-Paul Gilhooley, morto all'et\u00e0 di dieci anni nella strage di Hillsborough del 15 aprile 1989. \u00ab\u00c8 stata dura quando ho saputo che uno dei miei cugini aveva perso la vita, vedere la reazione della sua famiglia mi ha spinto a diventare il giocatore che sono oggi\u00bb.\nIl 29 dicembre 2008, alle 2:30 del mattino, \u00e8 rimasto coinvolto in una rissa dai contorni non chiari, in un pub di Southport. Con lui sono state fermate altre cinque persone. Tra gli altri coinvolti, il locale DJ Marcus McGee, il quale ha sostenuto di essere stato colpito da Gerrard e di temere ritorsioni da parte di qualche fan sconsiderato del Liverpool per avere denunciato il capitano. Il 20 marzo 2009, l'accusa \u00e8 stata derubricata da \u00abaggressione\u00bb a \u00abrissa\u00bb per tutti gli imputati coinvolti e, nella relativa seduta di giudizio del 3 aprile successivo, Gerrard ha rigettato anche tale fattispecie.\nIl 24 luglio \u00e8 stato dichiarato \u00abnon colpevole\u00bb dalla corte inglese. In tribunale Gerrard ha ammesso di aver colpito l'uomo per tre volte e di averlo fatto per legittima difesa: il capitano dei \"Reds\" ha cos\u00ec evitato una condanna di sei mesi di carcere.\nCaratteristiche tecniche.\nCentrale di centrocampo, poteva giocare come esterno e trequartista, caratteristiche che lo hanno portato a essere definito tra i giocatori pi\u00f9 completi del panorama calcistico quando era in attivit\u00e0.\nA livello professionistico esord\u00ec come cursore destro; tuttavia a causa del suo gioco particolarmente falloso, il rendimento non fu molto alto. Al riguardo, in un'intervista al \"Guardian\" del novembre 2008 celebrativa dei suoi primi dieci anni in Premier League, Gerrard ricord\u00f2 come inizialmente non riuscisse a esprimersi al meglio nel ruolo assegnatogli; ci\u00f2 nonostante, il Liverpool confidava sulla sua maturazione e lo ritir\u00f2 dal mercato. Fu allora che inizi\u00f2 a ritagliarsi il ruolo di centrocampista difensivo, pi\u00f9 votato al recupero di palloni piuttosto che di sostegno al gioco d'attacco. L'evoluzione tattica prosegu\u00ec l'anno seguente con l'impiego da centrocampista centrale e si ultim\u00f2 - in seguito all'avvento di Ben\u00edtez - con la collocazione in pianta stabile nel ruolo di trequartista a sostegno delle punte.\nTra i suoi punti di forza vi erano la precisione e la potenza nel tiro con entrambi i piedi (sebbene destro naturale), la capacit\u00e0 di dettare i tempi di manovra, l'abilit\u00e0 nei lanci lunghi, la propensione al gioco aereo e la capacit\u00e0 di inserimento in fase offensiva. In possesso di buone doti tecniche, gli venivano accreditate anche notevoli qualit\u00e0 difensive e di interdizione e di efficace supporto al reparto avanzato; inoltre, grazie alle sue capacit\u00e0 balistiche, trovava spesso il gol con soluzioni personali dalla media-lunga distanza (25-30 metri dalla porta avversaria). Grazie a queste caratteristiche, unite al grande temperamento, Gerrard era visto come un vero e proprio leader in campo.\nCarriera.\nGiocatore.\nClub.\nEsordi.\nNativo di Whiston, cittadina del Merseyside, da una famiglia da sempre tifosa del Liverpool, inizi\u00f2 la sua esperienza calcistica nel Whiston Junior; intorno ai 7 anni venne notato da un \"talent scout\" che lo port\u00f2 al Liverpool. In tale periodo Gerrard fu vicino al trasferimento ad altri club, tra cui il Manchester United, ma, come scrisse in un'autobiografia del 2006, la pressione esercitata dal Liverpool lo indusse a rimanere.\nLiverpool.\nL'approdo al professionismo.\nGerrard firm\u00f2 il primo contratto professionistico il 5 novembre 1997, ed esord\u00ec in Premier League il 29 novembre 1998 contro il Blackburn, subentrando nel finale di partita a Vegard Heggem. Nella stagione di debutto totalizz\u00f2 13 presenze, spesso in sostituzione del capitano Jamie Redknapp, fuori squadra per infortunio.\nNell'annata 1999-2000 il tecnico G\u00e9rard Houllier utilizz\u00f2 pi\u00f9 frequentemente Gerrard, spesso schierandolo in coppia con il pi\u00f9 esperto Redknapp nel ruolo di centrocampista centrale; tale stagione fu anche quella della prima espulsione in carriera, durante il derby del Merseyside contro l'Everton: subentrato a Robbie Fowler, si vide mostrare dall'arbitro Riley il cartellino rosso a causa di un intervento in ritardo su Kevin Campbell. Nella stessa stagione giunse il primo gol, in occasione del 4-1 inflitto allo Sheffield Wednesday. Quella fu anche la stagione in cui inizi\u00f2 a soffrire per problemi alla schiena, in seguito diagnosticati dal consulente sportivo Hans-Wilhelm M\u00fcller-Wohlfahrt come il risultato di una crescita accelerata accompagnata da un'intensa attivit\u00e0 agonistica durante l'adolescenza, nonch\u00e9 vari problemi all'inguine, che in seguito richiesero quattro interventi chirurgici.\nI primi successi.\nIl palmar\u00e8s di Gerrard inizi\u00f2 ad arricchirsi a partire dalla stagione 2000-2001; l'ultimo trofeo del Liverpool, a livello nazionale, era stata la Coppa di Lega del 1995, l'ultimo titolo in Premier League risaliva al 1990, mentre in campo internazionale l'ultimo trofeo era stata la Coppa dei Campioni 1983-1984. In quella stagione, il Liverpool ottenne uno storico \"treble\" con le vittorie in FA Cup, in Coppa di Lega e in Coppa UEFA, quest'ultima vinta battendo nell'ordine Rapid Bucarest, Slovan Liberec, Olympiakos, Roma, Porto, Barcellona e, in finale, il Deportivo Alav\u00e9s al golden gol. Fu per Gerrard un'annata caratterizzata dalla continuit\u00e0; 50 presenze ufficiali e 10 gol, grazie a cui fu indicato come miglior giovane della Premier League. Ad arricchire il palmar\u00e8s, nell'anno solare 2001, sebbene accreditate alla stagione successiva, giunsero la vittoria nella Charity Shield e nella Supercoppa UEFA, conseguita sconfiggendo i campioni d'Europa del Bayern Monaco.\nLa successiva stagione 2002-2003 vide il giocatore conquistare con il Liverpool la Coppa di Lega. Nel novembre 2003, Gerrard rilev\u00f2 dal finlandese Sami Hyypi\u00e4 la fascia di capitano per volere dell'allenatore Houllier, al suo ultimo anno con i \"Reds\", il quale sostenne come Steven avesse dimostrato fin da giovanissimo doti di leadership, doti che tuttavia all'epoca dovevano ancora maturare. Questo contribu\u00ec a consolidare il legame di Gerrard con la tifoseria del club, cosa che in seguito lo indusse a prolungare il contratto per altri quattro anni; la sua permanenza a Liverpool, a dispetto delle sue origini e del tifo familiare, non era affatto scontata: durante il mercato estivo del 2004 apparve probabile un suo futuro tra i londinesi del Chelsea. A confermare tale impressione anche le parole dello stesso giocatore che, una volta rinnovato il contratto, dichiar\u00f2 al \"Guardian\" di aver, per la prima volta nella carriera, considerato l'eventualit\u00e0 di lasciare Liverpool; il club aveva appena rimpiazzato il tecnico Houllier con lo spagnolo Rafael Ben\u00edtez, che convinse Gerrard a rinunciare all'offerta del Chelsea, disposto ad acquistarlo per 20 milioni di sterline (circa 23 milioni di euro).\nL'affermazione in campo europeo.\nLa stagione 2004-2005 inizi\u00f2, per diversi giocatori del Liverpool, con infortuni vari, e lo stesso Gerrard usc\u00ec di squadra a settembre nel corso di una partita contro il Manchester United, nuovamente per problemi all'inguine, e fu indisponibile per il club e per la Nazionale fino a tutto novembre. Tornato in squadra a dicembre, realizz\u00f2 il gol decisivo per la qualificazione agli ottavi di finale di Champions League negli ultimi minuti dell'incontro con l'Olympiakos: \u00abNon dico sia stata la mia miglior partita, ma sicuramente \u00e8 stato il gol pi\u00f9 importante che abbia mai segnato\u00bb, disse dopo l'incontro vinto 3-1, che permetteva al Liverpool di avanzare nella competizione. Dopo aver eliminato ai quarti la Juventus e in semifinale il Chelsea, il Liverpool giunse alla sua prima finale per il titolo europeo vent'anni dopo la tragica serata di Bruxelles, quando la strage dell'Heysel cost\u00f2 al club il bando per 6 anni dalle competizioni internazionali. La partita decisiva per il titolo si tenne all'Atat\u00fcrk di Istanbul contro il Milan: sotto per 0-3 alla fine del primo tempo, fu Gerrard a dare inizio a quella che sembrava una rimonta impossibile del Liverpool: al 54' sigl\u00f2 il gol dell'1-3 e, dopo il 2-3, sub\u00ec fallo in area da Gattuso, procurando il rigore che Xabi Alonso ribatt\u00e9 in rete dopo la respinta di Dida. Con il risultato di 3-3 si and\u00f2 ai calci di rigore, che videro il Milan sbagliarne tre contro uno solo dei rivali. Il Liverpool si laure\u00f2 cos\u00ec campione d'Europa a 21 anni di distanza dalla sua ultima affermazione nel massimo trofeo continentale.\nLe prestazioni di Steven Gerrard nel corso di quella edizione della Champions League gli valsero il titolo di miglior giocatore del torneo. Alla fine dell'anno risult\u00f2 terzo classificato nella graduatoria del Pallone d'oro 2005, che fu assegnato a Ronaldinho. Si impose inoltre come il miglior marcatore stagionale 2004-2005 del Liverpool con 13 reti, al pari dei compagni di squadra Milan Baro\u0161 e Luis Garc\u00eda.\nLa conferma.\nIl Liverpool, pur campione d'Europa, dovette ripartire dai preliminari della successiva Champions League, in virt\u00f9 del quinto posto nel campionato 2004-2005; Gerrard segn\u00f2 cinque reti tra andata e ritorno del primo turno preliminare contro i gallesi del Total Network Solutions.\nNel prosieguo di stagione si conferm\u00f2 sui livelli espressi l'anno precedente, venendo eletto miglior giocatore della Premier League; al suo palmar\u00e8s aggiunse un'altra FA Cup, vinta in finale contro il West Ham a Cardiff. La sua prestazione personale fu impreziosita da due gol, quelli del temporaneo 2-2 e del definitivo 3-3, quest'ultimo realizzato al 90' con un tiro da circa 35 metri. Grazie a tali marcature, divenne il primo e unico giocatore a realizzare almeno un gol sia nella finale di Coppa dei Campioni o Champions League che in quelle di Coppa d'Inghilterra e Coppa di Lega.\nLa stagione 2006-2007, che avrebbe portato alla seconda finale di Champions League in tre annate, si apr\u00ec con il successo nella Community Shield, a tutt'oggi la vittoria pi\u00f9 recente di Gerrard e del Liverpool; nel corso della stagione il Liverpool disput\u00f2 un campionato sempre dietro alle protagoniste, chiudendo al terzo posto finale. In Champions League la squadra vinse dapprima il proprio girone di qualificazione e, dopo avere eliminato negli ottavi di finale il Barcellona, nei quarti il PSV e in semifinale, ancora una volta, il Chelsea \u2013 regolato ai calci di rigore \u2013 ritrov\u00f2 in finale il Milan, battuto due anni prima; in tale occasione furono tuttavia i rossoneri a prevalere per 2-1.\nNuovi traguardi.\nNel 2007-2008 Gerrard raggiunse alcuni traguardi significativi per la sua carriera: il 28 ottobre disput\u00f2 il suo 400\u00ba incontro ufficiale per il Liverpool nella partita di Premier League contro l'Arsenal, nella quale marc\u00f2 anche un gol; un mese pi\u00f9 tardi realizz\u00f2 almeno una rete in tutte le partite di coppa e di campionato disputate ad Anfield, e l'11 dicembre, con il gol segnato al Marsiglia, divenne il primo \"Red\" dai tempi di John Aldridge (1989) a segnare in 7 incontri consecutivi del Liverpool. A fine mese fu inserito dall'autorevole quotidiano sportivo francese \"L'\u00c9quipe\" nella squadra ideale mondiale del 2007. Il 13 aprile 2008 scese in campo per la 300\u00aa volta in Premier League, avversario di turno il Blackburn, battuto 3-1. A fine stagione realizz\u00f2 il suo personale record di 21 reti, anche se il miglior realizzatore del Liverpool quell'anno fu Fernando Torres con 33. Un nuovo intervento chirurgico all'inguine nell'estate del 2008 ritard\u00f2 la preparazione di Gerrard, che si aggreg\u00f2 alla squadra solo a settembre.\nIl 1\u00ba ottobre, il giocatore mise a segno il suo 100\u00ba gol con il Liverpool nella gara contro il PSV Eindhoven, valida per la fase a gironi della Champions League. In virt\u00f9 delle sue prestazioni, fu inserito a fine anno tra gli 11 giocatori della squadra del 2008 del campionato inglese, ricevendo anche la \"nomination\" come miglior giocatore in assoluto insieme a Torres.\nIl 10 marzo 2009, in occasione del ritorno ad Anfiel Road degli ottavi di finale di Champions League contro il Real Madrid, contribu\u00ec con due reti alla vittoria del Liverpool per 4-0 ad Anfield, festeggiando nell'occasione le sue 100 presenze nelle Coppe europee, tutte con il Liverpool. Quattro giorni dopo realizz\u00f2 la sua prima rete all'Old Trafford, stadio nel quale non aveva mai segnato, contribuendo al successo dei \"Reds\" con un netto 4-1 sul Manchester Utd.\nA seguito di tali prestazioni, l'ex calciatore francese Zin\u00e9dine Zidane dichiar\u00f2 che Gerrard era il pi\u00f9 forte giocatore al mondo.\nIl 22 marzo successivo sigl\u00f2 la prima tripletta in campionato, nella vittoria degli uomini di Ben\u00edtez sull'Aston Villa per 5-0.\nDivenuto ormai il giocatore-simbolo del Liverpool, Steven Gerrard firm\u00f2 il 3 aprile 2009 un prolungamento di contratto quadriennale, che lo avrebbe legato ai \"Reds\" fino a tutta la stagione 2012-2013. L'annata 2008-2009 termin\u00f2 con 24 gol totali, record personale, e il club si piazz\u00f2 al secondo posto in campionato alle spalle del Manchester Utd, miglior risultato dalla stagione 2001-2002. Il 16 giugno manifest\u00f2 l'intenzione di chiudere la carriera nel Liverpool, ventilando la possibilit\u00e0 che quello in corso avrebbe potuto essere il suo ultimo contratto: \u00abAvr\u00f2 33 anni nel 2013, e non credo proprio che andr\u00f2 avanti. Ho sempre saputo che l'inizio e la fine della mia carriera sarebbero stati in un unico club, e non mi vedo con un'altra maglia\u00bb.\nCambi di gestione tecnica.\nAl termine della stagione 2009-2010, conclusasi per Gerrard con l'eliminazione dalla Europa League a opera dei futuri campioni dell'Atletico Madrid, Rafael Ben\u00edtez fu scelto dall'Inter per sostituire Jos\u00e9 Mourinho e lasci\u00f2 il posto a Roy Hodgson.\nIl nuovo allenatore rassicur\u00f2 immediatamente i tifosi sulla permanenza di Gerrard dopo che si erano diffuse voci su un suo trasferimento al Real Madrid, dichiarando: \u00abGerrard non \u00e8 in vendita, ho parlato con lui di questo e ho chiarito\u00bb.\nLa stagione di Gerrard, la tredicesima con il Liverpool, venne condizionata dagli infortuni. Il primo, occorsogli in Nazionale durante l'amichevole con la Francia in novembre, lo tenne fermo un mese e costrinse la Federazione inglese a versare un indennizzo di circa mezzo milione di sterline nelle casse del Liverpool. Il secondo giunse a febbraio durante la partita contro il Chelsea e lo obblig\u00f2 a sottoporsi a un intervento chirurgico agli adduttori; pi\u00f9 di un mese dopo ebbe una ricaduta in allenamento che lo estromise dai campi di gioco fino alla stagione successiva.\nPer il Liverpool, che a gennaio aveva sostituito Hodgson con Kenny Dalglish, l'annata si concluse al di sotto delle aspettative, con il 6\u00ba posto in Premier League e l'eliminazione agli ottavi di finale di Europa League.\nL'infortunio agli adduttori lo costrinse saltare l'inizio della stagione 2011-2012. In estate aveva rifiutato un'offerta del Bayern Monaco e giustific\u00f2 la scelta dichiarando che intendeva vincere qualche trofeo con il Liverpool, dove riuscire nell'intento era pi\u00f9 difficile e gli avrebbe dato maggiori soddisfazioni. In ottobre disput\u00f2 la prima partita intera in prima squadra dopo gli infortuni, segnando su punizione il gol nel pareggio 1-1 con il Manchester United.\nGerrard torn\u00f2 dopo circa sei anni a sollevare un trofeo per il Liverpool il 26 febbraio 2012, in occasione della finale di Football League Cup 2011-2012 vinta a Wembley contro il Cardiff City ai calci di rigore, malgrado il suo errore nel primo dei cinque tiri dal dischetto. Il mese precedente, a poche ore dalla rete che aveva sancito la vittoria del Liverpool nella semifinale di andata della stessa competizione, all'Etihad Stadium contro il Manchester City, Gerrard aveva firmato un contratto \"a lungo termine\" con i \"Reds\", accettando eventuali incarichi dirigenziali una volta terminata la carriera agonistica. In marzo festeggi\u00f2 la quattrocentesima gara in Premier con il Liverpool segnando una tripletta nella vittoria 3-0 nel derby con l'Everton. L'ennesimo campionato deludente, chiuso all'ottavo posto, cost\u00f2 la panchina a Dalglish, sostituito nel maggio 2012 da Brendan Rodgers.\nIl 18 agosto 2012, Gerrard gioc\u00f2 la duecentocinquantesima gara da capitano dei \"Reds\". In settembre mise a segno il suo primo gol del campionato 2012-2013, aprendo le marcature nella gara persa 2-1 contro il Manchester United. La stagione 2012-2013, la prima con Rodgers in panchina, si chiuse senza successi, con il settimo posto in Premier e le premature eliminazioni da tutte le coppe. In estate, Gerrard prolung\u00f2 nuovamente il contratto con il Liverpool. Il club rese omaggio alla sua carriera organizzando in suo onore un cosiddetto \"testimonial match\" contro l'Olimpiakos, vinto 2-0 dal Liverpool ad Anfield Road il 3 agosto 2013, a cui parteciparono anche gli ex Jamie Carragher e Robbie Fowler. Come vuole la tradizione inglese per questo tipo di amichevoli, l'incasso spett\u00f2 a Gerrard, che lo avrebbe in seguito devoluto in beneficenza attraverso la Fondazione Alder Hey di cui fa parte.\nNell'ottobre del 2013, con il gol segnato al Crystal Palace, divenne il primo giocatore del Liverpool a segnare in 15 campionati consecutivi, togliendo il record alla vecchia gloria Billy Liddell. Lo stesso mese sigl\u00f2 il suo centesimo gol in Premier League. Il 16 marzo realizz\u00f2 due rigori e ne sbagli\u00f2 un terzo nella vittoria per 3-0 del Liverpool in casa del Manchester United La grande rimonta del Liverpool in campionato fu coronata il 6 aprile con la vittoria 2-1 sul West Ham United, grazie a due rigori realizzati da Gerrard, che consentirono alla squadra di andare al comando della Premier e a lui di superare Dalglish nella classifica dei cannonieri del Liverpool di tutti i tempi.\nQuando la squadra sembrava destinata a vincere il campionato, a distanza di 24 anni dall'ultima affermazione, Gerrard commise l'errore decisivo che permise al Chelsea di espugnare l'Anfield e al di vincere la Premier. In testa alla classifica alla terzultima di campionato, al Liverpool serviva una vittoria interna per mantenere il margine di vantaggio su Chelsea e Manchester City, ma una clamorosa scivolata di Gerrard dopo aver fallito un innocuo stop permise a Demba Ba di presentarsi solo davanti alla porta e a dare il vantaggio al Chelsea, che avrebbe chiuso la gara segnando il 2-0 in contropiede negli ultimi minuti. Malgrado il fatale errore, fu comunque uno dei candidati al premio per il miglior giocatore della Premier in quella stagione. Il 2 gennaio 2015, in una nota pubblicata sul sito ufficiale del Liverpool, viene annunciato che al termine della stagione lascer\u00e0 i \"Reds\" dopo 17 stagioni, di cui 12 da capitano. Gioca la sua ultima partita con i \"Reds\" il 24 maggio, nell'ultima giornata di Premier League, segnando il gol del temporaneo 5-1 nella pesante sconfitta (6-1) subita sul campo dello Stoke City. Conclude cos\u00ec la sua esperienza con il Liverpool dopo aver collezionato in tutto 710 presenze, segnato 186 gol e vinto 11 trofei.\nLos Angeles Galaxy e ritiro.\nIl 7 gennaio 2015 viene annunciato che, alla scadenza del suo contratto con il Liverpool, passer\u00e0 ai Los Angeles Galaxy a titolo gratuito; con la societ\u00e0 statunitense firma un contratto pluriennale da \"designated player\". Il 5 febbraio viene annunciato che continuer\u00e0 a vestire la maglia numero 8, la stessa che ha indossato con il Liverpool fin dal 2004.\nFa il suo esordio con la nuova maglia il 14 luglio, giocando 45 minuti nei quarti di finale di US Open Cup che hanno visto i \"Galaxy\" uscire sconfitti per 1-0 dal Real Salt Lake. Il 17 luglio seguente debutta anche in MLS giocando per 88 minuti nel \"California cl\u00e1sico\", vinto 5-2 contro i San Jose Earthquakes, durante il quale si procura un rigore quando i \"Galaxy\" erano sotto di due gol, segna il suo primo gol in terra americana siglando il momentaneo 2-2 e serve un assist su punizione a Robbie Keane nella ripresa.\nIl 15 novembre 2016 il club di Los Angeles annuncia che il giocatore lascer\u00e0 la squadra al termine del contratto, previsto per la fine dell'anno; Gerrard conclude quindi l'avventura con i Galaxy con un totale di 39 partite ufficiali disputate nelle quali ha segnato 5 gol e fornito 14 assist. Il 24 novembre Gerrard annuncia il ritiro dal calcio giocato; tra club e Nazionale ha messo insieme 874 partite e 212 gol con 11 trofei vinti. Il 24 maggio 2017 gioca la sua partita d'addio con i \"Reds\" in Australia nell'amichevole contro il Sydney.\nNazionale.\nL'esordio.\nL'esordio in Nazionale giunse il 31 maggio 2000 contro l'; ben presto affin\u00f2 l'intesa con il compagno di reparto Frank Lampard del Chelsea, altro giocatore di gran talento, formando una coppia di centrocampo considerata tra le migliori al mondo.\nFu convocato per il campionato d'Europa 2000, nel quale fu schierato in una sola occasione, peraltro memorabile, dacch\u00e9 coincise con la prima vittoria degli inglesi sulla in gara ufficiale dal campionato del mondo 1966, anche se entrambe le formazioni sarebbero state poi eliminate nella prima fase.\nAncora alla Nazionale tedesca \u00e8 legato un altro episodio importante della carriera internazionale di Gerrard, nella partita a Monaco di Baviera del 1\u00ba settembre 2001 valida per la qualificazione al campionato del mondo 2002: realizz\u00f2 il suo primo gol per l'Inghilterra che inflisse ai tedeschi una pesante sconfitta per 5-1 all'Olympiastadion.\nLe spedizioni europee e mondiali.\nCon l'avvento sulla panchina della Nazionale inglese di Sven-G\u00f6ran Eriksson, Gerrard fu utilizzato in pianta stabile a centrocampo ma non pot\u00e9 prendere parte al campionato del mondo 2002 a causa di un problema all'inguine occorsogli a fine stagione.\nAl campionato d'Europa 2004 Gerrard era in piena forma e scese in campo in tutti gli incontri; segn\u00f2 un gol nella fase a gironi contro la , ma l'Inghilterra usc\u00ec ai quarti di finale contro il .\nDue anni pi\u00f9 tardi, sempre sotto la direzione tecnica di Eriksson, fu convocato per il campionato del mondo 2006, il suo primo.\nAncora una volta l'Inghilterra si ferm\u00f2 ai quarti di finale, di nuovo ai rigori contro il Portogallo: tra i tiratori inglesi che fallirono vi fu Gerrard, che si fece respingere il pallone da Ricardo.\nNonostante la buona prestazione individuale (due gol, miglior marcatore per la sua squadra), Gerrard pat\u00ec la mancanza di idee della squadra, definita incapace di creare gioco e condannata all'ennesima spedizione fallimentare, dopo quella in Portogallo di due anni prima, quella al mondiale in Corea del Sud e Giappone del 2002 e quella dell'Europeo del 2000 in Belgio e Paesi Bassi.\nDimessosi Eriksson dopo l'eliminazione, nel settembre 2006 il nuovo commissario tecnico Steve McClaren design\u00f2 Gerrard vice-capitano della Nazionale.\nIl periodo con Capello.\nLa mancata qualificazione dell' al campionato d'Europa 2008 port\u00f2 all'esonero di McClaren e l'incarico fu assunto dall'italiano Fabio Capello, che affid\u00f2 a Gerrard la fascia di capitano per l'amichevole del 6 febbraio 2008 contro la , anche se in seguito l'avrebbe ridata a John Terry.\nA seguito delle rivelazioni sulla vita privata del difensore del Chelsea, Capello gli prefer\u00ec Rio Ferdinand e promosse Gerrard vice-capitano.\nNella gara d'esordio del campionato del mondo 2010 Gerrard, capitano della Nazionale dopo l'infortunio di Ferdinand, marc\u00f2 contro gli la prima delle tre reti segnate dagli inglesi durante la manifestazione.\nSuperata la fase a gironi come seconda classificata, la formazione di Capello venne estromessa dal torneo agli ottavi di finale per mano della (1-4 in favore dei tedeschi il risultato dell'incontro di Bloemfontein).\nAl termine della competizione il centrocampista inglese, parte della cosiddetta \u00abGenerazione d'oro\u00bb (lett. \"Golden Generation\"), si \u00e8 messo a disposizione del selezionatore per i futuri impegni dell'Inghilterra.\nLa nomina a capitano.\nAncora uno scandalo che coinvolse Terry, accusato di insulti razzisti nei confronti di Anton Ferdinand, diede a Gerrard la possibilit\u00e0 di indossare la fascia di capitano; ci\u00f2 avvenne in concomitanza con le dimissioni di Capello, in disaccordo con la Federazione sull'affare Terry, e con la chiamata di Roy Hogdson.\nNel girone di qualificazione del campionato d'Europa 2012, il centrocampista mise in mostra un'eccellente condizione, fornendo in tre partite diverse tre assist, a Lescott, Carroll e Rooney. Il rendimento di Gerrard fu esaltato dalla disposizione e dai movimenti degli uomini in campo, nonch\u00e9 dall'intesa con il centrocampista del Tottenham Scott Parker, sostituto dell'indisponibile Lampard.\nNon bast\u00f2, tuttavia, a superare nei quarti di finale l', che pass\u00f2 il turno ai calci di rigore. Ci\u00f2 non gli ha impedito di entrare nella migliore squadra del torneo. Il 19 novembre 2013, nell'occasione dell'amichevole giocatasi a Wembley persa contro la Germania (0-1), raggiunge Bobby Moore al terzo posto della classifica all-time per numero di presenze nella Nazionale inglese.\nIl CT Hodgson gli affid\u00f2 la fascia di capitano anche nella disastrosa spedizione al campionato del mondo 2014, in cui la Nazionale inglese fu eliminata dopo solo due partite nella fase a gruppi, come non le succedeva dal campionato del mondo 1958. Dopo la sconfitta per 2-1 nell'esordio con l', nella seconda partita Gerrard ebbe delle responsabilit\u00e0 su entrambi i gol del compagno al Liverpool Su\u00e1rez, che fissarono il risultato finale di 2-1 in favore dell' e decretarono l'eliminazione degli inglesi. Nell'ultima partita, disputata contro la , venne nominato capitano il rientrante Frank Lampard e Gerrard entr\u00f2 come sostituto nel secondo tempo.\nIl 21 luglio successivo annuncia il ritiro dalla Nazionale, di cui \u00e8 diventato il terzo per numero di partite disputate, con 114 presenze, ed il 22\u00ba marcatore con 21 reti.\nAllenatore.\nInizi.\nIl 20 gennaio 2017 viene annunciato il suo ingresso nell'academy del Liverpool come vice allenatore,ottenendo, il 7 settembre seguente, la panchina Under-18 dei \"Reds\". Esordisce nel pareggio per 1-1 contro il Derby County per il campionato di categoria. Partecipa poi alla UEFA Youth League dove, nei quarti di finale, viene eliminato ai rigori dal Manchester City. Conclude il campionato al terzo posto, alle spalle delle due squadre di Manchester.\nRangers.\nIl 4 maggio 2018 diventa il nuovo tecnico dei , firmando un quadriennale.\nI primi due anni arriva 2\u00ba in campionato dietro al campione perdendo, sempre contro gli \"hoops\", la finale di Scottish League Cup 2019 per 1-0. Il 7 marzo 2021 vince il campionato con 6 giornate di anticipo, grazie ai 20 punti di vantaggio sul Celtic. Il cammino in Europa, invece, \u00e8 meno fortunato: in tre anni consecutivi di UEFA Europa League riesce a raggiungere solo gli ottavi di finale. Conclude l'esperienza azzurra con 187 partite giocate, 123 vinte, 41 pareggiate e 23 perse.\nAston Villa.\nL'11 novembre 2021, a fronte di un indennizzo corrisposto a favore del club scozzese, viene annunciato come nuovo tecnico dell', quartultimo in Premier, in sostituzione di Dean Smith. Il 20 novembre al debutto vince per 2-0 contro il .\nStatistiche.\nPresenze e reti nei club.\n\"Statistiche aggiornate al termine della carriera da calciatore.\"\nCronologia presenze e reti in nazionale.\n \n \nStatistiche da allenatore.\n\"Statistiche aggiornate al 26 dicembre 2021.\" In grassetto le competizioni vinte."}
{"id": "285849", "revid": "125951415", "url": "https://it.wikipedia.org/wiki?curid=285849", "title": "Frozen Corpse Stuffed with Dope", "text": "Frozen Corpse Stuffed with Dope \u00e8 il secondo album del gruppo musicale grindcore statunitense Agoraphobic Nosebleed."}
{"id": "285850", "revid": "287204", "url": "https://it.wikipedia.org/wiki?curid=285850", "title": "Aziende industriali di Lugano", "text": "Aziende Industriali di Lugano (AIL SA) \u00e8 una societ\u00e0 per azioni svizzera, con sede legale a Lugano e principale sede operativa a Muzzano, che opera nella distribuzione al dettaglio di acqua, gas, energia elettrica e calore nel Cantone Ticino. Il 100% delle azioni \u00e8 detenuto dalla municipalit\u00e0 di Lugano, e la societ\u00e0 ha un capitale sociale di CHF.\nIl bacino di utenza dichiarato copre un'area geografica che si estende dal Monte Ceneri al confine di stato di Novazzano, servendo oltre 70 comuni per pi\u00f9 di clienti.\nLe Aziende Industriali di Lugano promuovono il fotovoltaico sul proprio tetto, l'impianto a cogenerazione per la produzione di acqua calda, riscaldamento e flotta aziendale alimentati a gas naturale. Le AIL SA sostengono associazioni di diversi settori, compreso lo sport.\nStoria.\nLe Aziende Industriali di Lugano nascono nel 1972 dalla fusione tra l'allora Officina Elettrica Comunale di Lugano (OECL) e l'Azienda comunale dell'acqua e del gas; nel giugno del 2000 diventano societ\u00e0 per azioni con capitale interamente di propriet\u00e0 della Citt\u00e0 di Lugano.\nSecondo la rivista di statistica di Repubblica e Cantone Ticino, la trasformazione in SA delle AIL, evento di natura e portata definite \"eccezionali\", ha influito pesantemente sui dati economici e finanziari dei comuni del Cantone, ad esempio l'aumento delle entrate correnti per il 2000 \"\u00e8 riconducibile per i 4/5 (191,7 milioni di franchi) alla rivalutazione contabile\" legata a quella operazione.\nFornitura di elettricit\u00e0.\nL'elettricit\u00e0 \u00e8 stata erogata alla citt\u00e0 di Lugano per la prima volta nel 1890, grazie alla centrale costruita da privati a Maroggia che sfruttava le acque della Val Mara (torrente Mara). L'OECL, impresa a carattere comunale, dopo aver costruito la prima rete per la distribuzione di energia ha ottenuto dal Cantone Ticino la possibilit\u00e0 di sfruttamento delle acque della Verzasca. La centrale di Tenero e la linea di trasporto dell'energia venne completata nel 1908. Una centrale termica costruita in zona Cornaredo inaugurata nel 1919 si affiancava, in seguito, a quelle idroelettriche di Maroggia e Tenero per far fronte all'aumento di richiesta. La centrale termica \u00e8 rimasta in servizio fino al 1966 e oggi lo stabile in cui era ubicata \u00e8 stato trasformato e ospita sale cinematografiche.\nUn ulteriore ampliamento della capacit\u00e0 di offerta si \u00e8 reso possibile nel 1960 con la costituzione della Verzasca SA, con 1/3 del capitale azionario di propriet\u00e0 del cantone Ticino e 2/3 della citt\u00e0 di Lugano. Questo ha permesso l'innalzamento del bacino di raccolta e l'ampliamento della centrale di Tenero, messa in esercizio il 1\u00ba gennaio del 1967. Nello stesso anno veniva portata a termine l'operazione di cambio tensione (da 125 a 220 Volt), iniziata nel 1955.\nFornitura di acqua.\nNel 1894, grazie al completamento dell'acquedotto pubblico, giunse a Lugano l'acqua delle sorgenti del monte Tamaro, acquistate l'anno precedente dal Patriziato di Sigirino; si situa in quel periodo la nascita dell'Azienda comunale dell'acqua potabile. Nei decenni seguenti il comune di Lugano ha ampliato le fonti di acqua, acquistando ulteriori sorgenti nella regione del monte Gradiccioli. Il comprensorio \u00e8 conosciuto come il demanio del Cusello.\nFornitura di gas.\n\u00c8 nel 1894 che venne costruita la prima officina per la fabbricazione del gas combustibile nella regione. Nel 1900 il comune di Lugano ha riscattato gli impianti di distribuzione e fabbricazione allora di propriet\u00e0 privata. Fu poi edificata in zona Cornaredo, nel 1934, una nuova officina di produzione che funzionava a carbon fossile, sostituita 30 anni dopo, nel 1964 che utilizzava la benzina leggera come materia prima.\nNegli anni settanta il fabbisogno in gas della cittadinanza era irrisorio e in quel periodo l'azienda stava per chiudere i battenti. La crisi energetica ha poi risvegliato l'interesse per il consumo di gas presso la cittadinanza e, nel corso del decennio successivo il consumo \u00e8 cresciuto.\nServizi correnti.\nAttualmente l'elettricit\u00e0 distribuita dalle AIL SA \u00e8 per l'80% acquistata, per il restante 20% \u00e8 di produzione propria, proveniente dalla centrale di Maroggia e da quella di Tenero. L'elettricit\u00e0 fornita \u00e8 di tipo rinnovabile, proveniente per lo pi\u00f9 dai rifiuti e una parte minore da fonti non rinnovabili e da vettori non omologabili. Circa 50 comuni sono serviti al dettaglio (108 000 clienti, il 90% costituiti da economie domestiche) attraverso una rete di distribuzione che conta pi\u00f9 di 4000\u00a0km di cavi posati.\nAttualmente l'acqua fornita da AIL SA proviene dalle falde acquifere (41%), dalle sorgenti (24%), dal Lago di Lugano (29%) e una piccola parte \u00e8 acquistata (6%). L'acqua potabile viene captata in camere di raccolta, trattata con filtraggi, disinfettata e accumulata in serbatoi, per poi essere distribuita al dettaglio ai comuni di Lugano, Massagno, Pura e Cadempino, ad altri comuni all'ingrosso. Per legge una volta all'anno vengono pubblicate le analisi effettuate in laboratorio per verificare le caratteristiche dell'acqua distribuita. Oltre a fornire acqua potabile, le Aziende Industriali di Lugano forniscono anche acqua industriale, cio\u00e8 acqua non potabile, utilizzata per impianti di raffreddamento di stabili commerciali e residenziali.\nL'allacciamento al gasdotto della rete italiana SNAM, con la costruzione del gasdotto ad alta pressione Genestrerio-Cornaredo, ha reso inutile la fabbricazione in proprio della fonte energetica. Le Aziende Industriali di Lugano distribuiscono il gas naturale ad oltre 10.000 clienti, 30 comuni serviti al dettaglio e 4 aziende rivenditrici. Questa fonte energetica \u00e8 utilizzata sia per riscaldamento di abitazioni (anche in cogenerazione o teleriscaldamento), che per uso di cucina. Il gas naturale \u00e8 utilizzato anche come carburante.\nEnergie termiche e rinnovabili.\nLe AIL SA sono attive nel settore delle Energie Termiche e Rinnovabili, e promuovono l'efficienza energetica e l'energia rinnovabile. La costruzione di reti di teleriscaldamento \u00e8 uno tra i diversi ambiti di possibile interesse.\nAttivit\u00e0 finanziarie.\nNel 2006 le AIL hanno acquistato 577 000 azioni della Alpiq, societ\u00e0 del medesimo settore energetico, al prezzo di 182 CHF cadauna; nel 2011 e nel 2012 la Alpiq ha assommato perdite per miliardi di franchi, il valore delle sue azioni \u00e8 perci\u00f2 sceso sino a poco pi\u00f9 di 110 all'inizio del 2013. La Alpiq ha dovuto cos\u00ec scorporare e vendere aziende controllate.\nNel 2011 \u00e8 fallita la Tecnopellet SA, di cui le AIL (attraverso AIL Servizi SA) erano azionista di maggioranza al 51%."}
{"id": "285851", "revid": "1452073", "url": "https://it.wikipedia.org/wiki?curid=285851", "title": "Guild Wars Prophecies", "text": "Guild Wars Prophecies \u00e8 un videogioco CORPG ambientato in un mondo fantasy medioevale. Costituisce il primo capitolo della serie \"Guild Wars\".\nCampagne.\nProphecies \u00e8 la prima di tre campagne; le successive sono Factions e Nightfall.\nLa prima e unica espansione, Eye of the North, \u00e8 uscita il 31 agosto 2007. Essa, come tale, richiede il possesso di almeno una delle campagne sopra citate.\nDefinizione, Genere, PvE e PvP.\n\"Guild Wars\" non \u00e8 propriamente un MMORPG, ma \u00e8 stato definito dai suoi stessi sviluppatori CORPG, cio\u00e8 Competitive Online Role-Playing Game.\nL'anima del gioco \u00e8 il PvP (Player Versus Player, cio\u00e8 Giocatore contro giocatore), sempre basato su squadre, da 4, da 8 o 12 giocatori. Con squadre da 4 giocatori si partecipa all'arena, di cui sono presenti due tipi: casuale e a squadre. Nell'arena casuale baster\u00e0 premere 'Inizia' e entro 30 secondi il giocatore si ritrova con altri 3 scelti a caso a confrontarsi contro altri 4 sempre scelti a caso, tra quelli che stanno partecipando alle arene casuali. Nell'arena a squadre invece il giocatore deve costituire da solo la squadra, giocando quindi con tre amici. Esistono anche le \"heroes battle\", in cui uno solo dei combattenti per ogni squadra \u00e8 un giocatore, mentre gli altri tre sono eroi gestiti dal computer ma personalizzati e indirettamente controllati dal giocatore.\nIl pvp con squadre da 8 per l'Ascesa degli Eroi e per il \"GvG\", in entrambi i casi \u00e8 il giocatore a dover formare la squadra. In Ascesa degli Eroi ci si affronta su mappe con obiettivi tipicamente da sparatutto in prima persona, come \"deathmatch\", \"king of the hill\" o \"capture the flag\". Vincendo, si giunge fino all'Olimpo degli Eroi, dove si combatte contro altre squadre, per ottenere il favore divino. Il favore divino sblocca due zone PvE, e alcune quest. Inoltre vincendo l'Olimpo si possono ottenere vari oggetti, pi\u00f9 o meno preziosi.\nI sigilli sono necessari per avere una \"Guild Hall\", grazie alla quale si pu\u00f2 partecipare al GvG con la propria gilda, quando sar\u00e0 possibile averne una. Obiettivo del GvG \u00e8 scalare la \"ladder\", che viene resettata periodicamente e ogni anno a fine ladder si organizza un torneo per proclamare il \"Guild Wars World Champion\".\nUna partita GvG si basa su due elementi, oltre che uccidere gli avversari naturalmente: controllare la bandiera e uccidere il signore della gilda avversario. Quando si riesce a uccidere il signore della gilda, la partita termina e si vince, ottenendo una variazione del \"rating\" valido per la \"ladder\". Controllare la bandiera offre un notevole vantaggio, spesso sottovalutato.\nNelle Alliance Battle si sfidano in una eterna battaglia le fazioni dei Kurzik e dei Luxon, e sono accessibili solo a giocatori appartenenti a gilde il cui leader possiede la campagna Factions e che abbia stretto un'alleanza con una delle due fazioni. Vengono schierate due squadre da dodici giocatori, negli avamposti i giocatori si uniscono in gruppi di quattro e in ogni arena ne scendono in campo tre per fazione, scelti casualmente dal motore di gioco. Le vittorie o sconfitte nelle sfide determinano l'aumento del territorio di una fazione a discapito del territorio dell'altra. Sono presenti 5 mappe, due favoriscono i Luxon, due favoriscono i Kurzik e una \u00e8 neutra, si gioca su quella pi\u00f9 vicina al confine attuale. Ogni mappa presenta sette santuari, di vario tipo, che danno un punto alla squadra che li controlla ogni sette secondi, inoltre ogni uccisione dona tre punti. La fazione che raggiunge prima 500 punti vince.\nIl PvE (Player Versus Environment) \u00e8 come dice il nome stesso una modalit\u00e0 dove i nemici non saranno altri giocatori, ma Mob, mostri controllati dalla AI. Attraverso il PvE \u00e8 possibile sbloccare l'uso di skill (abilit\u00e0) e potenziamenti per le armi nel PvP.\nLe tre campagne possiedono ognuna una trama e dei luoghi diversi, tuttavia un giocatore che possiede pi\u00f9 campagne pu\u00f2 far giocare le storie a tutti i suoi personaggi.\nLa storia PvE della campagna Prophecies \u00e8 ambientata a Tyria e parte a Ascalon, nel periodo Pre-distruzione: una porzione di mondo molto ristretta e limitata che in realt\u00e0 si traduce in un tutorial giocato, in cui muovere i primi passi e i primi livelli. Successivamente a questo si verr\u00e0 catapultati nel gioco vero e proprio.\nDa quel momento, il giocatore sar\u00e0 chiamato a esplorare una grande variet\u00e0 di paesaggi: dalle Paludi di Kryta del Nord, alle Riviere e Spiagge di Costa d'Alessio; dai paesaggi desolati di Ascalon, ai Picchi Innevati delle Cimefredde, fino ad arrivare alle Isole Di Fuoco e agli Inferi. Quest'ultima zona, assieme alla Fenditura del Male, \u00e8 accessibile solo ai Prescelti Ascesi e solo quando le Divinit\u00e0 di Tyria sono favorevoli al territorio del giocatore.\nNella storia di Factions invece si visita il continente di Cantha caratterizzato da un ambiente in stile Giappone feudale, partendo dall'isola di Shing-Jea (il tutorial), e poi visitando l'enorme citt\u00e0 di Kaineng, i boschi pietrificati di Echowald e il mare di Giada.\nIn Nightfall la storia si svolge nel continente di Elona, dal carattere africano-mediorientale, dove si viaggia per le isole di Istan, i deserti di Kourna, il territorio dei ricchi e opulenti mercanti di Vabbi, fino alle terre sulfuree della desolazione e al reame del tormento.\nOltre che utile a \"sbloccare\" gli oggetti e le abilit\u00e0 per il PvP, le campagne PvE sono giocabili e interessanti, anche per la possibilit\u00e0 data ai giocatori di cooperare nello svolgersi delle missioni (chiamate appunto \"coop\"). Esistono gilde nel gioco che nascono esclusivamente per cooperare nel PvE.\nLa Mappa \u00e8 divisa in \"Aree Esplorabili\" e \"Avamposti\", insediamenti (castelli, villaggi, caverne, citt\u00e0) dove si possono trovare altri giocatori con cui chiacchierare e avventurarsi nelle aree esplorabili per completare le missioni assegnate da vari Personaggi non giocanti.\nA differenza di un MMORPG classico, in cui i giocatori viaggiano liberi per tutto il mondo di gioco incontrandosi e/o scontrandosi tra loro, in Guild Wars il gioco avviene in maniera \"istanziata\": ogni volta che un gruppo parte per una missione (ed entra, quindi, in un'area esplorabile) viene creata una nuova istanza dell'area stessa, in cui le uniche persone presenti saranno quelle all'interno del \"party\". Ci\u00f2 pu\u00f2 essere vantaggioso dal momento che non ci saranno personaggi che interferiranno nello svolgimento della quest: nessuno potr\u00e0 rubare i \"drop\" e i punti esperienza derivanti dalla uccisione di mob, ma dar\u00e0 un senso di \"pienezza\" relativamente pi\u00f9 limitato (che tuttavia sar\u00e0 puntualmente compensato dalla permanenza nelle citt\u00e0, sempre vive e popolate da personaggi giocanti).\nProfessioni.\nScelto il tipo di personaggio bisogna deciderne la professione primaria:\nDurante il gioco \u00e8 possibile scegliere un'altra classe delle precedenti come classe secondaria, le cui abilit\u00e0 si andranno a sommare a quelle della primaria. Tuttavia il personaggio potr\u00e0 vestire solo l'armatura della sua classe principale. Procedendo nelle campagne PvE, viene data la possibilit\u00e0 di cambiare la professione secondaria scelta all'inizio del gioco.\nAspetto del personaggio.\nL'aspetto \u00e8 determinato soprattutto dalla professione: il guerriero \u00e8 muscoloso e possente, il negromante gracilino e gobbo, l'esploratore asciutto e flessuoso.\nIl giocatore, inoltre, \u00e8 chiamato a decidere alcune caratteristiche del personaggio: taglio di capelli, viso, colore della pelle, statura.\nAnche vestiti e armature, contribuiscono alla personalizzazione del proprio personaggio: il giocatore pu\u00f2 scegliere tra una vasta gamma di armature diverse per ogni professione e sempre pi\u00f9 resistenti man mano che si avanza nel gioco.\nI giocatori possono anche colorare le proprie armi e armature, utilizzando le tinture, disponibili in 11 colori diversi pi\u00f9 o meno rari, e mescolabili in combinazioni di fino a quattro colori, per un totale di pi\u00f9 di 500 tonalit\u00e0; una piccola parte delle armi e delle armature, tuttavia, non pu\u00f2 ricevere il colore o non cambia applicando la tintura. Le boccette monodose di tinture si ottengono come drop casuale all'uccisione dei mostri oppure si acquistano presso i mercanti specializzati presenti in alcuni avamposti; le tariffe applicate da tali mercanti quando comprano e vendono non sono fisse, ma determinate ad ogni transazione secondo un meccanismo di domanda e offerta.\nLe Gilde.\nUna volta entrati nel mondo di \"Guild Wars\" \u00e8 possibile entrare a far parte di una delle tante Gilde esistenti. Una gilda \u00e8 formata da numerose persone che decidono di unire le loro forze per uno scopo comune.\nCi sono gilde orientate prevalentemente di PvE e altre di PVP; o anche per tutti e due. Alcuni vantaggi comprendono la possibilit\u00e0 di comunicare rapidamente con i propri compagni di gilda e l'identificazione del proprio personaggio mediante il mantello di gilda e da una tag che permette di farsi riconoscere in ogni situazione di gioco.\nLe gilde possono acquistare una sede tra quelle esistenti per disputare battaglie contro le altre gilde del mondo (8vs8) e scalare cos\u00ec la classifica mondiale di Guild Wars. Per poter avere una sede la gilda deve possedere un \"Sigillo Celestiale\" che si pu\u00f2 ottenere vincendo la modalit\u00e0 PVP dell'Olimpo degli Eroi (\"Ascesa degli Eroi\") oppure acquistandolo da un apposito NPC a un prezzo abbastanza alto.\nOgni gilda pu\u00f2 possedere un avamposto che si pu\u00f2 comprare con i compensi ottenuti grazie alle battaglie dell'alleanza.\nEsistono tre tipi di gilde: \"Neutre\" (che non possono partecipare alle AB), \"Luxon\" e \"Kurzick\" che si sfidano durante le battaglie dell'alleanza per ottenere compensi.\nLe gilde si possono alleare per formare un'alleanza, purch\u00e9 la loro fazione Luxon-Kurzick non sia diversa.\nLe divinit\u00e0 di \"Guild Wars\".\nIn Guild Wars esistono sei diverse divinit\u00e0.\n\"Balthazar\", Dio della guerra e del fuoco, signore dei \"Guerrieri\", degli \"Elementalisti del fuoco\" e dei \"Mistici punitori\". \u00c8 il re della Fenditura del Male, che si contende col fratello Menzies.\n\"Melandru\", Dea della natura e della terra, signora degli \"Esploratori\" e degli \"Elementalisti della terra\".\n\"Dwayna\", Dea dei venti e della salute, signora dei \"Mistici, curatori e protettori\" e degli \"Elementalisti dell'aria\".\n\"Lyssa\", Dea dell'illusione e della bellezza, signora degli \"Ipnotizzatori\" e degli \"Assassini\".\n\"Grenth\", Dio della morte e del ghiaccio, signore dei \"Negromanti\", dei \"Ritualisti\" e degli \"Elementalisti dell'acqua\". \u00c8 il re degli Inferi che si contende con \"Dhumm\", l'ex dio della morte.\n\"Kormir\", Dea della verit\u00e0 e della conoscenza, \u00e8 la signora del regno del tormento, dopo la caduta del Dio esiliato Abaddon.\nEsistono anche divinit\u00e0 del male.\n\"Menzies\", Dio della distruzione e fratello di Balthazar; \u00e8 in guerra con il fratello per il dominio della Fenditura del male e comanda l'esercito ombra.\n\"Dhumm\", Dio della morte prima dell'ascesa al potere di Grenth. \u00c8 responsabile dei disordini avvenuti negli Inferi.\n\"Abaddon\", Dio dei segreti, cerca di evadere dalla sua prigione nel regno del Tormento e di invadere il mondo dei mortali con il suo esercito di demoni e margoniti.\nI capitoli successivi.\nArenaNet ha programmato di far uscire due nuovi capitoli del gioco ogni anno. I giocatori che non possiedono tali espansioni possono comunque giocare con chi ha acquistato i nuovi capitoli, tuttavia con le limitazioni di non poter esplorare le nuove aree e nella possibilit\u00e0 di scelta di abilit\u00e0 e classi. Ciascun nuovo capitolo costituisce un gioco a s\u00e9, ed \u00e8 giocabile anche senza possedere quelli precedenti. Esiste infatti una zona comune a tutti i capitoli, in cui avvengono la maggior parte delle battaglie PvP, e in cui i giocatori che posseggono titoli diversi possono comunque incontrarsi. Allo stesso modo, esistono aree PvE e skill definite \"core\", ossia di base, in comune a tutti i capitoli.\nOgni nuovo capitolo apporta modifiche sostanziali al gioco quali armi, classi, nuovi modelli di PvP, abilit\u00e0 e funzionalit\u00e0 di gioco. Il secondo capitolo, \"Guild Wars Factions\", \u00e8 uscito il 28 aprile 2006. A partire da quel momento, la campagna originaria ha assunto la denominazione \"Guild Wars Prophecies\", per poterla distinguere da quelle successive. Il 27 ottobre 2006 \u00e8 stato pubblicato il terzo capitolo, \"Guild Wars Nightfall\", con ambientazione africana e mediorientale.\nLa prima e unica espansione, \"\", \u00e8 uscita il 31 agosto 2007.\nArenaNet ha assicurato che \"Guild Wars\" rester\u00e0 sempre senza abbonamento mensile, si pagher\u00e0 solo l'eventuale acquisto dei nuovi capitoli.\nAccoglienza.\n\"Guild Wars Prophecies\" \u00e8 stato recensito nel numero di luglio 2005 della rivista italiana \"Giochi per il mio computer\" che gli ha assegnato un voto di 8/10, commentando\u02d0\nIl giornale online italiano Everyeye.it ha sottolineato come il gioco sia stato, dal punto di vista tecnico, ottimizzato in modo sublime, lodando i caricamenti velocissimi, la grafica \u00abveramente eccellente\u00bb, nonch\u00e9 il privilegio di poter girare anche su sistemi pi\u00f9 obsoleti, pur sottolineando come il sonoro, tuttavia, non sia all'altezza della coinvolgente \"immensit\u00e0\" grafica:"}
{"id": "285853", "revid": "1632387", "url": "https://it.wikipedia.org/wiki?curid=285853", "title": "TG4", "text": "Il TG4 \u00e8 il notiziario di Rete 4, canale televisivo di Mediaset, a cura della redazione di TGcom24. \u00c8 diretto da Andrea Pucci, in quanto direttore di quest'ultima, coadiuvato da Rosanna Ragusa in qualit\u00e0 di condirettrice.\nStoria.\nAntefatti.\nFin dalla sua nascita Rete 4 si caratterizza anche per una programmazione a carattere culturale e di approfondimento: il primo programma di questo tipo fu \"Novanta secondi\" (scritto talvolta con il sottotitolo \"Le opinioni che contano\"), presentato da Piero Ottone e trasmesso dal luned\u00ec al venerd\u00ec alle 21:15, nel quale importanti opinionisti rilasciavano un commento, lungo proprio 90 secondi, sui principali fatti della giornata: tra gli opinionisti in trasmissione si annoveravano, oltre al conduttore, Enzo Biagi, Giorgio Bocca, Giampaolo Pansa, Massimo Riva, Alberto Ronchey ed Eugenio Scalfari: la trasmissione dur\u00f2 fino a luglio. Altre trasmissioni di questo tipo furono \"Gli speciali di Retequattro\" di Carlo Gregoretti e Enzo Biagi (che poi sarebbe diventata \"Le interviste di Retequattro\") e \"Rotoquattro\", rotocalco di attualit\u00e0 di Antonangelo Pinna e Nino Pirito, in onda il sabato sera dalle 22:10 alle 22:40. Nel 1982 nacque inoltre una sorta di notiziario dal titolo \"Ultimissima\", diretto da Roberto Quintini. Tutte queste trasmissioni chiusero nel 1984 con la cessione della rete, da parte di Mondadori, alla Fininvest.\nNel 1987 la dirigenza Fininvest decise di dare a Rete 4 un'impronta di stampo giornalistico, in maniera simile a quanto accadeva con la gestione Mondadori, e cos\u00ec nel 1988 vennero trasferite sulla rete tutte le trasmissioni d'informazione gi\u00e0 trasmesse su Canale 5.\nIl 3 ottobre 1988 debutt\u00f2 \"Dentro la notizia\", trasmissione curata dalla testata giornalistica Videonews diretta da Bruno Bogarelli, una rubrica d'informazione senza diretta; tra i conduttori si ricordano Cesara Buonamici, Filippo D'Acquarone, Alessandro Cecchi Paone, Claudio Brachino, Rita dalla Chiesa, Jas Gawronski. Il notiziario era composto da due edizioni, alle 19 e alle 23, ognuna della durata di circa mezz'ora, e veniva trasmesso dal luned\u00ec al sabato; il gioved\u00ec e il sabato veniva trasmessa solo l'edizione delle 19. La trasmissione, per\u00f2, non venne premiata in termini di critica e di ascolto (critiche vennero mosse persino dall'editore Silvio Berlusconi), e la trasmissione si concluse nel giugno 1989.\nNel 1989 esord\u00ec poi \"Regione 4\", trasmissione che illustrava i giornali pi\u00f9 importanti della giornata, anch'essa di breve durata. Nel 1990 esord\u00ec \"Cronaca\", trasmissione settimanale di approfondimento giornalistico trasmessa ogni gioved\u00ec in seconda serata, che venne sostituita nel gennaio 1991 da \"Telequattro\", trasmissione settimanale di varie notizie trasmessa il gioved\u00ec e il sabato in seconda serata.\n1991: Nasce il TG4.\nIl primo vero notiziario della rete \u00e8 il TG4, che nacque grazie alla concessione della diretta alle reti private fornita dalla Legge Mamm\u00ec; il telegiornale and\u00f2 in onda per la prima volta il 29 luglio 1991, diretto da Edvige Bernasconi a partire da settembre. Sotto la direzione Bernasconi il TG andava in onda alle 10:55 (poi posticipato alle 11:30), alle 13:30 e alle 17:50 (poi posticipato alle 18:55), il tutto con una durata di 10 minuti. Tra i conduttori spiccano Claudio Brachino, Giacomo Crosa, Tiberio Timperi e Filippo D'Acquarone. Inoltre il TG ha un taglio \"rosa\", in armonia con l'impostazione della rete rivolta espressamente ad un pubblico femminile. Il 1\u00ba giugno 1992 Emilio Fede, direttore del telegiornale Studio Aperto in onda su Italia 1, lasci\u00f2 Studio Aperto per il TG4 rinnovando la testata e allungando la sua durata. Lo diriger\u00e0 fino al 28 marzo 2012, quando lascer\u00e0 anche Mediaset.\n1992-2012: Direzione Fede.\nFino al 28 febbraio 2010 durante la giornata andavano in onda tre edizioni del TG4: una per i non-udenti alle 11:30, una alle 13:30 e quella principale alle 18:55, condotta quasi sempre dal direttore Emilio Fede (in rari casi sostituito da Filippo D'Acquarone, Marina Dalcerri o Diletta Petronio) affiancato in studio da una giornalista che legge gli aggiornamenti flash (tra le pi\u00f9 celebri si ricordano Francesca Senette, Alessandra Balletto, Francesca Romanelli e Alessandra Viero). La testata poneva al centro dell'attenzione la politica: durante i primi mesi della direzione di Fede, il notiziario cominci\u00f2 a ospitare in studio diversi esponenti politici chiamati a commentare le notizie della giornata; in seguito, il direttore prese a collegarsi quasi ogni sera con un esponente parlamentare. Inoltre particolare interesse \u00e8 rivolto al costume, alla moda e alle notizie di curiosit\u00e0. Caratteristica di questa edizione \u00e8, dal gennaio 2000, la rubrica \"Sipario\", in onda alla fine dell'edizione.\nOltre alle tre edizioni principali c'erano anche l'edizione di mezzasera delle ore 23:00 (in onda negli anni '90), la rassegna stampa in onda alle 01:15 e l'edizione mattutina delle 09:30, successivamente accorpata a quella delle 11:30. Il 2010 vide alcuni cambiamenti: scomparirono l'edizione delle 13:30 (dal 1\u00ba marzo) e la rassegna stampa (dal 13 settembre). Di conseguenza restarono due edizioni: quella mattutina in onda alle 11:30, non pi\u00f9 per non udenti e allungata di mezz'ora, e quella serale alle 18:55. Al posto della rassegna stampa debutt\u00f2 la nuova edizione \"Night News\", una sintesi delle notizie della giornata. Nel 2011 venne introdotto un nuovo sottofondo titoli mantenuto fino al 2 settembre 2012 (con pitch sonoro leggermente pi\u00f9 basso rispetto al precedente) nonch\u00e9 un rinnovamento della scenografia in studio (con il famoso pannello a sfondo azzurro col globo terrestre attorniante la redazione sostituito da un pannello blu scuro davanti al quale Fede, in coda all'edizione serale, era solito accomodarsi di fianco alla giornalista incaricata di leggere le agenzie flash, mentre lo schermo, collocato accanto al conduttore, scomparve del tutto).\nDurante questo periodo, il TG4 (e pi\u00f9 in particolare il direttore Emilio Fede) venne accusato pi\u00f9 volte di essere eccessivamente schierato e sbilanciato a favore di Silvio Berlusconi, come stabilito anche dall'Autorit\u00e0 per le Garanzie nelle Comunicazioni in diverse occasioni.\n2012-2014: Direzione Toti.\nIl 29 marzo 2012 Emilio Fede viene sostituito da Giovanni Toti: con lui il TG4 inizi\u00f2 ad avere forti cambiamenti. Il nuovo direttore elimin\u00f2 la rubrica \"Sipario\" e le \"meteorine\", sostituite dai meteorologi del Centro Epson Meteo. Per l'edizione delle 18:55 vengono chiamate due nuove conduttrici: Monica Gasparini e Benedetta Corbi, alle quali verranno poi aggiunti Angelo Macchiavello e Giuseppe Brindisi. Da giugno 2012 le redazioni del TG4 e di Studio Aperto vengono unificate nell'open space del TG4, dal momento che Giovanni Toti dirige entrambe le testate. Con il suo arrivo, inoltre, viene inserito per la prima volta il sommario, non presente durante la direzione Fede (eccezion fatta per un periodo compreso tra l'estate del 1999 e la primavera del 2001). Il 3 settembre 2012 furono rinnovati sigle, studio e grafiche e nacque l'edizione delle 14:00, andata in onda fino al 22 dicembre 2013 e soppressa nuovamente il giorno dopo a causa dei bassi ascolti. I conduttori di questa edizione pomeridiana dal luned\u00ec al sabato erano gli stessi di quelli delle 11:30, e quelli dell'edizione della domenica erano gli stessi di quelli delle 18:55.\n2014-2018: Direzione Giordano.\nIl 27 gennaio 2014, con l'ingresso in politica di Giovanni Toti, Mediaset nomin\u00f2 Mario Giordano alla guida del TG4. La nuova direzione punt\u00f2, specie nell'edizione principale delle 18:55, sulle inchieste riguardanti la vita di tutti i giorni, con particolare attenzione ai cittadini vittime di ingiustizie e di disinteresse da parte dello Stato. Ampio spazio ovviamente alla politica e ai grandi fatti della cronaca nera. Giordano, appena insediatosi, rimosse Monica Gasparini dall'incarico di conduttrice, confermando in un primo momento Benedetta Corbi, Giuseppe Brindisi e Angelo Macchiavello, e decise di puntare anche sui volti di Francesca Romanelli e Giuliana Fiorentino. Durante la direzione Giordano, Filippo D'Acquarone, volto storico e pioniere dell'informazione a Mediaset, lasci\u00f2 la redazione del TG4.\nPer alzare gli ascolti del TG4, l'azienda decise di rivoluzionare l'edizione delle 18:55, puntando al ritorno di un unico conduttore che possa essere un volto riconoscibile e fare quindi un telegiornale in prima persona. Venne quindi individuato come nuovo anchorman del TG4 Alessandro Cecchi Paone, che dal 4 aprile 2016 condusse l'edizione delle 18:55, oltre a diventarne il vicedirettore. Dalla stessa data l'edizione serale del TG4 cominci\u00f2 ad allungarsi di 25-30 minuti, arrivando cos\u00ec alla durata complessiva di un'ora. La nuova edizione assunse una nuova linea editoriale che punta in particolare all'approfondimento, con ospiti in studio e in collegamento. In un primo momento cambi\u00f2 anche l'impaginazione, con i titoli che vengono letti direttamente in studio, ma dopo alcune settimane torn\u00f2 il sommario tradizionale. Questi cambiamenti non interessarono, invece, l'edizione delle 11:30, che mantenne i titoli e la conduzione in piedi. In alcuni fine settimana o in assenza di Cecchi Paone il TG4 delle 18:55 era condotto da Giuseppe Brindisi, Federico Novella o Francesca Romanelli.\nIl 25 luglio 2016 il telegiornale cambi\u00f2 studio, a Cologno Monzese, nello studio 4, presentandosi con una scenografia pi\u00f9 grande e circondata da pi\u00f9 schermi.\nL'avventura di Cecchi Paone al TG4 dur\u00f2 solo pochi mesi, in quanto sin da subito il conduttore dichiar\u00f2 di non condividere la linea editoriale scelta dal direttore Giordano e di non apprezzare i toni usati in alcuni servizi. Queste dichiarazioni costrinsero la redazione a diramare un comunicato stampa, ove ribad\u00ec la propria onest\u00e0 intellettuale. A causa della rottura tra Cecchi Paone e la redazione, ma anche del mancato raggiungimento dei risultati d'ascolto sperati, Mediaset a luglio 2016 ufficializz\u00f2 la notizia che da settembre 2016 il volto di punta dell'edizione serale del TG4 sarebbe stato Federico Novella, che gi\u00e0 da agosto 2016 conduceva in alternanza a Giuseppe Brindisi.\nIl 1\u00ba febbraio 2017 il TG4 rinnov\u00f2 la propria sigla, lasciando invariate le musiche.\nNel febbraio 2018 Federico Novella abbandon\u00f2 la conduzione dell'edizione serale del TG; lo stesso far\u00e0 Giuseppe Brindisi il 2 aprile successivo, sebbene temporaneamente, passando a condurre insieme a Veronica Gentili il programma d'approfondimento \"Stasera Italia\" (inizialmente dal luned\u00ec al venerd\u00ec e in seguito solo nei fine settimana).\n2018-2019: Direzioni Ragusa/Greco.\nIl 4 maggio 2018 Mario Giordano annunci\u00f2 le sue dimissioni da direttore del TG4, dichiarando di rimanere ugualmente in azienda in quanto nominato direttore delle Strategie e sviluppo dell'informazione Mediaset. A succedergli \u00e8 Rosanna Ragusa, gi\u00e0 condirettrice della testata Videonews.\nIl 10 agosto Gerardo Greco assunse la direzione del TG4, succedendo a Rosanna Ragusa che rimase condirettrice. Una delle prime modifiche apportate dal nuovo direttore fu lo spostamento dell\u2019edizione diurna dalle ore 11:30 alle 12:00, in vigore dal 10 settembre 2018; il restyling culmin\u00f2 il 29 ottobre con l'introduzione di un nuovo logo, una nuova sigla e veste grafica. Dall'autunno 2018 Giuseppe Brindisi torn\u00f2 a condurre l'edizione serale del TG4, ma questa volta solo in assenza di Gerardo Greco, conduttore fisso dell'edizione in questione.\n2019-2021: Inglobamento in NewsMediaset.\nDal 27 febbraio 2019 la direzione venne affidata nuovamente a Rosanna Ragusa in sostituzione di Greco, che rescisse consensualmente il suo contratto con Mediaset.\nDal 17 giugno dello stesso anno, nell'ambito di una riorganizzazione dell'informazione Mediaset, la redazione del TG4 viene assorbita da NewsMediaset, pertanto il TG4 cessa di essere una testata autonoma e diventa un prodotto della redazione diretta da Andrea Pucci mentre Rosanna Ragusa, fino ad allora direttrice, riassume nuovamente la qualifica di condirettrice con delega al telegiornale di Rete 4 e garante della differenziazione del giornale dagli altri prodotti di NewsMediaset.\nNel novembre 2019, l'edizione serale del TG4 rinnova la formula, riducendo il numero di notizie e dando spazio ad ospiti in studio e in collegamento che commentano i servizi, assomigliando ad un talk; il conduttore di punta di questa edizione torna ad essere Giuseppe Brindisi. Anche l'edizione notturna, \"Night News\", subisce un cambiamento, venendo rinominata \"Ultim'ora\".\nIl 21 marzo 2020 il TG4 ha lasciato lo studio 4 di Cologno Monzese, venendo trasmesso definitivamente dallo studio 15 che ospita la scenografia di TGcom24. Con la perdita di uno studio autonomo l'inquadratura \u00e8 diventata fissa sul conduttore in piedi davanti a un ledwall, gli ospiti in studio venivano accolti solo tramite collegamento e le grafiche utilizzate erano quelle di TGcom24 (tranne che per il sommario d'apertura, i titoli di coda e l'edizione \"Ultim'ora\"). Dal 26 ottobre al 28 novembre 2021, il notiziario (e di conseguenza anche TGcom24) \u00e8 tornato a trasmettere dal proprio studio, rimanendo tuttavia con le inquadrature e grafiche precedenti utilizzate nello studio 15, nel frattempo in ristrutturazione.\nDal 2021: Redazione unificata a TGcom24.\nDal 29 novembre 2021 il TG4, insieme a Studio Aperto e Sport Mediaset, \u00e8 prodotto interamente dalla redazione della testata TGcom24, che a sua volta va a sostituire NewsMediaset, incorporandone anche i giornalisti e mantenendo Andrea Pucci come direttore e Paolo Liguori come direttore editoriale. Di conseguenza i tre notiziari cessano d'avere un proprio studio e vanno in onda in alta definizione dallo studio 15, gi\u00e0 utilizzato dal canale all-news del gruppo. Sono state ripristinate le grafiche originali sebbene con qualche modifica.\nRedazione.\nDa giugno 2012 le redazioni di Studio Aperto e TG4 sono state unite in quello che era il vecchio open space del TG4, sotto la direzione di Giovanni Toti, con Anna Broggiato come vicedirettore. Dal 27 gennaio 2014, le redazioni sono tornate a lavorare separatamente in seguito alla separazione della direzione dei due TG. Dal 17 giugno 2019 l\u2019ex redazione del TG4 \u00e8 confluita nella redazione di NewsMediaset e successivamente in quella di TGcom24.\nIl TG4 \u00e8 stato ospitato nello studio 4 del Palazzo dei Cigni di Milano 2 fino al 25 luglio 2016, quando \u00e8 stato trasferito, insieme alla redazione, presso lo studio 4 del Centro di produzione Mediaset di Cologno Monzese. Dal 21 marzo 2020 al 25 ottobre 2021 ha utilizzato lo studio 15, lo stesso di TGcom24, mentre lo studio 4 di Cologno Monzese \u00e8 stato poi impiegato come provvisorio dal 26 ottobre al 28 novembre. Dal 29 novembre 2021 va in onda definitivamente dal nuovo e rinnovato studio 15."}
{"id": "285855", "revid": "712828", "url": "https://it.wikipedia.org/wiki?curid=285855", "title": "Kakashi Hatake", "text": ", soprannominato e Sesto Hokage, \u00e8 un personaggio immaginario della serie manga ed anime \"Naruto\", scritto e disegnato dal mangaka Masashi Kishimoto. Il cognome del personaggio (Hatake, \u306f\u305f\u3051) significa letteralmente \"campo coltivato\", mentre il nome (Kakashi, \u30ab\u30ab\u30b7) spaventapasseri.\nHa una corporatura media e atletica, con un'altezza di 1.81 m e un peso di 74 kg.\nDiverse riviste specializzate in anime e manga hanno espresso critiche positive sul personaggio apprezzando la sua personalit\u00e0 e il suo sviluppo durante la serie. Kakashi \u00e8 molto popolare; T.H.E.M. Anime Reviews ha rivelato che la serie potrebbe essere rinominata proprio \"Kakashi\". In Giappone e nel resto del mondo, Kakashi \u00e8 un personaggio estremamente popolare soprattutto nelle classifiche di preferenza pubblicate da Sh\u014dnen Jump, ma anche in vari sondaggi.\nKishimoto ha rivelato che se egli dovesse creare una storia supplementare con un personaggio con caratteristiche differenti, sceglierebbe Kakashi.\nIl personaggio.\nCreazione e sviluppo.\nDurante la scelta del cognome, Kishimoto decise di utilizzare \"Hatake\" che, nella traduzione letterale in italiano, \u00e8 \"campo coltivato\", mentre per quanto riguarda il nome, l'autore scelse \"Kakashi\" ovvero spaventapasseri. A volte nel manga compaiono proprio alcuni spaventapasseri, ad esempio nello scontro tra Kakashi e il team 7 e sulla copertina del terzo volume. Kishimoto ha affermato che in origine il nome del personaggio doveva essere \"Enoki\", poi scartato in favore del nome finale..\nMasashi Kishimoto aveva pensato di inserire un breve cameo di Kakashi nel secondo capitolo del manga ma, dopo aver parlato con il suo editore, decise di inserirlo nel terzo. Nella storia scartata, Naruto tornava a casa e incontrava per la prima volta Kakashi sulla soglia della sua porta. Questo Kakashi ideato da Kishimoto manteneva tutti gli aspetti dell'originale perfezionato in seguito, ma era molto provocatorio e sinistro.\nLa maschera.\nKakashi indossa sempre una maschera che gli copre il volto fin sopra il naso, e non \u00e8 mai stato visto senza di essa. Ciononostante pare che Kakashi sia molto attraente, tanto che nelle poche occasioni in cui, sia stato visto senza la maschera indosso, molte persone sono restate ammaliate dalla bellezza del suo viso. Durante un episodio filler della prima stagione Naruto, Sasuke e Sakura fanno di tutto per levargliela, ma alla fine quando ci riusciranno rimarrando delusi nello scoprire che sotto di essa ve n'\u00e8 un'altra identica. Inoltre, Kakashi porta il coprifronte di sbieco in modo da coprire l'occhio sinistro (quello con lo Sharingan). Del volto di Kakashi dunque normalmente rimane visibile solo l'occhio destro e poco altro.\nIl volto di Kakashi \u00e8 spesso un oggetto di discussione di numerosi omake di Masashi Kishimoto; in uno di questi, i cani invocati solitamente da Kakashi tentano di ricordare il volto del loro compagno, ma si accorgono che ognuno di loro ricorda una versione differente del volto del Ninja Copiatore. Il 25 aprile 2015, giorno in cui viene aperta a Tokyo la mostra di Naruto, Masashi Kishimoto in un databook aggiuntivo alla mostra svela la vera faccia di Kakashi, la quale non ha alcun difetto fisico, risultando infatti molto affascinante, con un piccolo neo sulla parte sinistra del mento. Compare nuovamente senza maschera in un episodio filler verso la fine di Naruto Shippuden..\nPersonalit\u00e0.\nDa bambino, pi\u00f9 precisamente dopo il suicidio di suo padre, Kakashi inizi\u00f2 a seguire rigidamente i precetti ninja, in particolare quello secondo cui il successo della missione viene prima della salvezza dei compagni di squadra ed il rispetto di tutte le regole: in quel periodo si dimostra arrogante e presuntuoso, trattando spesso con sufficienza coloro che non reputa all'altezza delle sue capacit\u00e0, siano essi suoi pari che superiori. Dalla presunta morte dell'amico Obito, avvenuta durante una missione, Kakashi cambi\u00f2, diventando pi\u00f9 simile a quest'ultimo sotto alcuni aspetti, soprattutto considerando di pi\u00f9 il lavoro di squadra, motivo per il quale sottopone i suoi allievi al test dei campanelli. Il nuovo Kakashi mostra un carattere positivo, allegro e solare, ma nonostante questo cambiamento rimane sempre un tipo piuttosto solitario e riservato; nonostante le sue imprese lo abbiano reso uno degli shinobi pi\u00f9 conosciuti nel mondo ninja, non sembra mai avere quei segni di arroganza che lo contraddistinguevano in giovent\u00f9, dimostrandosi al contrario estremamente modesto in molte occasioni. La sua calma e la sua compostezza lo aiutano molto in battaglia, soprattutto quando si tratta di situazioni terribili, come nello scontro con Zabuza. Inoltre, Kakashi afferma che tutte le persone a lui care sono morte. Ci\u00f2 che conosciamo della sua vita privata \u00e8 che trascorre parte del suo tempo a far visita al monumento dei caduti del Villaggio della Foglia, dove sono incisi i nomi dei suoi compagni Rin e Obito. Bench\u00e9 a prima vista possa essere tacciato come una persona superficiale o menefreghista (sia per l'essere un ritardatario cronico, sia per l'atteggiamento assorto e disinteressato che talvolta assume in risposta ai discorsi altrui), si \u00e8 dimostrato in molte occasioni una persona responsabile e matura se invischiato in questioni di vitale importanza, come accadde dopo la morte di Danzo: pur non amando la posizione di Hokage, si era dichiarato disposto ad assumerla se non fossero stati scelti altri nominativi validi.\nKakashi ha una rivalit\u00e0 con l'amico Gai Maito, ma a differenza di quest'ultimo non ha quasi mai voglia di affrontare le sfide del compagno. Cerca infatti di evitarle ignorandolo o semplicemente rifiutandosi di partecipare. Finora le sfide tra i due sono 101 (50 vittorie per Gai e 51 per Kakashi). Le prove scelte da Kakashi sono sempre banali e veloci da fare, tra queste vi \u00e8 la morra cinese e la corsa; Gai va invece molto orgoglioso di ognuna di queste vittorie.\nKakashi ha molti hobby, come lui stesso afferma nel quarto capitolo del manga. Ma tra tutti i suoi passatempi, quello preferito dal personaggio \u00e8 certo la lettura della serie \"Il paradiso della pomiciata\", un libro per adulti scritto da Jiraiya, un bestseller nel mondo di Naruto. Kakashi lo legge principalmente mentre si sta allenando o mentre parla con i suoi allievi. Pi\u00f9 avanti nella serie legge i sequel \"La violenza della pomiciata\" e \"Le tattiche della pomiciata\". Quest'ultimo gli viene regalato da Naruto al ritorno dagli allenamenti con Jiraiya.\nStoria.\nL'infanzia di Kakashi viene mostrata in una serie di sei capitoli denominati \"La storia di Kakashi\" (Kakashi Gaiden) che dividono la storia tra la prima e la seconda serie del manga. Kakashi \u00e8 il figlio di Sakumo Hatake e allievo del Quarto Hokage insieme ad Obito Uchiha e Rin Nohara. Dopo la morte di suo padre, Kakashi inizi\u00f2 a seguire rigidamente i precetti ninja, in particolare quello secondo cui il successo della missione viene prima della salvezza dei compagni di squadra e il rispetto di tutte le regole. Durante la Terza Grande Guerra dei Ninja, Kakashi conduce una missione per distruggere un ponte nemico, in modo da favorire la vittoria del Villaggio della Foglia. Quando Rin viene catturata dai nemici, Kakashi, inizialmente, decide di proseguire la missione, ma poi, grazie alle parole di Obito, decide di accorrere in aiuto dell'amica. Durante lo scontro con i nemici, Kakashi perde l'occhio sinistro e Obito viene sepolto per met\u00e0 da una roccia durante il crollo della grotta dove risiedevano i ninja nemici. Prima di morire, Obito decide di donare il suo Sharingan a Kakashi e lo esorta a completare la missione. Kakashi fugge con Rin e, insieme al capitano Minato, riescono a distruggere il ponte completando la missione.\nPochi mesi dopo tale avvenimento, Rin viene rapita da alcuni ninja del Villaggio della Nebbia, che sigillano in lei la Tartaruga a tre code; Kakashi la salva e scappa con lei, venendo inseguiti da alcuni shinobi il cui piano era proprio far s\u00ec che Kakashi la portasse al villaggio per far scatenare il Tricoda, facendo cos\u00ec morire Rin e distruggere Konoha dall'interno. Consapevole di questo, la ragazza, per salvare il villaggio, si fa uccidere da Kakashi, frapponendosi tra quest'ultimo e uno shinobi della Nebbia. In seguito a questo avvenimento Kakashi sviluppa lo Sharingan Ipnotico, che imparer\u00e0 a padroneggiare solo anni dopo. Poco dopo la fine della guerra, quando la Volpe a Nove Code attacc\u00f2 Konoha, Kakashi e il resto dei suoi compagni si vedono vietati dal partecipare alla difesa del Villaggio dal padre di Kurenai e da altri shinobi pi\u00f9 anziani. Negli anni a venire, Kakashi divenne famoso in tutti i Cinque Grandi Paesi Ninja per il suo uso prolungato dello Sharingan, conferendogli la reputazione di \"l'uomo che ha copiato pi\u00f9 di mille tecniche\", da cui il suo soprannome. Kakashi si un\u00ec anche agli ANBU, anche come mentore di Yamato. Durante i suoi giorni da ANBU, Kakashi addestr\u00f2 otto cani ninja, che lo aiuteranno in svariate occasioni. Lasci\u00f2 gli ANBU a causa dell'Hokage che riteneva che non erano adatti a lui, tuttavia mantenne contatti molto forti con le Forze Speciali. In seguito divenne un maestro, e test\u00f2 molti genin. Come il Terzo Hokage disse a Iruka, Kakashi non ne promosse mai uno a causa della loro incapacit\u00e0 di lavorare in gruppo.\nKakashi viene scelto come capitano del Team 7, composto da Naruto Uzumaki, Sasuke Uchiha e Sakura Haruno. Dopo essersi presentato, Kakashi sottopone un test ai tre Genin che riescono a superarlo dopo molte difficolt\u00e0.\nCos\u00ec il gruppo inizia delle missioni semplici di livello D come ogni squadra di Genin, ma a causa delle lamentele di Naruto, il gruppo riceve la prima missione di livello C che consiste nel proteggere Tazuna, un costruttore di ponti. La missione, tuttavia, si rivela di rango B, poich\u00e9 Tazuna \u00e8 perseguitato da alcuni ninja traditori del Villaggio della Nebbia che intendono ucciderlo per il loro capo, Gatoo. Kakashi, nonostante questa rivelazione, decide di continuare la missione e, una volta giunto nel Paese delle Onde, il gruppo incontra lo spadaccino della Nebbia Zabuza Momochi, possessore della Spada Taglia Teste, con cui Kakashi inizia un duro combattimento. Alla fine, Kakashi riesce a sconfiggere Zabuza, ma quest'ultimo viene salvato dall'intervento di Haku. Riprese le forze a causa dello sforzo fatto usando il suo Sharingan nel precedente scontro, Kakashi affronta per la seconda volta Zabuza, riuscendo nello scontro ad individuarlo e a immobilizzargli le braccia, affinch\u00e9 non possa pi\u00f9 utilizzare la sua pericolosa mannaia.\nKakashi, insieme al resto del gruppo, ritorna al villaggio e iscrive i suoi allievi agli esami di selezione dei Chunin. Assiste i suoi allievi solo a partire dalla terza prova, nella quale sigilla il segno maledetto di Sasuke. Successivamente protegge quest'ultimo da Kabuto Yakushi, l'assistente e il braccio destro di Orochimaru. Successivamente allena Sasuke in occasione dell'ultima prova, insegnandogli ad utilizzare il Mille Falchi.\nDurante l'attacco del villaggio da parte di Orochimaru, Kakashi affronta alcuni ninja del Suono con l'aiuto di Gai Maito, ma non riesce a catturare Kabuto che sparisce sotto i suoi occhi.\nIn seguito, dopo la morte del Terzo Hokage per mano di Orochimaru, Kakashi affronta Itachi Uchiha per impedirgli di trovare Naruto, ma viene sconfitto facilmente dall'Uchiha che utilizza il suo Sharingan Ipnotico. In seguito, Kakashi viene salvato dall'intervento dei rinforzi della Foglia, ma lo scontro non prosegue in quanto Itachi, cos\u00ec come Kisame, decide di raggiungere Naruto che nel frattempo sta per partire con Jiraiya alla ricerca di Tsunade. Kakashi rimane in coma per un certo periodo, per poi essere guarito da Tsunade. Quando Sasuke tenta di abbandonare la Foglia per unirsi ad Orochimaru, Kakashi non riesce a fermare l'allievo. Da quel momento, Kakashi \u00e8 oppresso dal senso di colpa per non aver fermato Sasuke.\nDopo il ritorno di Naruto al villaggio, Kakashi decide di mettere alla prova l'allievo insieme a Sakura. I due ragazzi, nonostante si ritrovino in difficolt\u00e0, riescono a superare il test approfittando della debolezza del maestro riguardo alle \"tattiche della pomiciata\". Successivamente il gruppo parte per il villaggio della Sabbia per salvare Gaara dai membri dell'Organizzazione Alba. Durante lo scontro con Deidara, Kakashi utilizza il suo Sharingan Ipnotico per salvare gli altri membri del gruppo da un'esplosione causata dal membro di Alba. Dopodich\u00e9, il gruppo riesce a salvare Gaara. Tuttavia, alla fine della missione, Kakashi \u00e8 costretto a letto per pi\u00f9 di 10 giorni, a causa dell'eccessivo utilizzo dello Sharingan Ipnotico e, cos\u00ec, lascia momentaneamente il posto di capitano di squadra a Yamato, mentre il posto di Sasuke viene preso da Sai.\nIn seguito aiuta Naruto durante l'allenamento per completare il Rasengan. Dopo la morte dell'amico Asuma Sarutobi, Kakashi si unisce a Shikamaru Nara, Choji Akimichi e Ino Yamanaka e affronta Kakuzu, riuscendo a distruggere due dei cinque cuori del membro di Alba venendo infine salvato dall'arrivo del team Yamato. Alla fine dello scontro, Kakashi d\u00e0 il colpo di grazia a Kakuzu, sconfitto mortalmente dal Rasen-Shuriken di Naruto.\nIn seguito, Kakashi parte con Naruto, Sakura e altri ninja della Foglia alla ricerca di Sasuke, ma, quando si trova solo un passo dal ritrovamento dell'allievo, viene fermato da Tobi, con cui ingaggia un breve combattimento.\nDurante l'attacco di Pain al Villaggio della Foglia Kakashi affronta il Deva Pain venendo salvato dall'arrivo di Choza Akimichi e di suo figlio che verranno poi sconfitti. Alla fine Kakashi muore per salvare Choji durante lo scontro con uno dei sei corpi di Pain, ma verr\u00e0 poi riportato in vita assieme a tutti gli abitanti uccisi durante l'attacco. Mentre si trovava tra la vita e la morte, Kakashi aveva avuto una conversazione con suo padre Sakumo, il quale, dopo essere stato perdonato dal figlio, decise di \"proseguire\", per andare finalmente a riabbracciare sua moglie.\nMentre nel Paese del Ferro si svolgeva l'assemblea dei kage, Kakashi viene inizialmente considerato come un possibile successore di Tsunade al titolo di Sesto Hokage, ma al suo posto il consiglio del Daimyo sceglie Danzo. Kakashi parte con Yamato e Naruto per chiedere al Raikage di perdonare Sasuke e di non ucciderlo, ma inutilmente. In seguito, Kakashi scopre grazie ad un clone di Sai, che Sakura vuole andare ad uccidere Sasuke da sola. e, contemporaneamente, che il consiglio dei Kage ha nominato lui \"Sesto Hokage\" a causa del tradimento di Danzo durante il summit. Kakashi decide di accettare, seppur controvoglia. Successivamente decide di partire per trovare Sakura insieme ad un clone di Sai e ordina a Yamato di condurre Naruto al villaggio. Giunto appena in tempo sul campo di battaglia per salvare Sakura da morte certa, Kakashi inizia uno scontro con Sasuke, tentando di redimerlo, seppur inutilmente.\nDopo la fuga di Sasuke, Kakashi ritorna al villaggio dove viene scelto come nuovo Sesto Hokage (dato che Danzo non aveva avuto il consenso dai jonin, quindi era un candidato, ed inoltre era stato ucciso nello scontro con Sasuke), ma all'ultimo momento, prima della nomina, il daimyo riceve la notizia della guarigione e risveglio di Tsunade.\nDopo che Tobi annuncia l'inizio della quarta guerra mondiale dei ninja, viene decisa un'alleanza tra le cinque grandi nazioni e i samurai del Paese del Ferro, per cui viene creato un unico grande esercito comune e Kakashi viene insignito del titolo di generale della terza divisione (reparto combattimento a media-corta distanza). La sua squadra combatte cos\u00ec contro la vecchia generazione degli Spadaccini della Nebbia, riportata in vita da Kabuto: in questo frangente Kakashi riesce a sconfiggere ancora una volta Zabuza, impadronendosi della sua Mannaia Decapitatrice. Dopodich\u00e9, assieme a Gai, salver\u00e0 Naruto e Killer Bee da fine certa contro Tobi, ed inizier\u00e0 ad affrontare le forze portanti da lui evocate. Queste saranno poi sconfitte da Naruto, liberandole dai sigilli che le tenevano imprigionate a Tobi.\nSuccessivamente comincia, insieme a Naruto, Gai, e Killer Bee, un violento scontro con Tobi, durante il quale Kakashi riesce a capire il segreto della sua tecnica, e, dopo un'azione combinata tra lui e Naruto, quest'ultimo riesce a rompergli la maschera con il Rasengan, mostrando la vera identit\u00e0 di Tobi, ovvero Obito. Kakashi subisce uno shock tremendo, e cercando di capire come sia possibile che il compagno sia ancora vivo, cerca di farlo redimere, ma senza riuscirci. Obito, rendendosi conto della pericolosit\u00e0 del Ninja - copia, ingaggia uno scontro con lui all'interno dell'altra dimensione per poterlo isolare dal campo di battaglia e allontanarlo dal mostro. Obito verr\u00e0 sconfitto dall'ex compagno di squadra e, ormai in fin di vita, decide di teletrasportarsi fuori dalla dimensione e scappare prima che Kakashi gli dia il colpo di grazia. Tornato sul capo di battaglia, tenta nuovamente di uccidere Obito, ormai in fin di vita dopo l'estrazione dei cercoteri, ma viene fermato dal loro ex-maestro Minato, che persuade il copia ninja a non uccidere Obito.\nDurante il periodo in cui a Naruto viene estratta la Volpe a Nove Code da Madara, collabora con Obito, per cercare di estrarre da Madara la parte Yin della Volpe. Durante la battaglia perder\u00e0 lo sharingan per mano di Madara e riacquister\u00e0 il suo occhio sinistro perso anni prima grazie a Naruto che ha acquisito il Potere Yang ovvero la modalit\u00e0 eremita delle sei vie.\nIn seguito Madara attiva lo Tsukuyomi infinito, intrappolando tutto il mondo in illusione, ma il Team 7 riesce a salvarsi grazie al Potete Yin ovvero il Rinnengan di Sasuke. Obito controllato dallo Zetsu Nero attacca poi Madara alle spalle, rivelandogli di essere in realt\u00e0 la volont\u00e0 della principessa Kaguya, la madre dell'Eremita delle Sei Vie. Dopo la morte di Obito per mano di Kaguya, ricever\u00e0 dal defunto amico entrambi gli Sharingan e salver\u00e0 Sakura dall'attacco di Kaguya, usando il Susanoo, raggiungendo la forma perfetta nonostante non possieda lo Sharingan Ipnotico Eterno grazie al potere del dieci code di cui Obito precedentemente aveva ottenuto tutto il poter avendolo assorbito. Grazie ai nuovi poteri Kakashi aiuta Sasuke, Naruto e Sakura a proseguire la lotta, aiutando significativamente i primi due a sigillare la donna. Una volta sconfitto il nemico, il potere di Obito lascia il corpo di Kakashi, cos\u00ec da poter finalmente trovare la pace nell'aldil\u00e0 insieme a Rin. Kakashi in questo modo perde per sempre lo sharingan. Raggiunger\u00e0 poi Naruto e Sasuke nella Valle della Fine, dove, a scontro finito, trover\u00e0 i suoi due allievi stremati al suolo e senza un braccio ciascuno, e, assieme a Sakura, soccorrer\u00e0 i due. In seguito allo scontro fra Naruto e Sasuke, Kakashi subentra a Tsunade venendo nominato sesto Hokage.\nQualche anno dopo la fine della guerra decide di abdicare e lasciare il suo posto a Naruto, che sar\u00e0 nominato settimo Hokage.\nCapacit\u00e0 ninja.\nRitenuto un genio sin da bambino, Kakashi viene considerato il pi\u00f9 forte fra tutti i Jonin di Konoha: le sue abilit\u00e0, la sua intelligenza e la sua esperienza lo rendono infatti un ninja estremamente pericoloso e temibile, capace di affrontare ogni situazione.\nLa sua tecnica pi\u00f9 potente, peraltro di sua stessa invenzione, \u00e8 il Mille Falchi, un accumulo di chakra trasformato in elettricit\u00e0 sul palmo della mano che pu\u00f2 trafiggere il nemico con un colpo solo. Nonostante la grande potenza, tuttavia, essendo una tecnica da eseguire a velocit\u00e0 elevatissima se non si possiede lo Sharingan \u00e8 molto difficile colpire il nemico, in quanto non si pu\u00f2 prevedere un eventuale contrattacco; come rivela a Naruto, Kakashi ha inventato il Mille Falchi perch\u00e9 non ha saputo infondere la propria alterazione delle propriet\u00e0 del chakra nel Rasengan.\nKakashi pu\u00f2 inoltre utilizzare la Tecnica del Richiamo per evocare otto , utili sia per attaccare che per scovare il nemico ma anche per inviare informazioni; il pi\u00f9 utilizzato fra gli otto cani \u00e8 Pakkun.\nAnche prima che fosse scelto come Sesto Hokage Kakashi \u00e8 stato considerato per molto tempo un ottimo candidato al ruolo di capo-villaggio per via della sua fama (basti pensare che viene riconosciuto da ogni avversario che affronta, come nello scontro con Kakuzu e Hidan), alimentata dalla sua forza e dal fatto di essere stato allievo del Quarto Hokage nonch\u00e9 il figlio della temutissima \"Zanna bianca della Foglia\" Sakumo Hatake.\nLo Sharingan.\nKakashi ha ottenuto lo Sharingan durante la Terza grande guerra ninja quando gli fu donato dal compagno Obito Uchiha, dopo essere rimasto sotto un masso proprio per salvare Kakashi, in sostituzione del suo occhio sinistro ferito: da allora lo ha utilizzato per copiare - si dice - pi\u00f9 di mille tecniche e infatti \u00e8 divenuto noto come \"il ninja copia\" e \"Kakashi dello Sharingan\". Poich\u00e9 tuttavia non fa parte del clan Uchiha non pu\u00f2 disattivarlo; infatti, per non sprecare energie quando non lo utilizza, lo tiene coperto col coprifronte.\nNella seconda parte della storia risveglia lo Sharingan ipnotico: la sua tecnica peculiare \u00e8 il , tramite il quale riesce a trasportare parti del corpo o oggetti in un'altra dimensione. Non essendo del clan Uchiha il suo corpo non \u00e8 ingrado di eseguire tale tecnica per un periodo prolungato in uno scontro, addirittura lo sharingan ipnotico, se usato troppe volte, potrebbe portarlo anche alla morte, come succeder\u00e0 nella lotta contro Pain. In realt\u00e0 il suo Sharingan e quello di Obito si erano gi\u00e0 evoluti allo stadio successivo quando Rin mor\u00ec, ma a causa dello shock e dell'immensa quantit\u00e0 di chakra necessaria Kakashi ha potuto risvegliarlo solo molti anni dopo, al contrario del possessore originale.\nKakashi viene privato dello Sharingan da Madara Uchiha per poi riacquistarlo in entrambi gli occhi quando il chakra del defunto Obito trasmigra nel suo corpo: in questa occasione ottiene un potere eccezionale, che gli consente persino di utilizzare il Susano'o, ma terminato l'effetto il ninja perde lo Sharingan per sempre.\nDoppiaggio.\nNella versione originale giapponese, Kakashi \u00e8 doppiato in tutti i media da Kazuhiko Inoue da adulto, e da Mutsumi Tamura da ragazzo.\nIn Italia, invece, il personaggio \u00e8 doppiato da Andrea Oldani quando \u00e8 bambino, mentre da adulto ha la voce di Claudio Moneta in tutte le sue apparizioni, ad eccezione degli episodi dal 72 al 104 dello \"Shippuden, \"in cui, essendo stato coinvolto in un incidente stradale, \u00e8 sostituito dal collega Gianluca Iacono.\nAltri media.\nKakashi \u00e8 uno dei personaggi pi\u00f9 presenti in Naruto, sia nel manga e nell'anime. Appare in molti film, sempre in compagnia dei suoi allievi. Nel , Kakashi si reca con il suo team al Villaggio della Neve per sconfiggere Dotou. Durante la missione, Kakashi si ritrova a fronteggiare Nadare Rouga, il quale viene da lui sconfitto. Nel , Kakashi partecipa ad una missione in compagnia di Naruto, Sakura e Rock Lee in cui si scontra con gli uomini di Shabadaba, l'usurpatore del Villaggio della Luna. Kakashi \u00e8 presente anche nei film di Naruto Shippuden: nel affronta i nemici del nemico di turno e nei successivi si ritrova a combattere i ninja del Paese del Cielo comandati da Shinno e poi Hiruko, il quale tenta di prendere possesso del suo Sharingan. Nel film \"Naruto Shippuden - La torre perduta\", si vede Kakashi da piccolo in una missione in compagnia di Minato Namikaze, Shibi Aburame, Ch\u014dza Akimichi. Kakashi \u00e8 presente anche in numerosi OAV, insieme a Naruto e Konohamaru Sarutobi e altri personaggi.\nKakashi appare anche in molti videogame tra i quali la serie di e la serie di . Compare anche nel videogioco crossover \"Jump Force\".\nIn alcuni \u00e8 anche possibile utilizzare Kakashi in modalit\u00e0 ANBU e con l'aspetto in Kakashi Gaiden.\nNel manga \"Raruto\" appare la sua parodia: \"Kagate Kakasi\"."}
{"id": "285857", "revid": "125644986", "url": "https://it.wikipedia.org/wiki?curid=285857", "title": "Trattati di Parigi (1947)", "text": "I trattati di Parigi furono dei trattati di pace firmati nella capitale francese il 10 febbraio 1947 dopo la fine della seconda guerra mondiale. La sottoscrizione dei trattati fu preceduta da una conferenza di pace che si svolse parimenti a Parigi, tra il 29 luglio e il 15 ottobre 1946.\nStati firmatari.\nI trattati vennero firmati tra:\nL'esclusione della Germania dalle nazioni firmatarie ebbe una chiara valenza di diritto internazionale, avendo subito la nazione tedesca il fenomeno della \"debellatio\" in seguito all'occupazione del suo intero territorio e alla conseguente soppressione di qualsiasi governo. La Germania non era dunque pi\u00f9 un soggetto di diritto internazionale e pertanto non poteva firmare alcun trattato, le sue sorti anche territoriali essendo affidate a semplici ordinanze militari delle quattro potenze occupanti.\nTrasferimenti territoriali.\nL'Italia, oltre a restituire i territori francesi, jugoslavi e greci occupati durante la guerra, cedeva:\nL'Italia cedeva inoltre tutte le sue colonie:\nL'Ungheria veniva riportata ai confini del 1938, ed in particolare:\nLa Romania:\nLa Bulgaria:\nLa Finlandia dovette riconoscere le perdite territoriali gi\u00e0 stabilite nell'Armistizio di Mosca del 1944, cedendo all'Unione Sovietica:\nRiparazioni di guerra.\nA tutte le nazioni sconfitte venne imposto di pagare delle compensazioni monetarie come risarcimento dei danni provocati durante la guerra (le cifre sono in dollari americani del 1938):\nClausole politiche.\nLe nazioni sconfitte si impegnarono a prendere tutte le misure necessarie per garantire alle persone al di sotto della loro giurisdizione, senza distinzione di razza, sesso, lingua o religione, il godimento dei diritti umani e delle libert\u00e0 fondamentali, compresa la libert\u00e0 di espressione, di stampa e pubblicazione, di culto, di opinione politica e di pubblica riunione; nessuna sanzione poteva essere presa contro cittadini che, fin dall'inizio della guerra ed alla fine di questa, avevano appoggiato gli Alleati o avevano svolto azioni partigiane.\nI Governi delle nazioni sconfitte si impegnarono inoltre a prevenire il riemergere di organizzazioni fasciste o di qualunque altro tipo, sia politiche che militari o semi-militari."}
{"id": "285858", "revid": "14787", "url": "https://it.wikipedia.org/wiki?curid=285858", "title": "Trattato di Parigi (1947)", "text": ""}
{"id": "285877", "revid": "125478444", "url": "https://it.wikipedia.org/wiki?curid=285877", "title": "Eudossia", "text": "Origine e diffusione.\nContinua il nome greco antico \u0395\u1f50\u03b4\u03bf\u03be\u03af\u03b1 (\"Eudoxia\"), composto da \u03b5\u1f50 (\"eu\", \"bene\") e \u03b4\u03cc\u03be\u03b1 (\"doxa\", \"gloria\"), e vuol dire quindi \"buona fama\", significato analogo a quello dei nomi Cosroe e Dobros\u0142aw.\nIn et\u00e0 imperiale si \u00e8 incrociato e confuso con il nome Eudocia, per la loro somiglianza fonetica.\nOnomastico.\nL'onomastico si pu\u00f2 festeggiare il 1\u00ba marzo in ricordo di sant'Eudossia (o Eudocia), martire a Eliopoli nel 152. Si ricordano con questo nome anche sant'Eudossia, imperatrice, il 10 settembre, e sant'Eudossio, martire con altri compagni a Sivas, ricordato il 2 novembre.\nIl nome nelle arti.\nNella letteratura e nelle musica:"}
{"id": "285883", "revid": "2033069", "url": "https://it.wikipedia.org/wiki?curid=285883", "title": "Boston Public", "text": "Boston Public \u00e8 una serie televisiva andata in onda negli Stati Uniti sulla rete Fox dall'ottobre 2000 al maggio 2003 ogni luned\u00ec, mentre da settembre 2003 a gennaio 2004 ogni venerd\u00ec sera. Gli ultimi due episodi della serie sono stati trasmessi dopo pi\u00f9 di un anno dall'interruzione della serie, il 1\u00ba e 2 marzo 2005.\nTrama.\nLe vicende si svolgono in una scuola superiore pubblica di Boston e sono incentrate su una squadra di insegnanti e i problemi quotidiani che devono affrontare.\nCast.\nPersonaggi ricorrenti:"}
{"id": "285885", "revid": "123329709", "url": "https://it.wikipedia.org/wiki?curid=285885", "title": "Stefano Argilli", "text": "Difensore roccioso e di grande temperamento, \u00e8 stato una bandiera del , avendo militato nella squadra bianconera per 9 stagioni dal 1996 al 2005. Da capitano del Siena ha vissuto la doppia promozione della squadra toscana dalla C1 alla Serie A.\nPer questo motivo, in suo onore, per la prima volta nella storia del club, il Siena ha ritirato la maglia numero 8.\n\u00c8 ricordato anche come il precursore di Calciopoli per le sue dichiarazioni esplicite contro Luciano Moggi pochi mesi prima dello scoppio dello scandalo.\nCarriera.\nGiocatore.\nDopo cinque stagioni in Serie C2 con il , gioca per dieci anni nel , passando dalla Serie C1 alla Serie A, vincendo i campionati di Serie C1 nel 1999/00 e di Serie B nel 2002/03.\nEsordisce in Serie A il 31 agosto 2003 nel pareggio 2-2 contro il e la stagione successiva realizza la rete della vittoria contro l'Atalanta nell'ultima partita del campionato, decisiva per la permanenza del Siena in Serie A.\nNell'estate del 2005, dopo 227 presenze, lascia il Siena e si trasferisce al , club nel quale rimane solo pochi mesi passando poi al Livorno dove rimane fino al gennaio 2007 quando viene ceduto al Frosinone.\nNell'agosto del 2007 passa a far parte della Cremonese di Mondonico, disputando nel campionato di Serie C1 20 gare.\nNell'ottobre del 2009 passa al Monteriggioni, in Serie D, club nel quale chiude la carriera da giocatore.\nComplessivamente ha disputato 48 gare e 4 gol in Serie A, 109 e 4 gol in Serie B e 148+6 di playoff con 5 reti in Serie C. \nAllenatore.\nNell'estate del 2010 diventa allenatore degli Allievi Nazionali del U.S. Poggibonsi.\nDalla stagione 2013-14 ricopre il ruolo di vice allenatore dell'U.S. Poggibonsi nel campionato di Seconda Divisione Lega Pro\nNella stagione successiva resta in Toscana ma si trasferisce al nel settore giovanile. Nel settembre 2020, dopo il fallimento della Robur Siena e l'iscrizione in Serie D del nuovo club ACN Siena, assume il ruolo di vice-allenatore.\nLuned\u00ec 11 Gennaio il Siena decide di rescindere consensualmente il contratto di Alberto Gilardino e Stefano Argilli diventa l'allenatore della prima squadra. Il 26 gennaio viene sostituito sulla panchina bianconera dal Lettone Marian Pahars.\nSinalunghese \nIl 27 giugno 2021 viene annunciato come nuovo allenatore della Sinalunghese, che disputer\u00e0 il prossimo torneo di Eccellenza Toscana.\nControversie.\nDichiarazioni su Moggi e la GEA.\nNella primavera del 2006, poco prima che scoppiasse lo scandalo Calciopoli, Argilli, all'epoca difensore del Livorno, rilasci\u00f2 un'intervista nella quale accusava Luciano Moggi e la GEA per presunti favori del Siena alla Juve a causa dei molti giocatori toscani legati alla GEA. Nell'intervista, Argilli dichiar\u00f2 inoltre che non essendo legato alla GEA, fu costretto dalla stessa GEA e \"precisamente dal signor Luciano Moggi\" a cambiare aria e a lasciare il club senese, dato che \"era Moggi a fare il mercato del Siena\".\nArgilli fu tra i primi giocatori a testimoniare davanti ai magistrati sullo scandalo Calciopoli e a ribadire le sue accuse contro Moggi."}
{"id": "285886", "revid": "121156470", "url": "https://it.wikipedia.org/wiki?curid=285886", "title": "Diploidia", "text": "La diploidia \u00e8 la condizione in cui nelle cellule somatiche di un organismo vivente sono presenti due copie per ogni cromosoma, definite cromosomi omologhi. La condizione diploide viene spesso indicata con il simbolo \"2n\", ad indicare le due copie del corredo cromosomico aploide \"n\", caratteristico della specie. La diploidia \u00e8 in genere il risultato della riproduzione sessuata.\nLe copie di un cromosoma sono geneticamente identiche (ma con alleli differenti provenienti dai due genitori), tranne nel caso dei cromosomi legati al sesso nel maschio, dove, anzich\u00e9 due copie del cromosoma X come nella femmina, a un X \u00e8 associato un diverso cromosoma molto pi\u00f9 breve chiamato Y.\nEsistono anche organismi e cellule aploidi, in cui \u00e8 presente soltanto una copia di ogni cromosoma. Un esempio di cellule aploidi sono i gameti, che si fondono durante il processo di fecondazione producendo lo zigote, la prima cellula diploide del nuovo organismo che contiene una copia del corredo genetico di entrambi i genitori. \nOltre alla diploidia e all'aploidia esiste anche la poliploidia, con molti esempi tra le piante coltivate: questi organismi contengono pi\u00f9 di due copie del proprio corredo cromosomico. "}
{"id": "285888", "revid": "3831", "url": "https://it.wikipedia.org/wiki?curid=285888", "title": "OrfeoTv", "text": ""}
{"id": "285890", "revid": "1300668", "url": "https://it.wikipedia.org/wiki?curid=285890", "title": "Ferrovia Circumflegrea", "text": "La Circumflegrea \u00e8 una linea ferroviaria che collega il centro di Napoli e l'area nord-occidentale della citt\u00e0 al comune di Quarto e alle localit\u00e0 flegree di Licola e Cuma, nel comune di Pozzuoli.\nLa linea, di propriet\u00e0 della Regione Campania, \u00e8 affidata all'Ente Autonomo Volturno (EAV) che vi opera in qualit\u00e0 sia di gestore dell'infrastruttura sia di impresa ferroviaria e fornisce un servizio ferroviario di tipo metropolitano.\nEntrambi i capolinea di Montesanto e Torregaveta sono in comune con la ferrovia Cumana.\nStoria.\nSubito dopo la fine della guerra, approfittando dell\u2019opera di ricostruzione della Cumana, la SEPSA ebbe l\u2019idea di arricchire il servizio, costruendo un\u2019altra strada ferrata che \u2013 partendo sempre dal terminale di Montesanto \u2013 collegasse direttamente i centri dell\u2019entroterra occidentale napoletano e flegreo, attraverso Soccavo, Pianura, Quarto, Licola e Cuma, riallacciandosi infine all\u2019originale tronco litoraneo nella stazione comune di Torregaveta.\nIl progetto venne approvato nel 1946 e i lavori partirono due anni dopo.\nIl primo tratto del percorso, da Montesanto a Soccavo, fu aperto il 30 giugno del 1962. Fu necessario aspettare altri tre anni per l\u2019avanzamento della linea sino alla stazione del Rione Traiano (15 dicembre 1965), mentre a Marina di Licola la Circumflegrea arriv\u00f2 il 29 giugno 1968.\nL'opera venne conclusa l'11 gennaio 1986, con l'attivazione della tratta da Marina di Licola a Torregaveta.\nNel 1987 \u00e8 stata inaugurata la nuova officina di Quarto presso la quale vengono effettuate le operazioni di manutenzione programmata e correttiva dei rotabili ferroviari.\nIn contemporanea alla nuova officina viene inaugurata la stazione di Quarto Officina. Nel 1999 \u00e8 stato consegnato il nuovo deposito per elettrotreni situato a Quarto e costruito su un'area di che potr\u00e0 fungere anche da moderna officina avente un capannone di oltre che ospita sei binari per la manutenzione dei rotabili; inoltre \u00e8 stata completata la seconda canna di galleria che collega le stazioni di Montesanto e Piave, mentre quella precedentemente utilizzata \u00e8 da allora in fase di ristrutturazione.\nNel corso del 2005 si \u00e8 dato inizio ai lavori di rifacimento della stazione terminale di Montesanto, capolinea delle due linee ferroviarie esercite da SEPSA e della funicolare di Montesanto, nonch\u00e9 vicina alla fermata della linea 2 della metropolitana. I lavori sono stati terminati ufficialmente nel maggio 2008.\nMateriale rotabile.\nAl 2022 il parco rotabili della ferrovia Circumflegrea (nonch\u00e9 della Cumana) risulta cos\u00ec composto:\nRaddoppio della linea.\nNel 1975, come per la linea Cumana, anche per la Circumflegrea si \u00e8 reso indispensabile programmare il raddoppio della linea a causa della crescente domanda di trasporto.\nDel progetto complessivo \u00e8 stata ultimata una parte, precisamente il raddoppio parziale delle tratte Montesanto - Pianura (per complessivi km 7,460) e Pisani - Quarto (km 2,620).\n\u00c8 in funzione un unico binario per la stazione di Piave, ed i lavori di costruzione del secondo binario (la cui parte interessata \u00e8 stata momentaneamente chiusa) sono al momento fermi. Provvisoriamente, i rotabili in transito attendono il rotabile proveniente dalla direzione opposta nella galleria tra le stazioni di Montesanto, Piave e Soccavo.\nSono in corso i lavori per il raddoppio dei binari tra le stazioni di Pisani e Quarto.\nProgetti.\nFino al 2010 era prevista la costruzione della fermata \"Cilea\", sita a Vico Acitillo nei pressi di Via Francesco Cilea, vista la lunghezza della galleria tra Montesanto e Via Piave. Dall'anno indicato il progetto \u00e8 stato eliminato poich\u00e9 la costruzione avrebbe contribuito alla creazione di alcuni disagi per i cittadini, anche se la fermata sarebbe stata un ottimo interscambio con la stazione Quattro Giornate della linea 1 della metropolitana.\nNel 2012 \u00e8 stata approvata la costruzione di una diramazione da Licola a Giugliano in Campania, presso la base NATO di Lago Patria.\nEra, inoltre, stata progettata una stazione denominata \"Giugliano Sud\" tra quelle di Licola e Grotta del Sole.\nServizio.\nLa linea \u00e8 percorsa da un treno ogni 20 minuti sulla tratta Montesanto- (nel corso del 2020 la frequenza dei treni \u00e8 stata portata ad un treno ogni 24 minuti) Licola, Sono presenti alcune corse in occasioni particolari, come l'apertura dell'area archeologica di Cuma, o durante il periodo estivo. Collegamenti straordinari per Cuma"}
{"id": "285897", "revid": "2015336", "url": "https://it.wikipedia.org/wiki?curid=285897", "title": "Roccaporena", "text": "Roccaporena \u00e8 una frazione del comune di Cascia, in provincia di Perugia.\nIl paese si trova ad una altezza di 707\u00a0m, all'estremit\u00e0 di una piccola gola, a circa 6\u00a0km da Cascia. Secondo i dati del censimento Istat 2001, risulta abitato da 73 residenti.\nStoria.\nIl paese esiste sin dal Medioevo, quando nel 1381 vi nacque Santa Rita da Cascia. Nel 1939 venne fondata l'Opera di Santa Rita, per promuovere il culto della Santa, curare e far conoscere i suoi ricordi a Roccaporena, fare opere di carit\u00e0 sul suo esempio istituendo un orfanotrofio. Il tradizionale isolamento dei luoghi venne interrotto nel 1950, quando venne inaugurata la strada (l'unica) che collega Roccaporena a Cascia.\nAlla fine dell'Ottocento Roccaporena divenne per un decennio un luogo di ritrovo e di escursioni per numerosi intellettuali italiani, radunati attorno a Luigi Galassi, rettore della Universit\u00e0 di Roma \"La Sapienza\", la cui famiglia era originaria di Roccaporena.\nMonumenti e luoghi d'interesse.\nLa piccola frazione di Roccaporena era costituita da poche case in muratura di pietrame e della chiesa medioevale di San Montano. L'unico edificio privato che aveva la forma di una dimora signorile era la casa Galassi, oggi di propriet\u00e0 delle suore agostiniane. L'impianto di Roccaporena \u00e8 mutato radicalmente con la canonizzazione di Rita da Cascia avvenuta nel 1900 da Leone XIII: la maggior parte degli edifici religiosi sono stati costruiti tra il 1930 ed il 1965, con il progressivo diffondersi del culto verso la Santa.\nEconomia.\nIl turismo rappresenta la risorsa principale di sostentamento; un paio di comodi alberghi assicurano una ricettivit\u00e0 pi\u00f9 che sufficiente, sia per i pellegrini sia per i semplici turisti che vogliono visitare le bellezze naturali e geologiche locali (sentieri segnalati permettono escursioni tra prati e boschi, nei quali vivono il lupo dell'Appennino e l'aquila reale). Da non trascurare che il particolare microclima della gola di Roccaporena attira anche parecchie societ\u00e0 di calcio dei campionati nazionali ed esteri (Benevento, , Cagliari, Messina, Bari, , , , , , Gubbio), che vi giungono per i classici ritiri pre-agonistici: anche per questo \u00e8 stato costruito un attrezzato centro sportivo ed un centro congressi."}
