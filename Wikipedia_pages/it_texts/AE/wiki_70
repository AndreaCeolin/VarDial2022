{"id": "336949", "revid": "124833877", "url": "https://it.wikipedia.org/wiki?curid=336949", "title": "Ammortamento a rate costanti", "text": "L'ammortamento \"francese\" prevede che le rate siano posticipate e che la somma ricevuta dal debitore all'inizio (\"t\" = 0) sia il valore attuale di una rendita a rate costanti. Ciascuna rata \u00e8 comprensiva di parte del capitale (\"quota capitale\") ed i relativi interessi (\"quota interessi\") calcolati sul capitale residuo non ancora restituito (\"debito residuo\"). Tale metodo \u00e8 alternativo ai metodi di calcolo con rata anticipata e ai metodi italiano e tedesco a quota capitale costante e rata variabile.\nModalit\u00e0 di calcolo del piano di rimborso.\n\u00c8 da dire che il piano di ammortamento \"alla francese\" o \"a rate costanti\" risulta realizzabile sia nel regime dell'interesse composto che, sotto alcune condizioni, nel regime dell'interesse semplice. Il metodo di gran lunga pi\u00f9 utilizzato, che sar\u00e0 anche quello qui analizzato, \u00e8 quello che fa uso del regime dell'interesse composto: esso prevede il calcolo delle rate e di tutte le altre componenti del piano secondo il regime dell'interesse composto.\nSecondo il metodo \"francese\" la quota di interessi \u00e8 pi\u00f9 alta nel primo periodo e decresce nel corso dell'ammortamento, mentre, al contrario, la quota di capitale \u00e8 pi\u00f9 bassa all'inizio e cresce progressivamente (secondo una legge di progressione geometrica che \u00e8 tipica della capitalizzazione composta). Per questo motivo l'ammortamento francese \u00e8 anche detto \"progressivo\".\nLa specifica composizione delle due quote che compongono la rata determina una rata costante, ossia di importo sempre uguale per tutta la durata dell'ammortamento. Per questo motivo l'ammortamento francese \u00e8 anche detto \"a rata costante\".\nLa formula di attualizzazione che determina l'importo della rata costante effettua una distribuzione di quote capitali di importo crescente e di quote interessi decrescenti secondo il regime di calcolo dell'interesse composto che, secondo alcuni Autori, non darebbe luogo ad anatocismo. Tuttavia, sebbene l'argomento pare essere controverso dal punto di vista della Giurisprudenza, secondo alcuni Autori, la presenza di anatocismo nel piano di ammortamento alla francese (redatto in regime di interesse composto) risulta facilmente dimostrabile dal punto di vista matematico, dal momento che la quota interessi su ciascuna rata risulta determinata inglobando nel debito residuo gli interessi gi\u00e0 pagati nei periodi precedenti e, per conseguenza, se si utilizza il regime composto per il calcolo della rata, l'anatocismo \u00e8 inevitabile. La presenza di anatocismo nei mutui dipende infatti dal regime finanziario utilizzato per la stesura del piano di ammortamento. L\u2019utilizzo del regime della capitalizzazione composta genera il fenomeno anatocistico, in quanto caratterizzato da leggi finanziarie scindibili, al contrario del regime della capitalizzazione semplice che non genera anatocismo, in quanto caratterizzato da leggi finanziarie additive (e quindi non scindibili). Di seguito si analizzer\u00e0 la struttura del piano a rata costante realizzato nel regime dell'interesse composto (che \u00e8 quello normalmente utilizzato),\nLa formula che determina l'importo della rata \u00e8 la seguente:\nformula_1\ndove \"R\" \u00e8 la rata, \"C\" il capitale iniziale, \"i\" il tasso di interesse sul capitale residuo ed \"n\" il numero di rate. Il tasso di interesse, solitamente annuale, va eventualmente riportato alla stessa cadenza delle rate (es. se mensili va diviso per 12, se semestrali per 2 e cos\u00ec via).\nAd ogni scadenza \u00e8 anche possibile ricalcolare la rata ponendo \"C\" pari al debito residuo ed \"n\" pari al numero di rate non ancora scadute. In questo modo si otterr\u00e0 sempre la stessa rata costante calcolata all'inizio.\nPer l'attualizzazione delle rate deve essere soddisfatto il vincolo di equivalenza finanziaria che in questo caso equivale a scrivere la seguente:\nformula_2\ndove:\nConsiderando che l'importo attualizzato della quota capitale formula_3 \u00e8\nformula_5\ndove:\nSi ha che: \nformula_6\nDa questa formula, noti capitale prestato, tasso di interesse nominale e numero di rate, \u00e8 possibile calcolare \"R\".\nformula_3 corrisponde, dunque, alla quota capitale della \"k\"-esima rata:\nformula_8\nSi desume dalla (3) che tra una quota e la precedente vale la seguente relazione:\nformula_9\nNe deriva che ciascuna quota capitale pu\u00f2 essere scritta a partire dalla prima quota formula_10:\nformula_11 con \"k\"= 1.., \"n\".\nInoltre dalla (3) si ricava facilmente (impostando k=n):\nformula_12\ne impostando k=1:\nformula_13\nne consegue per la quota capitale della rata \"k\"-esima:\nformula_14 con \"k\"= 1, 2.., \"n\".\nA questo punto si pu\u00f2 scrivere direttamente la formula per il debito residuo e quella per l'interesse in ciascun periodo \"k\".\nformula_15 con \"k\"= 1, 2.., \"n - 1\" \nformula_16 con \"k\"= 1, 2.., \"n\".\nNotare che in ogni periodo vale\nformula_17 con \"k\"= 1, 2.., \"n\".\nDalla precedente formula risulta che la rata formula_18 \u00e8 sempre la somma della quota capitale del periodo formula_19, cio\u00e8 formula_3, pi\u00f9 gli interessi sul debito residuo del periodo precedente, cio\u00e8 formula_21. \nLa formula (3) della quota capitale formula_22\nsi ricava infatti risolvendo\nformula_23\nLa quota interessi prevale nella prima met\u00e0 del mutuo, per la restante durata prevale la quota capitale. Pertanto, in assenza di clausole penali che limitino la possibilit\u00e0, le estinzioni anticipate, sia parziali che totali, con mutui a tasso fisso, consentono un risparmio di interessi maggiore, in quanto nei primi anni \u00e8 preponderante nella rata il rimborso degli interessi.\nDalle formule sopra \u00e8 agevole constatare come ad ogni passaggio, il debito residuo risulti decrementato dell'importo della rata ed aumentato della quota interessi il che realizza proprio la capitalizzazione degli interessi.\nL'anatocismo, nei rapporti a rimborso rateale che prevedono rate composte da quota capitale e quota interessi, \u00e8 una condizione intrinseca che dipende alla metodologia stessa di redazione del piano. In effetti, ci\u00f2 dipende dal fatto che, ogni qual volta viene corrisposta una rata, il debito residuo diminuisce della sola parte capitale per cui, indirettamente, viene capitalizzata anche la quota interessi nel calcolo della quota interessi della rata successiva. \u00c8 possibile verificare l'anatocismo maturato nel piano di ammortamento anche mediante un tool di calcolo online\nCalcolo dell'interesse totale.\nDalla (1) del paragrafo precedente si pu\u00f2 ottenere l'interesse totale in funzione del numero di rate formula_24, del capitale iniziale formula_25 e del tasso formula_26 come:\nformula_27\ndove formula_28 rappresenta il totale rimborsato, a cui si sottrae il capitale iniziale.\nAndamento dell'interesse totale.\nLe figure seguenti rappresentano un esempio di calcolo dell'interesse totale e della rata in funzione del numero di rate considerate (formula_24) e del capitale iniziale (formula_25), applicando le formule (1), (4) e considerando un TAN del formula_31 (formula_32).\nNel grafico, l'etichetta sui punti rappresenta la rata costante da rimborsare periodicamente formula_18, l'asse x il capitale iniziale formula_25, l'asse y l'interesse totale maturato alla fine del periodo di ammortamento formula_35. La tabella inferiore riporta i dati utilizzati per generare il grafico.\nModalit\u00e0 alternative di ammortamento a rate quasi-costanti.\nEsistono mutui con ammortamento \"francese\", ma a tasso variabile. In questi casi la rata viene ricalcolata al variare del tasso di interesse e sulla base del debito residuo. Tuttavia, in considerazione di quanto detto sopra per il calcolo della rata, questa \u00e8 una distorsione del metodo di ammortamento \"francese\", che si basa su un modello matematico a tasso fisso. Tale metodo di calcolo a rata variabile \u00e8 di uso comune nei mutui immobiliari, i quali, essendo per loro natura di lunga durata, espongono le parti al rischio di oscillazione dei tassi di interesse. \nEsistono inoltre mutui a rata costante (calcolata secondo la formula dell'ammortamento \"francese\") e a tasso variabile. In questi casi la durata dell'ammortamento non \u00e8 predeterminata, e il mutuatario non sa precisamente quando sar\u00e0 estinto il debito. Se i tassi di interesse crescono, aumenta la durata del mutuo. In quest'ultima modalit\u00e0 di calcolo, in assenza di tetti sul tasso di interesse praticato, il peso della quota interessi pu\u00f2 raggiungere il totale del valore della rata, rendendo di fatto il prestito inestinguibile (non rimborsando mai quote di capitale).\nCollegamenti esterni.\nCalcolatrice rata costante https://www.finanzainitaliano.it/contenuti/calcolatore-rata.htm"}
{"id": "336952", "revid": "1315817", "url": "https://it.wikipedia.org/wiki?curid=336952", "title": "Commentario", "text": "I commentarii (forma nominativo plurale del sostantivo latino \"\"commentarius\", \"i\"\", traslitterato in italiano \u00abcommentario\u00bb) sono degli scritti attraverso i quali, dalla fine del II secolo a.C., venivano narrate le proprie gesta da parte di chi aveva compiuto imprese ritenute memorabili come pretori, censori, consoli, generali vittoriosi.\nNell'et\u00e0 antica.\nI \"commentari\" non rientravano per gli antichi fra le opere appartenenti al genere storiografico, che richiedeva un progetto letterario vero e proprio; erano solo materiali in forma di diario da cui trarre eventualmente una vera e propria \"historia\".\nI \"Commentarii\" di Giulio Cesare.\nCon molta probabilit\u00e0 Cesare, nel mettere insieme i materiali riguardanti le due guerre da lui condotte, li rielabor\u00f2 in vista di una loro pubblicazione.\nSono due i \"Commentarii\" di Cesare: il \"De bello Gallico\" e il \"De bello civili\", la cui veridicit\u00e0 gi\u00e0 alcuni antichi misero in discussione. Riguardo alla guerra gallica, i suoi avversari lo accusavano di aver condotto una campagna inutile e costosa sia in termini economici che di vite umane mosso dalla sola ambizione di potere; riguardo alla guerra civile con Pompeo, l'accusa era di averla scatenata non per difendere la legalit\u00e0, come egli sosteneva, ma i propri interessi.\nLe opere scritte per raccontarle avrebbero avuto solo intenti propagandistici, per giustificare il proprio operato.\nIn et\u00e0 medioevale.\nIn et\u00e0 ellenistica e successivamente medioevale, il termine \"commentario\" pass\u00f2 a designare anche un lungo ed erudito commento riguardante un'opera di particolare importanza, specialmente dell'antichit\u00e0: esso consisteva quindi in un'interpretazione o esegesi dell'opera trattata per renderla accessibile ai contemporanei. Ad esempio il filosofo arabo Averro\u00e8 compose un poderoso \"Commentario\" ai libri di Aristotele, che lo rese noto nell'Europa cristiana.\n\"Commentari\" sono anche chiamate le memorie dello scultore fiorentino Lorenzo Ghiberti, una delle fonti primarie pi\u00f9 antiche sul Rinascimento.\nNel Quattrocento, nell'ottica di una massiccia ripresa di generi letterari (e relativi modelli) classici, spiccano i \"Commentari\" di papa Pio II, in 12 libri."}
{"id": "336960", "revid": "115248275", "url": "https://it.wikipedia.org/wiki?curid=336960", "title": "Beatrice Patrese", "text": "Inizia ad andare a cavallo all'et\u00e0 di 10 anni e partecipa alle prime gare a 14. Segue un'ascesa continua: nel 2002 \u00e8 terza ai campionati italiani assoluti. Nel 2003 invece \u00e8 bronzo agli Europei juniores di equitazione, seguito l'anno dopo dall'argento young riders.\nA Verona il 6 novembre 2005 centra il risultato finora pi\u00f9 prestigioso della sua carriera, con il 6\u00ba posto nella tappa di Coppa del Mondo. Cavalca da sempre Fanix de Roll, una saura francese, figlia di Rivage du Poncel. \u00c8 allenata da Sante Bertolla.\nBeatrice Patrese \u00e8 figlia di Riccardo, famoso pilota di Formula 1 degli anni settanta, ottanta e novanta."}
{"id": "336963", "revid": "729019", "url": "https://it.wikipedia.org/wiki?curid=336963", "title": "Guerre dei cloni", "text": "Le guerre dei cloni (\"Clone Wars\") sono una serie di conflitti narrati nella saga fantascientifica di \"Guerre stellari\". Sono menzionate brevemente nel primo film della serie del 1977 \"Guerre stellari\" (chiamate nel doppiaggio italiano \"guerre dei quoti\") ma vengono effettivamente mostrate per la prima volta nei prequel ' (2002) e ' (2005). Le guerre dei cloni costituiscono inoltre l'ambientazione temporale delle serie animate ' e ' e del , oltre a romanzi, fumetti e videogiochi.\nNella cronologia interna alla saga, le guerre dei cloni si svolgono nel corso di tre anni, dal 22 al 19 BBY, per prevenire la secessione di numerosi sistemi stellari dalla Repubblica Galattica alla Confederazione dei Sistemi Indipendenti. Esse vedono contrapporsi l'esercito di cloni della Repubblica Galattica, che danno il nome al conflitto, guidato dall'Ordine Jedi e le armate di droidi dei separatisti. Il conflitto \u00e8 segretamente orchestrato dal cancelliere supremo Palpatine, in realt\u00e0 il signore oscuro dei Sith Darth Sidious, per incrementare il suo potere, eliminare i Jedi e trasformare la democratica Repubblica Galattica nel tirannico Impero Galattico.\nLe guerre dei cloni vennero concepite dall'autore della serie George Lucas per spiegare l'origine dell'Impero e il passaggio di Anakin Skywalker al lato oscuro. Il contesto politico e militare del conflitto trae ispirazione dagli avvenimenti della guerra del Vietnam e dello scandalo Watergate; tuttavia, nel corso del tempo \u00e8 stato collegato anche ad altri conflitti, quali la guerra di secessione americana, la seconda guerra mondiale e la guerra in Iraq.\nCreazione e sviluppo.\nLa prima menzione alle guerre dei cloni risale al film \"Guerre stellari\", in cui si afferma che Ben Kenobi prese parte al conflitto al servizio del padre della Principessa Leila. Nell'adattamento italiano del film fu tradotto assai liberamente in \"guerra dei quoti\", una decisione che dipese in parte dalla scarsit\u00e0 di informazioni a disposizione all'epoca e dalla mancata conoscenza del ruolo che il conflitto avrebbe svolto nell'economia della saga. Le guerre dei cloni riemergono durante la stesura de \"L'Impero colpisce ancora\", in cui George Lucas e Leigh Brackett considerarono l'idea di rendere Lando Calrissian un clone che aveva partecipato al conflitto e Boba Fett un membro di una truppa d'assalto decimata dai Jedi durante la guerra. Lucas si mantenne pi\u00f9 reticente sui dettagli riguardanti le guerre dei cloni rispetto a qualsiasi altro elemento di \"Guerre stellari\", al punto da renderle \"off-limit\" agli autori delle opere dell'Universo espanso. A causa del divieto imposto da Lucas, la prima bozza del romanzo di Timothy Zahn \"L'erede dell'Impero\" dovette essere riscritta perch\u00e9 includeva un clone impazzito di Obi-Wan Kenobi creato durante le guerre dei cloni.\nPer vedere per la prima volta il conflitto si dovette attendere il film ', in cui viene mostrata la battaglia iniziale delle guerre dei cloni. Nelle intenzioni iniziali di Lucas, ' si sarebbe dovuto aprire con un montaggio di sette battaglie su altrettanti pianeti, ma in seguit\u00f2 rielabor\u00f2 la sceneggiatura decidendo di focalizzarsi invece su Anakin Skywalker. La mancata rappresentazione di queste sette battaglie fu uno dei motivi che spinsero Lucas a produrre la serie animata \"\", la quale avrebbe potuto esplorare il conflitto in modo pi\u00f9 efficace.\nInfluenze e analisi.\nGeorge Lucas ha affermato che una delle fonti di ispirazione principali per le guerre dei cloni e il loro contesto politico fu l'epoca della guerra del Vietnam e dello scandalo Watergate. Il giornalista Chris Taylor ha invece notato dei parallelismi tra le guerre dei cloni e la seconda guerra mondiale, mentre Anne Lancashire dell'Universit\u00e0 di Toronto con la guerra di secessione americana.\nDiverse pubblicazioni hanno paragonato il contesto politico delle guerre dei cloni a quello, contemporaneo all'uscita de \"La vendetta dei Sith\", della presidenza di George W. Bush e della guerra in Iraq; in particolare nelle misure intraprese da Palpatine e da Bush per fare leva sulle paure e le emozioni della gente per aumentare il proprio potere personale e limitare al tempo stesso la libert\u00e0 dei cittadini, o la premeditazione nell'uso della guerra. Lucas ha sempre smentito tali osservazioni, affermando che la guerra in Iraq non era ancora iniziata quando inizi\u00f2 a concepire le guerre dei cloni, sebbene egli stesso abbia ammesso dei parallelismi tra la guerra del Vietnam, che ha ispirato \"Guerre stellari\", e il conflitto in Iraq. Il produttore della serie Rick McCallum ha confermato che le guerre dei cloni furono sviluppate prima della guerra in Iraq, aggiungendo che Lucas \u00e8 \u00abun prodotto del Vietnam\u00bb.\nStoria.\nGi\u00e0 da molti decenni prima dello scoppio delle guerre dei cloni, la Repubblica Galattica si trovava in seria difficolt\u00e0: il senato galattico era strangolato dalla corruzione e dai burocrati, gli alti funzionari pensavano a soddisfare i loro interessi clientelari e a mantenere i propri privilegi anzich\u00e9 a provvedere al benessere della collettivit\u00e0. Ci\u00f2 determinava un'estrema debolezza nei governi, che erano costretti all'immobilit\u00e0 totale, e generava nell'opinione pubblica un senso di sfiducia e di malcontento nei confronti delle istituzioni.\nDurante il periodo successivo alla crisi di Naboo, l'insoddisfazione di molti popoli della repubblica si concretizza nella nascita della Confederazione dei Sistemi Indipendenti, un movimento separatista che ottiene subito le simpatie e l'appoggio di molti pianeti e corporazioni commerciali. Sotto la guida dell'ex maestro Jedi Conte Dooku, la nuova organizzazione crea immediatamente in molti dei mondi affiliati degli impianti di produzione per la realizzazione di un imponente esercito di droidi con cui sferrare un attacco a sorpresa alla Repubblica. Il cancelliere supremo Palpatine approfitta intanto della crisi separatista per estendere il suo mandato oltre i limiti costituzionali e farsi conferire poteri straordinari. Venuto a sapere delle preparazioni militari della confederazione, Palpatine attiva il grande esercito della Repubblica, un'armata di cloni commissionata anni prima dal Jedi Sifo-Dyas, e, insieme all'Ordine Jedi, attacca i separatisti su Geonosis, come narrato nel film \"L'attacco dei cloni\", dando cos\u00ec il via al conflitto.\nLe guerre dei cloni durano tre anni, dal 22 al 19 BBY, coinvolgendo una moltitudine di campi di battaglia in tutta la galassia, come mostrato nella serie animata \"\" e nel . Il comando dei cloni viene affidato ai Jedi in qualit\u00e0 di generali, mentre i separatisti sono guidati dal Conte Dooku e dal Generale Grievous, i quali obbediscono segretamente agli ordini del signore oscuro dei Sith Darth Sidious. Nel corso della battaglia di Coruscant ne \"La vendetta dei Sith\", le forze separatiste invadono Coruscant con l'intento di rapire Palpatine, ma grazie all'intervento di Obi-Wan Kenobi e Anakin Skywalker il cancelliere \u00e8 tratto in salvo e il Conte Dooku ucciso. In seguito Obi-Wan elimina anche il Generale Grievous su Utapau, infliggendo un duro colpo allo schieramento nemico.\nPalpatine intanto si rivela essere Darth Sidious e la mente dietro l'intero conflitto. Scopertolo, i Jedi lo attaccano nel tentativo di catturarlo, ma Palpatine sopravvive grazie all'aiuto di Anakin, passato al lato oscuro e diventato il discepolo di Sidious con il nome di Dart Fener. Cavalcando l'impopolarit\u00e0 acquisita dai Jedi durante il conflitto, Palpatine li accusa di cospirare contro la Repubblica. Egli impartisce quindi l'Ordine 66, attivando un chip impiantato nel cranio dei cloni che li porta a ribellarsi ai loro generali e a ucciderli. La Grande Purga Jedi viene portata avanti da Dart Fener, che distrugge il Tempio Jedi e tutti i membri dell'ordine ivi presenti, per poi dare la caccia ai pochi Jedi sopravvissuti.\nDopo l'attuazione della grande purga Jedi, Palpatine raduna i leader della Confederazione dei Sistemi Indipendenti su Mustafar e li fa giustiziare da Dart Fener. Le guerre dei cloni si concludono poi ufficialmente con la seduta straordinaria del Senato, nella quale Palpatine si autoproclama imperatore della galassia, trasformando la Repubblica nell'Impero Galattico.\nAccoglienza.\nChris Taylor ha definito le guerre dei cloni come una \"parte rilevante della tradizione di \"Star Wars\"\". Prima dell'uscita de \"L'attacco dei cloni\", l'idea diffusa tra i fan della saga era che i cloni fossero un esercito invasore della galassia i quali affrontano l'Ordine Jedi e la Repubblica Galattica. Per questo lo scrittore Timothy Zahn ha definito l'inaspettata rivelazione del loro coinvolgimento \"dalla parte dei buoni\" ne \"L'attacco dei cloni\" come una \"splendida sorpresa\". Dopo aver visto la serie animata \"The Clone Wars\", Zahn si disse contento che la Lucasfilm avesse rifiutato la sua bozza iniziale per \"L'erede dell'Impero\", in cui il conflitto era rappresentato in modo diverso.\nUniverso espanso.\nLe guerre dei cloni sono trattate estensivamente anche in opere dell'Universo espanso di \"Guerre stellari\". La principale \u00e8 la serie animata \"\", che esplora diversi scontri del conflitto fino alla battaglia di Coruscant, colmando il divario temporale tra \"L'attacco dei cloni\" e \"La vendetta dei Sith\". Le opere cartacee sono i fumetti \"Star Wars: Republic\", \"Star Wars: Obsession\" e \"Star Wars: Jedi\" e la serie di romanzi \"Republic Commando\", che trattano spesso storie autoconclusive all'interno del teatro della guerra."}
{"id": "336965", "revid": "287204", "url": "https://it.wikipedia.org/wiki?curid=336965", "title": "Christine - La macchina infernale (romanzo)", "text": " La sua infinita tenacia. \"La sua furia indomabile\". \nChristine. La macchina infernale \u00e8 un romanzo di Stephen King, edito nel 1983. Nello stesso anno, dal libro \u00e8 stato tratto il film omonimo diretto da John Carpenter.\nTrama.\nLa storia si snoda attorno ad un giovane di nome Arnie Cunningham e la sua Plymouth Fury del 1958, soprannominata \"Christine\". La storia \u00e8 ambientata in un sobborgo di Pittsburgh, Pennsylvania, tra l'estate del 1978 e la primavera del 1979. Il romanzo \u00e8 diviso in tre parti, la prima e la terza sono scritte in prima persona, dal punto di vista di Dennis Guilder, il migliore (e solo) amico di Arnie. La sezione centrale del libro \u00e8 scritta in narratore onnisciente terza persona.\nNel 1978, tornando a casa dal lavoro, Arnie ed il suo migliore amico, l'atletico Dennis Guilder notano una Plymouth Fury del 1958, abbandonata e malmessa, parcheggiata dinanzi ad una vecchia abitazione. Arnie chiede a Dennis di fermarsi, e, dopo aver esaminato la vettura, viene notato da Roland D. LeBay, padrone di casa e proprietario della macchina che, dopo aver tessuto le lodi di \"Christine\", si offre di venderla ad Arnie per $250, essendo lui stesso ormai troppo vecchio e malato per prendersi cura di un'automobile sportiva (LeBay infatti indossa un corsetto medico). Nonostante i contrari suggerimenti di Dennis, Arnie immediatamente versa una caparra di $25 promettendo di pagare il resto della somma l'indomani.\nL'indomani, come promesso, Arnie e Dennis ritornano da LeBay per la consegna del libretto di propriet\u00e0, ma Dennis, sedutosi dentro \"Christine\" per valutarne gli interni, sperimenta un flashback al 1958, anno in cui Christine era stata appena acquistata da LeBay. Dennis si allontana terrorizzato dalla nuova macchina dell'amico.\nArnie decide di portare la sua nuova macchina al garage e carrozzeria fai-da-te di Will Darnell, soggetto in odore di affari loschi, curando personalmente il restauro della macchina. Inoltre, mentre Arnie ripara Christine, riportandola alla sua bellezza originaria, lui stesso sembra cambiare, diventando cinico e privo del senso dell'umorismo, ma contemporaneamente pi\u00f9 fiducioso e sicuro di s\u00e9, scrollandosi di dosso la sua goffa aria da studente imbranato. Ad ulteriore motivo di curiosit\u00e0 da parte di Dennis, nonostante Arnie sia visto esclusivamente effettuare riparazioni minori e semplici manovre di manutenzione su Christine, Christine sembra comunque ritornare nuova di fabbrica in molte delle sue componenti, quasi rispecchiando la sicurezza acquisita dal suo proprietario. Infine, quando LeBay muore, Dennis incontra suo fratello, George LeBay, che gli racconta del passato di Roland da ragazzo cinico, asociale e violento. Aggiunge inoltre che la figlia di LeBay era morta ancora ragazzina mangiando un hamburger sul sedile posteriore di Christine, e che sua moglie, disperata, si era suicidata col monossido di carbonio, seduta sul sedile anteriore. Dopo questo racconto, Dennis comincia a notare che la nuova personalit\u00e0 di Arnie presenta molti tratti in comune con la personalit\u00e0 del giovane LeBay.\nMentre Arnie ha quasi ultimato la riparazione di Christine, l'affascinante studentessa Leigh Cabot si trasferisce nella scuola di Arnie e Dennis, diventando istantaneamente popolare per la sua bellezza e dolcezza. Leigh stranamente decide di fidanzarsi con Arnie, ma durante un appuntamento lei rischia di morire soffocata mentre sta mangiando un hamburger sul sedile di Christine, esattamente come la figlia di LeBay. Inoltre, salvata solo dall'intervento di un autostoppista caricato poco prima, Leigh nota che Christine sembrava \"osservarla\" durante la sua sofferenza, manifestando degli occhi verdi dal cruscotto, e che i tentativi di Arnie di salvarla sembravano inefficienti e poco efficaci, nonch\u00e9 ostacolati dal fatto che, inesplicabilmente, le portelle di Christine sembrano bloccarsi. Concludendo che Christine ha una personalit\u00e0 autonoma, malevola e gelosa, e che vede lei come una rivale per l'amore di Arnie, Leigh giura di non mettere mai pi\u00f9 piede nella macchina del suo ragazzo.\nInoltre, la madre di Arnie rifiuta a suo figlio il permesso di tenere l'automobile nel garage di casa, cos\u00ec suo padre gli compra un abbonamento per il parcheggio dell'aeroporto, convinto che ci\u00f2 spinger\u00e0 Arnie ad un uso pi\u00f9 razionale della sua nuova automobile. Poco dopo Buddy Repperton, un bullo vendicativo che Arnie e Dennis avevano fatto espellere dal liceo, raduna un gruppo di vandali e distrugge Christine. Arnie, sconvolto ed ormai quasi folle, riporta Christine al garage di Darnell, cercando di ripararla nuovamente, peraltro danneggiando la sua schiena e venendo costretto ad indossare un corsetto medico come quello di LeBay. L\u00ec Arnie scopre che Christine ha la capacit\u00e0 di autorigenerarsi, in quanto Christine ripara da sola ogni danno subito. Da quel punto in poi Arnie decide di abbandonare Leigh, concentrandosi esclusivamente sulla sua automobile.\nDi l\u00ec a poco Buddy e la sua gang muoiono misteriosamente in una serie di incidenti automobilistici. Arnie \u00e8 il primo sospettato, ma nonostante la polizia lo tenga sotto controllo, ha sempre un alibi per ogni morte. Infatti, nonostante sul luogo di ogni delitto vi siano tracce di Christine, l'auto risulta ad ogni indagine perfettamente pulita e priva di danni, in quanto oltre all'abilit\u00e0 di autoripararsi Christine sembra acquisire anche l'abilit\u00e0 di guidarsi da sola per commettere gli omicidi. Infine, per evitare nuove indagini sul suo padrone e su se stessa, Christine uccide Darnell e il detective assegnato al caso.\nArnie, ormai ossessionato da Christine, abbandona Leigh e Dennis, i quali si innamorano, ed insieme decidono di investigare sul passato di Christine e LeBay per il bene del loro amico. Concludendo che Christine sta influenzando Arnie, organizzano un piano per attirare Christine al garage di Darnell, approfittando di un'assenza di Arnie, ed usare un camion per ridurla in pezzi ed ulteriormente rompere i pezzi in un compattatore. Il piano riesce, ma Dennis viene informato che Arnie e sua madre sono morti in un incidente autostradale. Dennis, esaminando il racconto dell'incidente, si convince che lo spirito di LeBay, abbandonando Christine al momento della sua distruzione, abbia provocato l'incidente e la morte di Arnie e dei suoi genitori.\nQuattro anni dopo, Dennis racconta la sua storia e l'epilogo. Lui e Leigh, fidanzati durante gli anni dell'universit\u00e0, ora si sono separati, lei si \u00e8 sposata e ha due gemelle e lui \u00e8 diventato insegnante di liceo. Un giorno, leggendo il giornale, scopre che a Los Angeles Sander \"Sandy\" Galton, l'ultimo sopravvissuto della banda di Buddy (che aveva informato quest'ultimo del fatto che Arnie parcheggiasse Christine all'aeroporto, poich\u00e9 vi lavorava come sorvegliante), diventato operatore cinematografico, \u00e8 morto durante uno strano incidente quando un'automobile sconosciuta ha sfondato la parete del cinema per schiacciarlo. Terrorizzato, Dennis ipotizza che Christine sia riuscita a rigenerarsi per vendicarsi delle ultime persone rimaste da uccidere: il bullo, Leigh, George LeBay, Marcia (sorella di George e Roland) e, per ultimo, lui stesso.\nGenesi dell'opera.\nLa prima stesura del romanzo risale al 1977-1978. L'idea originaria, quella di un ragazzo che possiede una macchina con il contachilometri che va al contrario e che pi\u00f9 questo va indietro pi\u00f9 quella torna nuova, era destinata ad un racconto, come si pu\u00f2 notare dalla struttura stessa del romanzo.\nRiferimenti e citazioni.\nIl romanzo viene citato nell'episodio \"Il gioco del Se Fossi 2\" della terza stagione del cartone animato \"Futurama\" dove Fry vestito da spaventapasseri legge il libro. Appare anche nel libro \"It\" nel momento in cui Henry viene portato da Christine all'hotel in cui alloggiano i Perdenti, cosa che fa presupporre che LeBay abbia ultimato la sua vendetta."}
{"id": "336966", "revid": "287204", "url": "https://it.wikipedia.org/wiki?curid=336966", "title": "Tour de France 1906", "text": "Il Tour de France 1906, quarta edizione della Grande Boucle, si svolse in tredici tappe tra il 4 e il 29 luglio 1906, per un percorso totale di 4637\u00a0km. Fu vinto per la prima e unica volta dal francese Ren\u00e9 Pottier con 31 punti, davanti ad altri due francesi, Georges Passerieu (al primo podio della corsa a tappe francese in qualit\u00e0 di secondo classificato) e Louis Trousselier (terzo classificato e per la seconda ed ultima volta sul podio dopo aver vinto l'edizione precedente del 1905). Si tratt\u00f2, quindi, del quarto successo di un corridore francese su quattro Tour organizzati. Per Pottier, quarto transalpino capace di imporsi nella Grande Boucle, questo sar\u00e0 pure l'unico podio della carriera al Tour.\nResoconto degli eventi.\nLa quarta edizione del Tour de France super\u00f2 per la prima volta i 4000 chilometri e affront\u00f2 anche il primo sconfinamento, in Germania, percorso obbligato per raggiungere Metz. Per la prima volta la partenza di una tappa non coincise con l'arrivo della tappa precedente: fu il caso della seconda tappa che part\u00ec da Douai, mentre l'arrivo della precedente era stato a Lilla. Fece l'esordio al Tour anche il triangolo rosso che segnalava ai ciclisti il punto dell'ultimo chilometro della tappa.\nPer la seconda volta la classifica generale era a punti.\nIl vincitore Ren\u00e9 Pottier ottenne il primato della classifica, strappandolo a \u00c9mile Georget, gi\u00e0 al termine della seconda tappa, mantenendolo sempre fino alla fine. Nella seconda tappa si ripresent\u00f2 il problema dei boicottaggi dei tifosi, quando tutti i ciclisti, a eccezione di Lucien Petit-Breton, forarono a causa dei chiodi messi sul percorso, ma la situazione fu meno grave rispetto alle precedenti edizioni. A Digione, invece, quattro ciclisti furono squalificati perch\u00e9 accusati di aver preso un treno. Pottier fu autore della scalata al Ballon d'Alsace nella quale, oltre staccare gli avversari, stacc\u00f2 anche le macchine dell'organizzazione.\nAl Tour de France 1906 parteciparono 76 corridori, quasi tutti francesi, e solo 14 giunsero a Parigi, il secondo minor numero di ciclisti arrivati al traguardo finale, e i fratelli \u00c9mile Georget e L\u00e9on Georget furono i primi due fratelli a portare a termine la prova. Le tredici tappe furono vinte da cinque ciclisti differenti: il vincitore Ren\u00e9 Pottier si aggiudic\u00f2 cinque tappe, di cui quattro consecutive in montagna, il campione uscente Louis Trousselier quattro tappe di cui tre consecutive, il giovane Georges Passerieu ne vinse due mentre Jean-Baptiste Dortignacq ed \u00c9mile Georget vinsero una tappa ciascuno.\nPottier morir\u00e0 nel gennaio 1907, lasciando cos\u00ec, per l'edizione seguente, il titolo del Tour vacante per la prima volta nella storia."}
{"id": "336967", "revid": "1494169", "url": "https://it.wikipedia.org/wiki?curid=336967", "title": "SR-71", "text": ""}
{"id": "336968", "revid": "278830", "url": "https://it.wikipedia.org/wiki?curid=336968", "title": "Playmate", "text": "Una playmate \u00e8 una modella che appare nella pagina centrale della rivista \"Playboy\" come Playmate del mese (Playmate of the Month, abbreviato in PMOM). , sebbene una Coniglietta sia una cameriera di un club vestita con un particolare costume.\nStruttura.\nLa parte della rivista dedicata ad una playmate include delle foto artistiche di nudo, tra cui l'immagine della pagina centrale, una breve biografia e una tabella riassuntiva (il \"Playmate Data Sheet\") nella quale sono indicati alcuni dati biografici, le misure anatomiche, la data di compleanno, i \"turn-on\" ed i \"turn-off\" (in italiano le cose che piacciono o non piacciono alla modella), nonch\u00e9 altre curiosit\u00e0. Alla fine di ciascun anno una delle dodici Playmate del mese viene scelta come Playmate dell'anno (Playmate of the Year, o PMOY).\nLa rivista \"Playboy\" incoraggia le potenziali Playmate ad inviare le loro foto con il look della \"Ragazza della porta accanto\". Agli scout delle Playmate, \"Playboy\" riconosce un premio di 25'000 dollari se la modella viene selezionata.\nLa selezione della Playmate \u00e8 stata effettuata personalmente, finch\u00e9 in vita, da Hugh Hefner, il fondatore ed editore di \"Playboy\", con l'assistenza dello staff di fotografi, mentre la Playmate of the Year \u00e8 stata scelta esclusivamente dallo stesso Hefner.\nPlaymate nella storia di \"Playboy\".\nA marzo 2006 630 modelle sono diventate Playmate negli Stati Uniti; la cifra sale ad oltre 3.000, considerando le differenti edizioni di \"Playboy Magazine\" nel mondo.\nDi seguito, le liste delle Playmate divise per decennio:\nPlaymate dell'anno.\nFino al 1960 non c'era un titolo di Playmate dell'Anno, anche se alcune Playmate del mese avevano ottenuto un successo superiore alle colleghe. Dal 1960, con l'elezione di Ellen Stratton (\"Miss December 1959\"), si inizi\u00f2 ad assegnare il titolo, che oggi viene solitamente annunciato a maggio.\nNel 1964, Donna Michelle (\"Miss December 1963\") a soli 18 anni \u00e8 diventata la pi\u00f9 giovane Playmate dell'anno. Jo Collins (\"Miss December 1964\") eletta nel 1965 e Christa Speck (\"Miss September 1961\") eletta nel 1962, Claire Sinclair (\"Miss October 2010\") eletta nel 2011, avevano 19 anni. Solo due donne sono divenute Playmate dell'anno dopo i 30: Tiffany Fallon (\"Miss December 2004\") eletta nel 2005 a 31 anni e Kathy Shower (\"Miss May 1985\") eletta nel 1986 a 33 anni.\nCompensi.\nUna Playmate riceve 25'000 dollari e la Playmate of the Year riceve ulteriori 100'000 dollari pi\u00f9 una autovettura. Inoltre vengono scelte delle \"Anniversary Playmates\" che sono scelte per celebrazioni di anniversari o eventi particolari per la rivista."}
{"id": "336969", "revid": "34392", "url": "https://it.wikipedia.org/wiki?curid=336969", "title": "Piramide di Maslow", "text": ""}
{"id": "336971", "revid": "987147", "url": "https://it.wikipedia.org/wiki?curid=336971", "title": "Vasilij Nikiti\u010d Mitrochin", "text": "Biografia.\nLa carriera fino al 1972.\nNato nella Russia centrale nel 1922, inizi\u00f2 la sua carriera nei servizi d'informazione sovietici (KGB) nel 1948. L'Unione Sovietica era governata da Stalin e il capo supremo della sicurezza staliniana era Lavrentij Berija. Dotati di un potere quasi assoluto, entrambi si erano macchiati di molti crimini. Morirono nello stesso anno, il 1953. Mitrokhin inizi\u00f2 a sperare che, dopo gli anni del \u201cterrore staliniano\u201d potesse iniziare una stagione di rinnovamento e di rigenerazione. Ma la destalinizzazione di Nikita Krusciov lo deluse. Mitrokhin, che non aveva mai manifestato opinioni politiche, espresse per la prima volta una critica sul modo in cui veniva gestito il potere a livello centrale. In poco tempo fu tolto dal teatro operativo e messo dietro una scrivania.\nInizi\u00f2 a lavorare nel Primo Direttorato Centrale (FCD), sede dei servizi segreti per l'estero, nel palazzo della Lubjanka. Nell'ottobre 1958 un evento apparentemente distante dai suoi interessi provoc\u00f2 in lui una seconda critica al regime. Quell'anno il Premio Nobel per la letteratura era stato assegnato al connazionale Boris Pasternak per il suo capolavoro \"Il dottor \u017divago\". Lo scrittore russo, per\u00f2, era stato minacciato ed aveva quindi annunciato di non accettare il premio \u00abin considerazione del significato attribuito a questo riconoscimento nella societ\u00e0 a cui appartengo\u00bb. Mitrokhin, indignato, invi\u00f2 una lettera anonima al giornale degli scrittori sovietici, la \"Literaturnaja Gazeta\".\nPer evitare che la sua calligrafia venisse riconosciuta, scrisse la lettera con la mano sinistra. Nonostante ci\u00f2, temette per qualche tempo di poter essere identificato. Mitrokhin riponeva la sua fiducia nella comparsa di un nuovo leader che potesse sostituire Krusciov. Gli sembr\u00f2 di vederlo in Aleksandr \u0160elepin, il nuovo presidente del KGB dal 1958. Come aveva sperato, \u0160elepin diede subito un segnale di cambiamento non appena insediato: sostitu\u00ec molti veterani stalinisti con giovani laureati. Fu protagonista del colpo di Stato che rovesci\u00f2 Krusciov nel 1964, ma non venne scelto come nuovo capo del partito: gli fu preferito Leonid Il'i\u010d Bre\u017enev, un politico puro.\nL'astro di \u0160elepin tramont\u00f2 nel giro di pochi anni. Il suo successore alla guida del KGB, nel 1967 fu Jurij Vladimirovi\u010d Andropov, anch'egli un politico. Nelle intenzioni di Breznev, ci\u00f2 avrebbe dovuto assicurare al partito il controllo sui servizi segreti. Nel 1968 Mitrokhin assistette alla Primavera di Praga dalla Germania orientale, dove si trovava in missione. Ebbe occasione di ascoltare le radio occidentali. Ascolt\u00f2 anche il discorso che Andropov pronunci\u00f2 davanti a una platea di funzionari del KGB a Berlino Est, ma trasse conclusioni alquanto differenti dal suo capo. La repressione del \u201csocialismo dal volto umano\u201d dimostrava, a suo giudizio, che il sistema sovietico non poteva essere riformato.\nLa costruzione dell'archivio.\nTornato in patria, cominci\u00f2 a leggere la stampa clandestina ed a seguire le lotte dei dissidenti. In poco tempo matur\u00f2 in lui l'idea di raccogliere documenti che dimostrassero le violazioni dei diritti umani perpetrate dall'\"intelligence\" sovietica. L'occasione giusta arriv\u00f2 nel giugno 1972, quando il Primo Direttorato Centrale (\"intelligence\" estera) avvi\u00f2 il previsto trasloco della propria sede in un nuovo edificio a Jasnevo, a sud-est di Mosca. Mitrokhin ebbe un incarico di massima responsabilit\u00e0: supervisore del trasloco dell'archivio. Spettava a lui sigillare circa 300.000 documenti, prima che venissero trasferiti nella nuova sede dell'FCD. Il Direttorato pi\u00f9 segreto era il Direttorato \u00abS\u00bb, che riguardava gli \u201cillegali\u201d, cio\u00e8 gli ufficiali e agenti del KGB che vivevano nei Paesi dell'Europa occidentale sotto copertura, dotati di generalit\u00e0 false.\nMentre gli altri Direttorati furono trasferiti nel nuovo quartier generale entro il 1972, il Direttorato \u00abS\u00bb rest\u00f2 alla Lubjanka per altri dieci anni. Mitrokhin ebbe cos\u00ec l'opportunit\u00e0 di visionare gli atti che voleva. Mitrokhin sapeva che il KGB, a differenza dei servizi di informazione di tutti gli altri Paesi, possedeva due strutture, parallele, di ufficiali e agenti esteri. Una era costituita dalle \u201cresidenze legali\u201d, sedi che operavano nelle capitali straniere sotto copertura diplomatica; l'altra era formata dalle \u201cresidenze illegali\u201d, una rete di spie che avevano accettato di trascorrere l'intera vita sotto falso nome. Uno degli scopi principali del suo lavoro fu rivelarne la vera identit\u00e0.\nCre\u00f2 un sistema di scrittura indecifrabile per chiunque: le sue trascrizioni erano \u201ccompresse\u201d in una sorta di stenografia personale ricca di abbreviazioni, acronimi, sigle, sia per ridurre il volume del materiale che aveva con grande rischio personale portato fuori dall'ufficio da lui diretto, sia per rendere incomprensibili i suoi appunti e potersi cos\u00ec difendere nel caso che una perquisizione li avesse rivelati. Nascondeva i propri appunti in una delle due dacie di famiglia, situata a 36\u00a0km da Mosca. Qui li batteva a macchina, poi li nascondeva sottoterra o in spazi dove fosse improbabile che venissero cercati (come la zangola del latte). Anche dopo il trasferimento del Direttorato \u00abS\u00bb a Jasnovo (1982), Mitrokhin continu\u00f2 a compilare il suo archivio. Nel 1984 and\u00f2 in pensione.\nIn tutto, aveva copiato documenti segreti per dodici anni. Essendo a riposo, ebbe tutto il tempo necessario per curare il suo archivio. Pass\u00f2 il primo anno e mezzo a controllare gli appunti, estrapolando il materiale sull'invasione sovietica dell'Afghanistan (1979), e raccogliendolo in un grosso volume secondo una narrazione cronologica. Mitrokhin non credette mai che il proprio archivio avrebbe potuto essere pubblicato in patria, nonostante nel 1985 il nuovo segretario del PCUS, Michail Gorba\u010d\u00ebv, avesse inaugurato la nuova politica di trasparenza (\"glasnost\"). Quando il muro di Berlino croll\u00f2, nel novembre del 1989, Mitrokhin cominci\u00f2 a pensare seriamente a come portare il suo archivio nell'Europa occidentale. Nel frattempo continu\u00f2 ad organizzare il materiale, raccogliendo le informazioni in volumi che riguardavano i singoli Paesi o le aree geografiche.\nL'espatrio in Gran Bretagna.\nIl 22 marzo 1992 Mitrokhin prese un treno notturno da Mosca diretto verso Riga, capitale della Repubblica di Lettonia.\nDecise di recarsi all'ambasciata USA. Mostr\u00f2 una cassa di legno in cui aveva nascosto dei documenti e si disse pronto a mostrarne il contenuto, ma il personale non gli diede importanza e gli rispose di ripresentarsi un altro giorno. Dopo questo tentativo fallito, Mitrokhin si present\u00f2, il giorno dopo (24 marzo 1992), all'ambasciata britannica, da poco riaperta. Qui ebbe l'opportunit\u00e0 di mostrare i documenti che aveva nascosto con s\u00e9 (una serie di buste, una per ogni singolo Paese, piene di carte scritte di suo pugno e contenenti le informazioni relative a quel Paese) a una funzionaria che, intuendone il potenziale valore, lo invit\u00f2 a ripresentarsi due settimane dopo.\nIl 9 aprile ebbe il primo incontro con i Servizi segreti britannici (SIS), cui mostr\u00f2 oltre duemila cartelle del suo archivio. I funzionari capirono subito di avere di fronte del materiale scottante: profili di centinaia di agenti del KGB, arricchiti con dettagli e particolari tali da consentire l'identificazione di diverse spie sovietiche di stanza in Occidente. Dopo un terzo incontro con il SIS, nell'estate dello stesso anno Mitrokhin effettu\u00f2 un viaggio segreto in Gran Bretagna, per preparare un'eventuale fuoriuscita dalla Federazione Russa.\nDopo che fu informato il capo dei Servizi segreti, Colin McColl, il quale a sua volta rifer\u00ec al Primo ministro John Major, una prima parte dell'archivio Mitrokhin venne portata in Gran Bretagna. Le autorit\u00e0 britanniche compresero di avere a che fare con una fonte di importanza straordinaria e decisero di proporre all'ex archivista di trasferirsi in Inghilterra in una localit\u00e0 segreta. A settembre Mitrokhin accett\u00f2 la proposta e, a ottobre, il Ministro degli Esteri Douglas Hurd autorizz\u00f2 l'ingresso nell'isola di Mitrokhin e della sua famiglia, che avvenne il 7 novembre 1992. Nel frattempo il servizio segreto inglese avviava le proprie indagini per trovare i necessari riscontri oggettivi.\nLe ricerche si protrassero per tre anni, e nel luglio 1995 terminarono con esito positivo. Il passo successivo fu rendere di pubblico dominio le informazioni raccolte da Mitrokhin. Per questo l'ex funzionario russo venne affiancato da uno storico di professione, il professor Cristopher Andrew, che aveva gi\u00e0 lavorato con un dissidente dei servizi segreti sovietici, Oleg Gordievskij. La nomina di Andrew a curatore delle pubblicazioni dell'archivio giunse il 16 marzo del 1996. Dei molti volumi che Mitrochin e Andrew si prefiggevano di pubblicare, solamente due giunsero alle stampe mentre l'archivista sovietico era ancora in vita. Il terzo \u00e8 uscito postumo nel 2005."}
{"id": "336972", "revid": "1543377", "url": "https://it.wikipedia.org/wiki?curid=336972", "title": "Luigi Di Biagio", "text": "Biografia.\nSposato con Sabrina, la coppia ha tre figlie e un figlio.\nCaratteristiche tecniche.\nGiocatore.\nCentrocampista completo, costante e duttile tatticamente, Di Biagio nasce come mediano con attitudini difensive, molto adatto a interdire il gioco avversario; non gli faceva difetto, tuttavia, la propensione agli inserimenti offensivi. Ha ricoperto vari ruoli a centrocampo e a fine carriera ha giocato anche come difensore. Un incontrista forte, resistente, carismatico e tenace, si distingueva per grinta agonistica e spirito di sacrificio, a costo di risultare fin troppo deciso nei contrasti: \u00e8, dopo Paolo Montero, il giocatore con il maggior numero di espulsioni in Serie A (12), nonch\u00e9 uno dei pi\u00f9 ammoniti (100 cartellini gialli).\nDotato di un tiro potente e preciso, era un giocatore molto pericoloso nei calci piazzati e nelle conclusioni dalla distanza. Abbinava a queste caratteristiche una buona tecnica e una buona capacit\u00e0 nel fraseggio. Talvolta veniva impiegato anche come regista di centrocampo poich\u00e9 era in grado di far ripartire l'azione e di effettuare lanci lunghi per i compagni. Si distinse inoltre, pur non essendo di elevata statura, per le sue notevoli capacit\u00e0 nel gioco aereo. Queste caratteristiche gli permisero di diventare uno dei migliori centrocampisti italiani degli anni 1990.\nCarriera.\nGiocatore.\nClub.\nDopo avere compiuto tutta la trafila nelle giovanili della , esordisce in Serie A con la prima squadra in Juventus-Lazio (4-2) dell'11 giugno 1989. I capitolini lo cedono successivamente al , dove resta tre anni fra Serie B e Serie C1. Nel club lombardo riesce a conquistare un posto da titolare; con i brianzoli vince la Coppa Italia Serie C 1990-1991.\nNel 1992 torna nella massima categoria con il , rimanendo in rossonero tre stagioni sotto la guida del tecnico Zden\u011bk Zeman, il quale lo riconverte al ruolo di mediano. Seguono quattro annate alla , in cui viene allenato da Carlo Mazzone, Carlos Bianchi e poi di nuovo da Zeman.\nNell'estate 1999 si trasferisce all', per un'operazione di mercato contestata dai tifosi giallorossi. Milita in nerazzurro per il successivo quadriennio, raccogliendo i migliori risultati nella stagione 2002-2003 con il secondo posto in campionato e le semifinali di Champions League.\nGli attriti con il tecnico H\u00e9ctor C\u00faper ne causano, nell'estate 2003, la cessione al . Con i lombardi conosce la retrocessione al termine del campionato 2004-2005, trasferendosi poi all' nel 2006. L'esperienza marchigiana, segnata da un iniziale stop per il mancato rispetto dei tempi di rescissione nell'accordo col Brescia, si conclude con un altro declassamento in Serie B, col centrocampista che annuncia poi nel settembre 2007 il ritiro dall'agonismo.\nNazionale.\nDebutta con la nazionale il 28 gennaio 1998, a 26 anni, in un'amichevole vinta 3-0 contro la , sotto la direzione del commissario tecnico Cesare Maldini. \u00c8 quindi convocato per il in Francia, nel quale segna una rete \u2014 la centesima della nazionale italiana ai mondiali \u2014 al nella fase a gironi; nel prosieguo della manifestazione, negli ottavi di finale contro la fornisce l'assist per il gol determinante di Christian Vieri, mentre nei quarti di finale, contro i padroni di casa della , nell'epilogo ai tiri di rigore incappa suo malgrado nell'errore decisivo, calciando sulla traversa, fatto che comporta l'eliminazione azzurra dal torneo. Risulta comunque tra i migliori centrocampisti dell'edizione.\nPartecipa successivamente al in Belgio e nei Paesi Bassi, nel quale l'Italia, passata nelle mani del selezionatore Dino Zoff, raggiunge la finale. Nella manifestazione continentale sigla un gol contro la nella fase a gironi, e nella semifinale contro i padroni di casa dei , risoltasi anch'essa ai rigori, si presenta ancora sul dischetto e stavolta trasforma il suo tentativo.\n\u00c8 presente anche al in Corea del Sud e Giappone, sotto la guida di Giovanni Trapattoni. Nella gara d'esordio con l' fornisce l'assist \u2014 con un lancio dalla propria met\u00e0 campo \u2014 per la seconda rete al compagno di squadra Vieri; tuttavia, successivamente non viene pi\u00f9 preso in considerazione dal commissario tecnico italiano, terminando la carriera in maglia azzurra con 2 reti in 31 presenze.\nAllenatore.\nDal 1\u00ba gennaio 2008 firma un contratto con la Polisportiva La Storta come allenatore dei Giovanissimi Regionali. Dal 1\u00ba agosto seguente firma un contratto con la Cisco Roma come tecnico della formazione Allievi. Il 3 luglio precedente, aveva ottenuto il patentino di allenatore di prima categoria.\nIl 25 luglio 2011 viene nominato selezionatore della nazionale italiana Under-20.\nIl 2 luglio 2013 sostituisce Devis Mangia come allenatore della nazionale italiana Under-21. Esordisce in gare ufficiali sulla panchina dell'Under-21 il 14 agosto seguente, in occasione della partita amichevole vinta 4-1 contro la . Nell'ottobre 2014, proprio con una vittoria contro gli slovacchi ai play-off, si qualifica all'Europeo Under-21 2015 in Repubblica Ceca, da cui gli \"Azzurrini\" sono eliminati nella fase a gironi.\nNell'edizione 2017 del torneo conduce gli \"Azzurrini\" alla semifinale, dove sono sconfitti dalla per 3-1.\nIl 5 febbraio 2018 assume \"ad interim\" l'incarico di CT della nazionale maggiore per le amichevoli giocate il 23 e 27 marzo contro e . Il successivo 14 maggio, dopo l'ufficialit\u00e0 della nomina di Roberto Mancini a CT della nazionale A, torna a guidare l'Under-21 (lasciata temporaneamente ad Alberico Evani). Prossimo alla scadenza del contratto, il 25 giugno 2019, dopo l'eliminazione degli \"Azzurrini\" nella fase a gironi dell'Europeo Under-21 2019 giocato in casa, annuncia che non proseguir\u00e0 l'esperienza da commissario tecnico.\nIl 10 febbraio 2020 subentra a Leonardo Semplici alla guida della , in Serie A. Non riesce ad evitare la retrocessione in Serie B, arrivata con quattro turni di anticipo, di una disastrata e ormai demotivata squadra biancazzurra, lasciando la panchina estense al termine della stagione.\nFuori dal campo.\nNel 2010 intraprende anche la carriera di commentatore in TV. Il 19 settembre assiste infatti Riccardo Trevisani nella telecronaca della gara - valida per la 3\u00aa giornata della Serie A 2010-2011, trasmessa da Sky.\nNel 2021 diventa opinionista per DAZN. \nStatistiche.\nStatistiche da allenatore.\n\"Statistiche aggiornate al 2 agosto 2020.\"\nNazionale italiana.\n\"Statistiche aggiornate al 26 marzo 2018\".\nNazionale italiana Under-21.\n\"Statistiche aggiornate al 19 giugno 2019\"."}
{"id": "336973", "revid": "363629", "url": "https://it.wikipedia.org/wiki?curid=336973", "title": "Ammortamento con quote di accumulazione a due tassi", "text": "L'ammortamento con quote di accumulazione a due tassi (o americano), detto anche a due tassi, nasce da un metodo di ammortamento alquanto diverso dagli altri poich\u00e9 coinvolge due operazioni, una di finanziamento e l'altra di investimento.\nLa rata viene cos\u00ec scissa in due parti. La prima destinata a sostenere il costo degli interessi del prestito, il cui debito rimane invariato per tutto il tempo. L'altra indirizzata ad un piano di accumulo retribuito ad un tasso differente, di solito inferiore.\nL'obiettivo \u00e8 che al termine dell'operazione le somme capitalizzate nell'ambito dell'investimento, denominate \"fondo di ammortamento\", diano origine ad un importo pari al debito contratto, che potr\u00e0 cos\u00ec essere estinto.\nI due tassi stanno ad indicare che di norma ci sono due interessi distinti legati allo svolgimento parallelo delle due operazioni (rimborso globale con interessi periodici e costituzione di un capitale).\nUn tasso \u00e8 quello secondo il quale vengono capitalizzate le quote di accumulazione (tasso \"i\u2019\" di accumulazione per l'operazione di costituzione del capitale S) e l'altro \u00e8 il tasso tecnico di remunerazione secondo il quale si calcolano le quote d'interesse del prestito (tasso \"i\" di remunerazione per l'operazione di rimborso prestito).\nIl debitore paga ogni anno una quota d'interesse (si ipotizza posticipata) pari a:\nformula_1 con \"k\"= 1, 2.., \"n\"\ne la quota di accumulazione(costante) pari a:\nformula_2 con \"k\"= 1, 2.., \"n\"\nLa somma totale delle quote deve ricostituire la somma S.\nNota: se \"i\u2019\" = \"i\" si ha che la rata di ammortamento periodale calcolata, coincide con quella dell'ammortamento di tipo francese."}
{"id": "336975", "revid": "287204", "url": "https://it.wikipedia.org/wiki?curid=336975", "title": "Numanzia", "text": "Numanzia (in spagnolo: \"Numancia\", in latino \"Numantia\") \u00e8 stata un'antica roccaforte celtibera situata nell'attuale provincia di Soria, in Spagna, alla confluenza dei fiumi Tera e Duero.\n\u00c8 passata alla storia per l'autodistruzione operata dai suoi abitanti che, gelosi della loro indipendenza, non intendevano in nessun modo sottomettersi al potere dei Romani conquistatori della penisola iberica.\nStoria.\nOrigini.\nVenne fondata con ogni probabilit\u00e0 nel IV secolo a.C. dal popolo celtibero degli \"Arevaci\". Dopo essere entrata nella sfera punica negli ultimi decenni del III secolo a.C., pur senza mai venir conquistata dai Cartaginesi, divenne, nel II secolo a.C., baluardo della resistenza iberica contro l'espansionismo romano in Hispania.\nGuerre contro Roma.\nNell'anno 153 a.C. un esercito numantino, sotto la guida di un certo \"Segeda Caro\", riusc\u00ec a battere un esercito romano di 30.000 armati, guidato dal console Quinto Fulvio Nobiliore.\nDopo venti anni di guerre ininterrotte fra gli \"Arevaci\", appoggiati dalle altre trib\u00f9 celtibere, e i romani, che per ben cinque volte avevano tentato senza successo di espugnare la citt\u00e0, l'esercito romano della Tarraconense fu affidato, nel 134 a.C., a Publio Cornelio Scipione Emiliano, nipote dell'eroe della seconda guerra punica vincitore di Cartagine e a sua volta generale della terza guerra punica. Costui, dopo aver saccheggiato il paese dei \"Vaccei\", cinse d'assedio Numanzia nel 134\u2013133 a.C. L'armata comandata da Scipione era integrata da un nutrito contingente di cavalleria numidica, fornita dall'alleato Micipsa, al cui comando si trovava il giovane nipote del re, Giugurta. Per prima cosa, Scipione si adoper\u00f2 per rincuorare e riorganizzare l'esercito scoraggiato dall'ostinata ed efficace resistenza della citt\u00e0 ribelle; poi, nella certezza che la cittadella poteva essere presa solo per fame, fece costruire una doppia circonvallazione atta a isolare Numanzia e a privarla di qualsiasi aiuto esterno. Il console si adoper\u00f2 poi a scoraggiare gli Iberi dal portare aiuto alla citt\u00e0 ribelle, presentandosi con l'esercito alle porte della citt\u00e0 di Lutia e obbligandola alla sottomissione e alla consegna di ostaggi.\nDopo quasi un anno di assedio (l'assedio di Numanzia ispir\u00f2 a Cervantes un dramma, \"El cerco de Numancia\"), i numantini, ridotti alla fame, cercarono un abboccamento con Scipione, ma, saputo che questi non avrebbe accettato altro che una resa incondizionata, i pochi uomini in condizione di combattere preferirono gettarsi in un ultimo, disperato assalto contro le fortificazioni romane. Il fallimento della sortita spinse i superstiti, secondo la leggenda, a bruciare la citt\u00e0 e a gettarsi fra le fiamme. Non tutti per\u00f2 persero la vita; alcuni, ridotti in schiavit\u00f9, sfilarono a Roma durante il trionfo di Scipione. La citt\u00e0 fu rasa al suolo come Cartagine.\nIl \"bellum numantinum\" acquista particolare importanza, perch\u00e9 segna il pieno affermarsi dell'egemonia romana nell'Hispania centro-settentrionale e la definitiva pacificazione della massima parte della penisola iberica.\nArcheologia del sito.\nNumanzia fu riedificata da Augusto. Sono poi state ritrovate le mura rinforzate da torri e l'impianto urbano di forma quasi ellittica, con due strade longitudinali tagliate da dieci vie minori. Le case, a pianta rettangolare, sono molto modeste. Abbondanti i rinvenimenti archeologici di ceramica sia celtiberica sia romana.\nLascito.\nHa dato il nome al Club Deportivo Numancia de Soria, squadra di calcio."}
{"id": "336979", "revid": "219110", "url": "https://it.wikipedia.org/wiki?curid=336979", "title": "ISO/IEC 14443", "text": "ISO 14443 definisce lo standard di una smart card contactless usata nei sistemi di bigliettazione elettronica, identificazione di persone e oggetti, sistemi di pagamento, controllo di accessi, carta d'identit\u00e0 elettronica italiana\nRecentemente gli standard ICAO per i documenti di viaggio leggibili automaticamente (tramite macchine) specificano la formattazione dei file per la firma crittografica e i protocolli di autenticazione per memorizzare elementi biometrici (fotografia del viso, impronte digitali, o dell'iride).\nTutti i dispositivi che rispettano lo standard ISO 14443 possono comunicare tra di loro senza problemi (concetto riassunto nel termine \"interoperabilit\u00e0\").\nLo standard \u00e8 stato sviluppato dal comitato tecnico congiunto ISO e IEC e viene quindi indicato anche come ISO/IEC 14443.\nI lettori a Radio Frequency Identification (RFID) usano un microcontrollore interno (inclusivo del proprio microprocessore e diversi tipi di memoria) e un'antenna a loop magnetico che funziona a 13,56\u00a0MHz (RFID frequency). Frequenza che appartiene alla banda detta HF. I dispositivi sono solo passivi (non hanno un sistema di alimentazione autonoma: al momento della operazione di lettura o scrittura si alimentano mediante il campo elettromagnetico emesso dal dispositivo che li interroga).\nCaratteristiche.\nLe caratteristiche fisiche delle smart card sono definite dallo standard ISO 7810 ID-1. La compatibilit\u00e0 per le smart card \u00e8 richiesta per le 4 parti dello standard ISO 14443:\nLo standard descrive due tipi di carte: Tipo A e Tipo B. La distinzione tra carte A e carte B della norma \u00e8 relativa alle modalit\u00e0 di modulazione del segnale, che \u00e8 esplicitata nella parte 2 dello standard. La parte 4 della ISO 14443 descrive invece il protocollo di alto livello utilizzato (chiamato T=CL), che vale sia per la A sia per la B. Il protocollo T=CL specifica i blocchi, gli \"exchange\" dei blocchi e i meccanismi\nL'ISO 14443 usa i seguenti termini per i dispositivi tra cui si instaura la comunicazione e lo scambio di dati (definite nella parte 1 dello standard):\nCarte MIFARE e carte Calypso.\nAttualmente, le implementazioni diffuse sul mercato sono essenzialmente di due tipologie: MIFARE e Calypso. La differenza fondamentale \u00e8 che MIFARE \u00e8 una sorta di standard \"de facto\" ma \u00e8 di propriet\u00e0 della NXP Semiconductors (uno spin off (2006) della Philips) ed \u00e8 attualmente distribuito da una ditta omonima, mentre Calypso \u00e8 uno standard internazionale senza un proprietario (e quindi senza copyright).\nLe carte MIFARE ottemperano alla ISO 14443 parte 1, 2 e 3 (type A). Per le carte MIFARE esistono 2 famiglie:\nLe carte Calypso ottemperano alla ISO 14443-B. Sono dotate di microprocessore (possono quindi gestire applicazioni complesse), rispondono a tutti i 4 punti della norma e seguono la modulazione di tipo B.\nAltri tipi di carte derivanti dalla ISO 14443.\nOltre al tipo A e al tipo B sono in circolazione altre carte basate sulla ISO 14443, anche se con lievi differenze rispetto ai tipi A e B. Per ognuna di esse si usa talvolta erroneamente l'espressione \"ISO 14443 Tipo C\". Tali carte sono:"}
{"id": "336980", "revid": "290948", "url": "https://it.wikipedia.org/wiki?curid=336980", "title": "Copolimero", "text": "Il termine copolimero indica tutte quelle macromolecole la cui catena polimerica contiene unit\u00e0 ripetitive (piccole molecole reagenti) di due o pi\u00f9 specie differenti.\nTalvolta il termine copolimero viene utilizzato in senso pi\u00f9 stretto per indicare i polimeri ottenuti a partire da monomeri di due specie differenti (sebbene il termine pi\u00f9 appropriato in questo caso sia bipolimero), mentre il termine terpolimero viene utilizzato per indicare polimeri ottenuti a partire da monomeri di tre specie differenti e il termine quaterpolimero nel caso di quattro specie differenti.\nQuando invece un polimero \u00e8 costituito dall'unione di monomeri di un solo tipo, viene detto omopolimero.\nClassificazione dei copolimeri.\nUna prima classificazione dei copolimeri si pu\u00f2 effettuare in base alla disposizione dei diversi monomeri all'interno della catena polimerica. Se ipotizziamo di avere un bipolimero formato da due diversi monomeri (che chiameremo A e B) si possono presentare i seguenti casi:"}
{"id": "336984", "revid": "110157", "url": "https://it.wikipedia.org/wiki?curid=336984", "title": "Lund", "text": "Lund ( ) \u00e8 una citt\u00e0 svedese di circa abitanti nella contea della Scania. \nEssa \u00e8 particolarmente nota per la sua universit\u00e0, la terza pi\u00f9 antica della Svezia.\nStoria.\nAccreditata talvolta come la citt\u00e0 pi\u00f9 antica della Svezia moderna, fu fondata probabilmente tra il X e l'XI secolo da Sweyn I o Canuto il Grande, entrambi re di Danimarca. \nDivenne sede episcopale nel 1048, per poi essere elevata al grado di arcidiocesi con la nomina di un arcivescovo, nello stesso anno della fine dei lavori di costruzione della cattedrale (in svedese: \"Lunds domkyrka\") nel 1103. L'arcidiocesi comprendeva l'intera Scandinavia e parte della Groenlandia.\nNel 1658 la Danimarca con il trattato di Roskilde cedette i territori della Scania alla Svezia, tuttavia tent\u00f2 di riconquistare la provincia nel 1675, dando inizio alla guerra della Scania. In seguito alla presa della citt\u00e0 nell'arco dell'anno successivo, si combatt\u00e9 una sanguinosa battaglia poco lontano dal centro cittadino, vinta dagli svedesi, che riconquisteranno l'intera provincia. La guerra si concluse nel 1679 con la pace di Lund, tra Danimarca-Norvegia e Svezia.\nDurante la seconda guerra mondiale, nel 1943, le citt\u00e0 di Malm\u00f6 e Lund furono bombardate per errore dagli Alleati, tuttavia non vi furono vittime.\nCultura.\nUniversit\u00e0.\nLund \u00e8 particolarmente nota per la terza universit\u00e0 pi\u00f9 antica della Svezia, fondata nel 1666 in seguito al trattato di Roskilde, che assegnava i territori della Scania alla Svezia. Dall'universit\u00e0 dipende l'osservatorio astronomico.\nCinema.\nIn citt\u00e0 \u00e8 stata ambientata l'ultima parte del film \"Il posto delle fragole\", di Ingmar Bergman.\nEventi.\nOgni quattro anni, nel mese di maggio, si tiene Lundakarnevalen (letteralmente \"Il carnevale di Lund\"), nato secondo la tradizione durante un matrimonio nel 1849 e organizzato dagli studenti universitari a partire dagli anni '50.\nInfrastrutture e trasporti.\nStrade.\nPosta lungo il tracciato della E22 (uscita 19), anche se essa fu originariamente costruita a debita distanza dal centro abitato, \u00e8 connessa anche ad altre due strade europee: la E06 e la E65.\nFerrovie.\nLa citt\u00e0 di Lund \u00e8 servita da due linee ferroviarie: la linea meridionale principale e la linea della costa occidentale, che transitano per la stazione centrale di Lund e collegano la citt\u00e0 con G\u00f6teborg e Malm\u00f6."}
{"id": "336987", "revid": "287204", "url": "https://it.wikipedia.org/wiki?curid=336987", "title": "Ingegneria finanziaria", "text": "L'ingegneria finanziaria \u00e8 lo studio di metodologie per massimizzare estrazione di valore dai prodotti finanziari, si fonda sull'utilizzo di sofisticate tecniche di modellistica fisico-matematica, di programmazione informatica e sul ricorso a strumenti derivanti dalla statistica e dal calcolo delle probabilit\u00e0 al fine di: calcolare il valore attuale di strumenti derivati, determinare portafogli ottimali di investimento, modellare il rischio di un certo investimento in base alle esigenze e alla propensione al rischio del singolo, sviluppare algoritmi per finalit\u00e0 di trading o, ancora, combinare strumenti finanziari esistenti al fine di crearne di nuovi. L'ingegneria finanziaria \u00e8 un ramo della finanza estremamente ibrido, combinando, spesso in modo anche fantasioso, dati e strumenti diversi al fine di ricavare informazione utile.\nDescrizione.\nAd esempio, celebre \u00e8 la notizia di come alcuni fondi di investimento utilizzino dati provenienti da immagini satellitari al fine di prezzare strumenti derivati: infatti, monitorando il livello di attivit\u00e0 di un'azienda (supponendo l'azienda in questione sia un'impresa che opera nella manifattura si potrebbe monitorare il numero di prodotti finiti che vengono trasportati al di fuori di essa o, viceversa, il numero di materie prime che sono importate) e utilizzando tecniche di intelligenza artificiale, \u00e8 possibile comprendere se l'azienda in questione stia vivendo un momento florido o recessivo, e dunque disporre di maggiore sicurezza per l'acquisto o la vendita di uno strumento finanziario che abbia tale impresa come sottostante.\nCiononostante, l'ingegneria finanziaria non pu\u00f2 essere assimilata completamente a quella branca della matematica applicata nota come \"finanza quantitativa\" o matematica finanziaria. Infatti, sebbene l'ingegneria finanziaria in buona parte coincida con essa, non pu\u00f2 essere ridotta a un approccio completamente quantitativo. In altri termini, anche la risoluzione di problemi complessi (come, ad esempio, il pricing di opzioni esotiche), richiede anzitutto la conoscenza di quella che viene detta \"teoria dei mercati finanziari\", espressione con la quale si fa riferimento alla ragione per cui viene creato un prodotto finanziario, agli equilibri che si generano fra i partecipanti del mercato in questione o anche al modo con cui due intermediari possono scambiarsi un certo strumento.\nStoria.\nCome per molte scienze, \u00e8 difficile individuare una data esatta con cui identificare la nascita dell'ingegneria finanziaria. In generale, si pu\u00f2 affermare che tale disciplina si sia evoluta in parallelo alla progressiva crescita dell'informatica, che ha reso possibile la fruizione e l'analisi di dati su enorme scala, alla diffusione di nuovi strumenti finanziari (i derivati appunto) e, infine, al contributo che ricercatori come Emanuel Derman, Fischer Black, Robert C. Merton, Myron Scholes (citando unicamente i pi\u00f9 noti) hanno dato alla materia. Lo stesso Emanuel Derman, all'interno del suo libro My Life as a Quant: Reflections on Physics and Finance, divenuto poi best seller, osserva come l'ingegneria finanziaria nasca dal lavoro di amatori che, pur avendo background accademici molto diversi dalla finanza (ad esempio, Emanuel Derman ha conseguito un dottorato in fisica), hanno cominciato ad approcciare la materia finanziaria in modi nuovi e innovativi, cercando quantitativamente soluzioni a problemi che fino a quel momento erano lasciati all'esperienza e al sentimento degli operatori finanziari.\nUno dei maggiori strumenti utilizzati nell'ambito dell'ingegneria finanziaria prevede l'impiego di quello che viene definito calcolo stocastico. Infatti, \u00e8 proprio il calcolo stocastiche che permette, mediante le cosiddette equazione differenziale stocastica (EDS o SDE in inglese), di poter descrivere matematicamente l'evolversi nel tempo di fenomeni aleatori come, appunto, il prezzo di un'azione o di un derivato. Tali fenomeni, infatti, non possono essere trattati in modo deterministico, non essendo possibile prevedere in modo esatto il loro comportamento futuro, ma ad ogni scenario dovr\u00e0 essere assegnata una certa probabilit\u00e0 di accadimento o, quantomeno, un intervallo di confidenza.\nEsempio paradigmatico della finanza quantitativa e, pi\u00f9 in generale, dell'ingegneria finanziaria, \u00e8 identificabile in quello che viene definito Modello di Black-Scholes-Merton che, nel 1997 (sebbene il primo paper risalga al 1973 per opera di Fischer Black e Myron Scholes), valse il premio nobel per l'economia ai suoi autori, quali Fischer Black, Myron Scholes e Robert C. Merton. Sebbene il Modello di Black-Scholes-Merton, che nella formulazione originaria \u00e8 espresso come equazione differenziale alle derivate parziali anzich\u00e9 come EDS, fosse soggetto ad alcuni ipotesi piuttosto restringenti (come il fatto che il prezzo del sottostante segua una distribuzione lognormale, che non ci siano costi di transizione, che non sia possibile arbitraggio ed altre ancora), e siano seguiti modelli molto pi\u00f9 sofisticati.\nControversie.\nL'ingegneria finanziaria \u00e8 stata al centro di numerose discussioni, soprattutto per non aver previsto le grande recessione, manifestatasi in modo eclatante a seguito del fallimento della banca d'affari Lehman Brothers e, prima ancora, con la crisi del mercato immobiliare statunitense. Infatti, fu proprio l'impiego massiccio di strumenti derivati detti CDO (Collateralized Debt Obligation) e CDO sintetici, creati dall'ingegneria finanziaria nel corso degli anni '90 e aventi come sottostante i mutui subprime, che port\u00f2 molto banche e fondi di investimento a una esposizione troppo elevata e dunque a un rischio ingente. Per alcuni autori proprio l'ingegneria finanziaria libera \u00e8 stata la causa della crisi e quindi ha dovuto rivedere molti dei suoi standard, soprattutto per quel che riguarda la massima esposizione consentita e la liquidit\u00e0 necessaria per operare con sufficiente sicurezza (vedi ), ma anche in questo caso le critiche non sono mancate. Come sottolinea Emanuel Derman, l'evolversi dell'ingegneria finanziaria ha portato molti operatori ad affidarsi unicamente (vedi High-Frequency Trading o HFT) a modelli matematico-finanziari completamente quantitativi, escludendo quasi completamente la componente umana. Per esempio, intorno al 2010, secondo alcune stime, circa il 70% di tutti i prodotti finanziari scambiati negli Stati Uniti avveniva in modo totalmente automatizzato e algoritmico. In particolare, proprio nel 2010, il Flash Crash fece s\u00ec che il concetto di High-Frequency Trading divenne di dominio pubblico e di fatto si autoalimentasse in una sorta di previsioni che si autoavverano."}
{"id": "336988", "revid": "110157", "url": "https://it.wikipedia.org/wiki?curid=336988", "title": "Contea di Kalmar", "text": "La contea di Kalmar o \"Kalmar l\u00e4n\" \u00e8 una delle contee o \"l\u00e4n\" della Svezia situata nella parte meridionale del paese.\nConfina con le contee di Kronoberg, J\u00f6nk\u00f6ping, Blekinge, \u00d6sterg\u00f6tland; si affaccia inoltre sul mar Baltico.\nAree naturali protette.\nIn questa contea si trovano il Parco nazionale Bl\u00e5 Jungfrun e il Parco nazionale Norra Kvill."}
{"id": "336989", "revid": "2212704", "url": "https://it.wikipedia.org/wiki?curid=336989", "title": "Accipiter gentilis", "text": "L'astore (Accipiter gentilis, Linneo 1758), detto anche astore comune oloartico, \u00e8 un uccello rapace della famiglia degli Accipitridi.\n\u00c8 una specie diffusa che abita molte delle parti temperate dell'emisfero nord. L'astore \u00e8 l'unica specie del genere \"Accipiter\" trovata sia in Eurasia che in Nord America. Potrebbe presentare la seconda distribuzione pi\u00f9 ampia di qualsiasi altro membro della famiglia Accipitridae, dietro solo all'aquila reale (\"Aquila chrysaetos\"), che ha una gamma pi\u00f9 ampia a sud dell'Asia rispetto all'astore. L'unica altra specie Accipitridae che si estende anche in Nord America e in Eurasia, secondo l'opinione attuale, \u00e8 la poiana calzata (\"Buteo lagopus\"). Ad eccezione di una piccola porzione del sud Asia, \u00e8 l'unica specie di \"astore\" nella sua gamma e viene quindi spesso citata, sia ufficialmente e ufficiosamente, come semplicemente \"l'astore\". \u00c8 principalmente residente, ma gli uccelli delle regioni pi\u00f9 fredde migrano sud per l'inverno.\nDescrizione.\nGli astori sono uccelli rapaci di medie dimensioni: la loro lunghezza corporea \u00e8 di circa 49\u201364\u00a0cm, l'apertura alare va dagli 90 ai 120\u00a0cm. Il peso \u00e8 tra i 0,52\u00a0kg nei maschi pi\u00f9 piccoli e i 2,2\u00a0kg nelle femmine pi\u00f9 grandi. Queste differenze si devono al notevole aumento di dimensioni e di peso da sud-ovest a nord-est e al considerevole dimorfismo sessuale quanto alla dimensione del corpo (regola di Bergmann).\nLe ali sono relativamente corte, ampie e arrotondate nelle punte, la coda \u00e8 piuttosto lunga. Queste caratteristiche, tipiche dei rappresentanti prevalentemente silvestri del genere \"Accipiter\", non d\u00e0nno loro una grande velocit\u00e0 in volo, ma una buona mobilit\u00e0 in uno spazio ristretto. Gli adulti sono di color marrone grigiastro nella parte superiore, bianco in quella inferiore, con una bordatura laterale marrone scura.\nI piccoli sono marroncini nella parte superiore fino alla muta, nella parte inferiore gialli chiari, gialli, beige, arancioni o color salmone con un motivo a righe o a gocce. Il piumaggio maggiore mostra in tutte le livree un'evidente bordatura su uno sfondo dal bianco al marrone beige, nei giovani su uno sfondo giallastro. Le zampe sono gialle, come anche la pelle del becco. L'iride degli occhi negli uccelli giovani \u00e8 di color giallo chiaro, diventa sempre pi\u00f9 rossa con l'et\u00e0 e negli uccelli anziani va dall'arancione fino al rosso ciliegia.\nIl motivo del piumaggio \u00e8 molto simile in entrambi i sessi; i maschi adulti sono leggermente pi\u00f9 bluastri nella parte superiore e mostrano una colorazione del capo un po' pi\u00f9 ricca di contrasto rispetto alle femmine.\nBiologia.\nRichiami.\nGli astori si scambiano gridi quasi esclusivamente nei pressi del nido. Il richiamo pi\u00f9 frequente \u00e8 un \"gik, gik, gik\" aspro, spesso regolare, che viene emesso di solito in caso di eccitazione, disturbo e si sente particolarmente spesso durante l'accoppiamento da gennaio a marzo.\nQuesti richiami si possono sentire a centinaia di metri di distanza in condizioni atmosferiche buone. Il richiamo di contatto tra i due partner di covata \u00e8 un \"gjak\" corto, non molto forte, che si scambia, per esempio, in caso di consegna di una preda o di allontanamento dalla covata. Durante l'atto sessuale i due partner urlano entrambi un \"wirr, wirr, wirr\" relativamente alto e regolare. Notevoli sono anche i richiami di richiesta dei giovani uccelli dopo l'uscita dal nido, che suonano \"hiiii\u00e4\u00e4h\" o \"klij\u00e4h\" e vengono ripetuti anch'essi molto spesso.\nAlimentazione.\nGli astori cacciano le loro prede (soprattutto mammiferi di piccole e medie dimensioni e uccelli) prevalentemente con un volo raso terra, o attaccando da una posizione nascosta, o rincorrendole a terra, o cercandole direttamente nel loro ambiente.\nLa preda viene attaccata con le zampe e uccisa: gli artigli del primo e del secondo dito sono molto forti e vengono conficcati nella preda finch\u00e9 questa non smette di muoversi. Dopo la cattura l'uccello si nutre a terra o sopra i rami pi\u00f9 bassi degli alberi, con esclusione del periodo di riproduzione, quando tutte le prede vengono consumate direttamente nel nido o sui rami o posatoi abituali nelle vicinanze.\nVolo.\nEssendo l'astore un rapace che caccia e si riproduce prevalentemente in zone arboricole, la sua struttura alare si \u00e8 evoluta in tal senso. Le ali sono corte e larghe per un battito potente ma poco ingombrante, la lunga coda \u00e8 atta a timonare il volo nelle foreste pi\u00f9 intricate.\nDistribuzione e habitat.\nDiverse sottospecie di astori abitano le foreste sempreverdi della taiga e delle montagne (le cosiddette zone boreali), le foreste delle zone temperate e la zona mediterranea del Paleartico. In Nord America la loro presenza \u00e8 limitata alle foreste boreomontane. Nel paleoartico occidentale il confine di diffusione settentrionale coincide con il confine settentrionale della taiga di aghiformi in Scandinavia, Finlandia e Russia, a sud giunge fino al Nordafrica, ad est fino alla Grecia, all'Anatolia e al nord dell'Iran. In genere l'astore \u00e8 stanziale ma alcuni esemplari migrano dal Nord Europa verso sud oppure dalle montagne si spostano verso i boschi di pianura.\nI prerequisiti per un habitat favorevole agli astori in Europa \u00e8 la presenza di alberi di et\u00e0 superiore ai 60 anni per la costruzione dei nidi e la disponibilit\u00e0 di uccelli e mammiferi di medie dimensioni. Gli astori amano la foresta di conifere e i boschi misti, e si possono trovare anche in praterie e terreni coltivati purch\u00e9 vi sia qualche macchia sparsa.\nPer ragioni ancora poco chiare, in Nord America l'habitat dell'astore \u00e8 limitato alle foreste vergini e la sua presenza \u00e8 paragonabile a quella dell'urogallo in Europa centrale. \nIn Italia si trova sulle Alpi e sugli Appennini con popolazioni stanziali. Pochi gruppi si stanziano in Pianura Padana anche se sono sempre di pi\u00f9, in concomitanza con la sempre pi\u00f9 crescente popolazione di astori.\nRiproduzione.\nIl nido viene utilizzato per pi\u00f9 anni consecutivi e progressivamente ingrandito prima di ogni cova. La femmina depone da 2 a 5 uova di cui si prende cura in maniera quasi esclusiva mentre il maschio \u00e8 impegnato nella caccia.\nTassonomia.\nIl numero di sottospecie nel territorio paleoartico \u00e8 vario e cambia anche a seconda dell'autore di riferimento. I passaggi da una sottospecie all'altra sono molto labili e discutibili.\nGeneralmente vengono riconosciute dieci specie di astori, tre delle quali vivono in Nord America:\nStato di conservazione.\nLa \"IUCN Red List\" classifica \"A. gentilis\" come specie a basso rischio (\"Least Concern\"). In Europa la presenza della specie \u00e8 in declino a causa del bracconaggio, della distribuzione illegale di esche avvelenate per l'uccisione di predatori, del prelievo di \"pulli\" dal nido per la falconeria e della distruzione dell'habitat. In Italia \u00e8 specie protetta ai sensi della legge 157/92.\nRelazione con l'uomo.\nCultura umana.\nL'astore appare sulla bandiera delle Azzorre. L'arcipelago delle Azzorre, Portogallo, prende il nome dalla parola lingua portoghese per astore, (\"a\u00e7or\"), perch\u00e9 gli esploratori che hanno scoperto l'arcipelago pensarono che gli uccelli da preda che videro fossero astori; in seguito si scopr\u00ec che questi uccelli erano poiane comuni (\"Buteo buteo rothschildi\"). L'astore compare nello Stirling stemma del Consiglio attraverso lo stemma del Clan Drummond.\nIn falconeria.\nIl nome \"astore\" \u00e8 un nome tradizionale di anglosassone\" \"g\u014dshafoc\"\", letteralmente \"falco d'oca\". Il nome implica prodezza contro una preda pi\u00f9 grande, come le oche selvatiche, ma \u00e8 stato anche pilotato contro gru e altri grandi uccelli acquatici. Il nome \"falco d'oca\" \u00e8 in qualche modo un termine improprio, in quanto la preda tradizionale per gli astori nell'antica e contemporanea falconeria \u00e8 stata il coniglio, il fagiano, la pernice e altri uccelli acquatici di medie dimensioni, che sono simili a gran parte delle prede che la specie caccia in natura. Un'eccezione notevole \u00e8 nei registri della falconeria tradizionale del Giappone, in cui gli astori venivano usati pi\u00f9 regolarmente sulle specie di oca e gru. Nell'antica letteratura europea sulla falconeria, gli astori erano spesso indicati come l'uccello di Yeoman o \"l'uccello del cuoco\" a causa della loro utilit\u00e0 come compagno di caccia che cattura prede commestibili, al contrario del falco pellegrino, anch'esso un prezioso uccello di falconeria, ma pi\u00f9 associato con i nobili e meno adattato a una variet\u00e0 di tecniche di caccia e tipi di prede presenti nelle aree boschive. L'astore \u00e8 rimasto uguale al falco pellegrino nella sua statura e popolarit\u00e0 nella moderna falconeria.\nI voli di caccia all'astore nella falconeria in genere iniziano dalla mano guantata del falconiere, dove l'uccello o il coniglio in fuga viene inseguito in un inseguimento orizzontale. Il volo dell'astore alla ricerca di una preda \u00e8 caratterizzato da un'intensa raffica di velocit\u00e0 spesso seguita da una manovra vincolante, in cui l'astore, se la preda \u00e8 un uccello, inverte il verso di volo e cattura la preda dal basso. L'astore, come altri Accipiter, mostra una spiccata propensione a seguire le prede nella fitta vegetazione, inseguendo persino le prede a piedi attraverso la boscaglia."}
{"id": "336991", "revid": "110157", "url": "https://it.wikipedia.org/wiki?curid=336991", "title": "Contea di J\u00f6nk\u00f6ping", "text": "La contea di J\u00f6nk\u00f6ping o \"J\u00f6nk\u00f6pings l\u00e4n\" \u00e8 una delle contee o \"l\u00e4n\" della Svezia situata nella parte meridionale del paese.\nConfina con le contee di Halland, V\u00e4stra G\u00f6taland, \u00d6sterg\u00f6tland, Kalmar e Kronoberg.\nGeograficamente la Contea di J\u00f6nk\u00f6ping rappresenta la parte settentrionale dello Sm\u00e5land. I comuni di Habo e Mullsj\u00f6, che erano una parte della provincia di V\u00e4sterg\u00f6tland, furono ceduti dopo la formazione della Contea di V\u00e4stra G\u00f6taland nel 1999 ed ora appartengono alla Contea di J\u00f6nk\u00f6ping.\nLa Contea di J\u00f6nk\u00f6ping \u00e8 stata periodicamente unita con la contea di Kronoberg fino al 1687\nLe principali responsabilit\u00e0 del Consiglio di Contea (\"Landstinget i J\u00f6nk\u00f6pings l\u00e4n\") sono la pubblica sanit\u00e0 e il trasporto pubblico.\nAree naturali.\nIn questa contea si trova il Parco nazionale Store Mosse."}
{"id": "336994", "revid": "697352", "url": "https://it.wikipedia.org/wiki?curid=336994", "title": "Astore", "text": ""}
{"id": "336999", "revid": "1543377", "url": "https://it.wikipedia.org/wiki?curid=336999", "title": "Secolo d'Italia", "text": "Il Secolo d'Italia \u00e8 un quotidiano nazionale italiano on line, gi\u00e0 quotidiano cartaceo.\nNato nel 1952 a Roma come quotidiano vicino alla destra, nel 1963 divenne organo ufficiale del Movimento Sociale e dal 1995, successivamente alla svolta di Fiuggi, di Alleanza Nazionale. Dal 2009 al 2011 \u00e8 stato uno dei quotidiani del partito Il Popolo della Libert\u00e0.\nNel dicembre 2012 ha cessato le pubblicazioni cartacee per continuare a esistere solo sul web. \u00c8 edito dalla fondazione Alleanza Nazionale.\nStoria.\nFondazione.\nVenne fondato a Roma il 16 maggio 1952 come giornale indipendente di destra: il fondatore Franz Turchi, al fine di finanziare la creazione del giornale, vendette un antico presepe napoletano con centinaia di statuine. Il primo direttore fu Bruno Spampanato, ex capoufficio stampa della X\u00aa Flottiglia MAS.\nInizialmente prese il nome di \"Secolo\", scelto dal fondatore in quanto legato al tempo e alla nazione, dopo solo un mese cambi\u00f2 denominazione nell'attuale \"Secolo d'Italia\". La motivazione che port\u00f2 alla nascita del giornale fu la necessit\u00e0 di creare nel periodo pre-elettorale (le elezioni si svolsero nel 1953) un quotidiano d'area che appoggiasse le tesi del Movimento Sociale Italiano: superate le elezioni, visto l'entusiasmo dei giornalisti e il consenso dei lettori, si decise di continuare l'esperienza giornalistica.\nNel corso degli anni cinquanta la direzione del giornale pass\u00f2 da Bruno Spampanato a Cesco Giulio Baghino, quindi a una direzione collegiale formata da Franz Maria d'Asaro, Filippo Anfuso e Giorgio Almirante; essi si interessarono rispettivamente di aspetti manageriali, politica estera e politica interna: fra i vari giornalisti che divennero collaboratori della rivista si ricordano Nino Tripodi, Felice Borsato e Umberto Guglielmotti. Aniceto Del Massa cur\u00f2 la terza pagina dai primi numeri fino al 1961.\nAll'inizio degli anni sessanta il giornale raggiunse una tiratura di oltre 150.000 copie .\nQuotidiano del MSI.\nNel 1963 l'allora segretario del Movimento Sociale Italiano (MSI) Arturo Michelini rilev\u00f2 la societ\u00e0 editrice del giornale, divenendone direttore e rendendolo il giornale ufficiale del partito. Alla morte di Michelini, avvenuta nel 1969, la direzione fu assunta da Nino Tripodi, che punt\u00f2 sia all'ammodernamento del giornale tramite l'utilizzo delle nuove tecnologie di composizione e stampa sia all'ampliamento della sezione culturale del giornale, grazie all'introduzione del supplemento \"Il Secolo Cultura\". Nel 1980 il terrore degli \"anni di piombo\" colpisce anche il Secolo d'Italia, con l'assassinio del giovane fattorino del giornale Angelo Mancia.\nAlmirante affid\u00f2 negli anni '80 il giornale a un grande giornalista come Alberto Giovannini, con l'incarico di farne un giornale d'area, ma con esiti alterni.\nDal 1990 al 1991, durante la segreteria Rauti, \u00e8 stato direttore Guido Lo Porto.\nOrgano di AN.\nNel 1994 divenne direttore Gennaro Malgieri. Il suo periodo coincise con la trasformazione del Movimento Sociale Italiano in Alleanza Nazionale, guidata da Gianfranco Fini. Nel 1998 la guida del giornale pass\u00f2 a Marcello Staglieno.\nNel 2000 l'incarico viene affidato alla giornalista Flavia Perina, dal 2006 direttore politico del \"Secolo d'Italia\" poich\u00e9 eletta deputato, con direttore responsabile Luciano Lanna. Dal 2008 l'edizione della domenica \u00e8 arricchita di una sezione contenente reportage, critiche letterarie e recensioni di spettacoli. Il giornale esce in quel giorno con la testata \"D+Secolo\".\nIl 21 e il 22 marzo 2009 Alleanza Nazionale ha votato la confluenza con Forza Italia nel nuovo partito, Il Popolo della Libert\u00e0.\nIl \"Secolo\", la cui propriet\u00e0 passa alla neocostituita \"Fondazione AN\", ritorna un quotidiano indipendente, rimanendo per\u00f2 molto vicino alle posizioni di Gianfranco Fini.\nDirezione Perina/Lanna.\nLa direttrice Flavia Perina, nell'aprile 2009, ha dichiarato a \u00abPrima Comunicazione\u00bb:\nLa linea del quotidiano con la direzione Perina \u00e8 stata legata alla componente finiana e poi a Futuro e Libert\u00e0 per l'Italia, movimento politico fondato da Gianfranco Fini dopo la sua espulsione il 29 luglio 2010 dal PdL, cui aderirono sia il direttore politico Flavia Perina, sia il direttore responsabile Luciano Lanna, sia l'amministratore Enzo Raisi.\nL'assunzione di posizioni tradizionalmente non riconducibili alla destra o al centrodestra ha creato attorno al giornale un vivo dibattito. Pierluigi Battista sul Corriere della Sera prospetta per il \u00abSecolo\u00bb (che definisce rappresentante di una \"destra\" utopica, onirica, libertaria, multiculturalista e progressista) un futuro \"di minoranza\" avendo infatti sempre meno in comune con la destra reale.\nRiferendosi a un articolo del 29 giugno 2010 pubblicato in prima pagina, in cui ci si compiaceva di una raccomandazione della Corte europea dei diritti dell'uomo che sconsigliava agli stati europei di proibire nei luoghi pubblici il burqa, il semiologo Ugo Volli ha rinominato tale giornale come \"Secolo d'Eurabia\".\nDal 2 settembre 2010, data dello \"strappo\" consumato tra Gianfranco Fini e il PdL, con la nascita di autonomi gruppi parlamentari, diventa il quotidiano di riferimento di FLI.\nQuotidiano nel PdL.\nNel febbraio 2011 la testata torna ad essere controllata dalla componente ex-AN del PdL del Comitato di Amministrazione. La \"Fondazione AN\" nomina un nuovo CdA di 5 componenti al posto dell'amministratore unico Enzo Raisi, tra cui 4 parlamentari (ex-AN) del PdL, pi\u00f9 lo stesso Raisi che per\u00f2 non accetta l'incarico. Presidente del CdA \u00e8 il senatore Giuseppe Valentino. Il giornale esce con la sottotestata \"Quotidiano nel PdL\".\nNel marzo dello stesso anno Flavia Perina, vicina al presidente di FLI Gianfranco Fini, viene dimissionata. Il condirettore Luciano Lanna, anche lui vicino a FLI, resta invece direttore responsabile fino al 19 aprile 2011, giorno in cui si dimette. Al suo posto viene quindi nominato come direttore responsabile \"pro tempore\" il caposervizio Girolamo Fragal\u00e0, poi nominato vicedirettore responsabile, e il 6 maggio il CdA nomina nuovo direttore politico il deputato PdL Marcello De Angelis, gi\u00e0 direttore del mensile \"Area\" (vicino a Gianni Alemanno).\nDal 3 aprile 2012 il giornale \u00e8 passato dal formato compact al tradizionale lenzuolo; contestualmente dimezza la foliazione da 16 a 8 pagine.\nQuotidiano online.\nDal 21 dicembre 2012 il quotidiano \u00e8 diventato esclusivamente una testata giornalistica telematica (disponibile online), essendone cessata la pubblicazione della versione cartacea.\nIl 14 giugno 2014 la Fondazione Alleanza Nazionale designa l'ex deputato di AN e di FLI, Italo Bocchino, nuovo direttore.\nIl 23 gennaio 2019 la Fondazione Alleanza Nazionale sposta Bocchino (che diviene direttore editoriale) e nomina Francesco Storace (esponente di Fratelli d'Italia) nuovo direttore responsabile.\nIl 5 luglio 2020 Francesco Storace lascia la direzione del giornale e Bocchino riassume la carica di direttore.\nDiffusione.\nLa diffusione del Secolo d'Italia, se si eccettua il biennio 1995-1996, non era certificata dall'ADS. La distribuzione del quotidiano era di copie su tutto il territorio nazionale tranne le isole. Oggi \u00e8 disponibile solo l'edizione on line.\nDati Ads - Accertamenti Diffusione Stampa\nFinanziamenti pubblici.\nIl quotidiano \"Secolo d'Italia\" ha beneficiato dei finanziamenti pubblici riservati all'editoria di partito."}
{"id": "337000", "revid": "638792", "url": "https://it.wikipedia.org/wiki?curid=337000", "title": "Professor Oak", "text": ""}
{"id": "337002", "revid": "125447041", "url": "https://it.wikipedia.org/wiki?curid=337002", "title": "Polarizzazione magnetica", "text": "La polarizzazione magnetica, in fisica, \u00e8 un fenomeno che si manifesta in alcuni materiali in presenza di un campo magnetico, ed attraverso il quale \u00e8 possibile descrivere il magnetismo all'interno della materia.\nIl campo magnetico viene modificato da effetti di polarizzazione dovuti alla natura atomica della materia e, cos\u00ec come avviene per la polarizzazione elettrica in presenza di un campo elettrico, \u00e8 possibile utilizzare tale modello per descrivere il comportamento del campo magnetico nei materiali soggetti a polarizzazione, che si distinguono in tre categorie: i diamagnetici, i paramagnetici ed i ferromagnetici.\nLa polarizzazione magnetica.\nLe propriet\u00e0 magnetiche di un materiale sono spiegate, a livello teorico, dal teorema di equivalenza di Amp\u00e8re, formulato dall'omonimo scienziato nel 1820. Il teorema afferma che una spira percorsa da corrente elettrica si comporta, a grande distanza, come un dipolo magnetico. Sfruttando il modello planetario dell'atomo, gli elettroni all'interno della materia orbitano intorno al nucleo atomico generando il campo magnetico caratteristico della spira. Ogni elettrone costituisce quindi una microscopica spira, percorsa da una corrente detta \"corrente amperiana\", che in assenza di campi elettromagnetici esterni \u00e8 orientata casualmente. La presenza di un campo magnetico locale comporta una polarizzazione collettiva delle spire, principalmente causata dal loro orientamento, che a livello macroscopico si traduce nella modifica delle equazioni di Maxwell.\nDal punto di vista formale \u00e8 sufficiente introdurre nelle equazioni di Maxwell un termine aggiuntivo formula_1, che rappresenta la densit\u00e0 di corrente associata al moto di rivoluzione degli elettroni:\nTuttavia, tale termine non \u00e8 in generale noto, e questo ha portato ad una diversa formalizzazione del problema, e all'introduzione del vettore di magnetizzazione.\nIl vettore di polarizzazione magnetica.\nL'effetto della polarizzazione magnetica pu\u00f2 essere descritto riconducendo le correnti microscopiche di magnetizzazione ad una grandezza vettoriale macroscopica, che descriva il comportamento globale del materiale soggetto alla presenza del campo magnetico. Il vettore \"intensit\u00e0 di magnetizzazione\", anche detto vettore di \"polarizzazione magnetica\" e indicato con formula_3, \u00e8 il momento di dipolo magnetico per unit\u00e0 di volume posseduto dal materiale. Definito come il valore medio del momento magnetico proprio formula_4 di formula_5 particelle contenute in un volume infinitesimo formula_6, \u00e8 espresso dalla relazione:\nNel Sistema internazionale di unit\u00e0 di misura il vettore di polarizzazione magnetica si misura in Ampere su metro (A/m), e nella definizione il limite vale per un volume che contenga un numero significativo di atomi tale da poterne calcolare una propriet\u00e0 media.\nCorrenti di magnetizzazione.\nNel caso in cui la polarizzazione atomica all'interno del materiale sia uniforme, le correnti amperiane associate a due atomi confinanti si annullano a vicenda, e le uniche correnti che generano effetti macroscopici sono quelle proprie degli atomi confinanti con la superficie di separazione tra due regioni con un diverso valore di polarizzazione. Tali correnti sono descritte dalla \"corrente di magnetizzazione superficiale\" formula_8, data da:\novvero la corrente di magnetizzazione \u00e8 pari all'integrale di flusso del vettore \"densit\u00e0 di corrente di magnetizzazione superficiale\" formula_10 attraverso una superficie formula_11.\nNel caso in cui la polarizzazione atomica all'interno del materiale non sia uniforme, invece, si introduce la \"corrente di magnetizzazione volumica\" formula_12, data da:\novvero la corrente di magnetizzazione volumica \u00e8 pari al flusso del vettore \"densit\u00e0 di corrente di magnetizzazione volumica\" formula_14 attraverso una superficie formula_11.\nPer legare il vettore di magnetizzazione e la densit\u00e0 di correnti amperiane microscopiche si considera il potenziale magnetico generato in un punto formula_16 da un volume formula_6 di materiale posto ne punto formula_18:\nche, sommato al potenziale generato dalle eventuali correnti libere presenti nel mezzo, fornisce il potenziale complessivo, e dunque il campo magnetico totale nel mezzo.\nEquazioni di Maxwell per il campo magnetico nella materia.\nLa presenza di materia costringe a tenere conto delle correnti amperiane nelle equazioni di Maxwell per il campo magnetico:\nInserendo l'espressione di formula_14, l'equazione si modifica:\ne mettendo in evidenza l'operatore rotore:\nsi identifica l'argomento del rotore come il vettore campo magnetico formula_24 nella materia:\nL'equazione di Maxwell pu\u00f2 essere riscritta in modo equivalente:\nLa densit\u00e0 di corrente formula_27 presente nella precedente equazione si riferisce esclusivamente alle correnti elettriche, date dal moto dei soli elettroni liberi, e non alle correnti atomiche di magnetizzazione.\nNel caso che il campo formula_28 abbia divergenza nulla le equazioni per il campo formula_29 in assenza di materia ed il campo formula_30 in presenza di materia sono formalmente equivalenti, il che permette di determinare in una vasta classe di problemi il campo formula_30 a partire dalla disposizione delle correnti libere.\nNel caso non stazionario, inoltre, la quarta equazione ha l'espressione:\ndove l'ultimo termine al secondo membro \u00e8 la densit\u00e0 di corrente di spostamento.\nPermeabilit\u00e0 magnetica.\nLa permeabilit\u00e0 magnetica \u00e8 una grandezza fisica che esprime l'attitudine di una sostanza a polarizzarsi in seguito all'applicazione di un campo magnetico che si misura in henry al metro (H/m), equivalente a newton all'ampere quadrato (N/A2).\nNel caso in cui il materiale sia omogeneo e isotropo i vettori formula_33 e formula_34 sono paralleli, e questo implica che la relazione tra di essi \u00e8 di semplice proporzionalit\u00e0:\nDa cui si ricava che il vettore formula_36 in termini di formula_37:\ndove \u00e8 la formula_39 suscettivit\u00e0 magnetica.\nLa costante di proporzionalit\u00e0, detta permeabilit\u00e0 magnetica assoluta, \u00e8 scritta come:\ndove formula_41 \u00e8 la permeabilit\u00e0 magnetica del vuoto, e formula_42 la permeabilit\u00e0 caratteristica del materiale considerato, mentre formula_43.\nNel vuoto si ha che formula_44, e la relazione tra i campi magnetici diventa:\nDal momento che non tutti i materiali hanno una relazione lineare tra formula_46 e formula_34, i materiali magnetici si distinguono in tre categorie:\nLegge di Snell per il campo magnetico.\nLe condizioni di raccordo per il campo magnetico al passaggio attraverso la superficie di separazione di due materiali con permeabilit\u00e0 magnetica relativa differente, rispettivamente formula_53 e formula_54, si ricavano considerando una linea chiusa concatenata con le correnti di magnetizzazione che si formano sulla superficie di separazione. Supponendo tale linea un rettangolo le cui basi sono parallele e molto vicine alla superficie di separazione, per la legge di Amp\u00e8re la circuitazione del campo formula_24 lungo tale percorso \u00e8 nulla, in quanto per tale vettore le correnti amperiane non contribuiscono al flusso del suo rotore, come affermano le equazioni di Maxwell. Da questo fatto discende che la componente tangenziale di formula_24 si conserva durante il passaggio tra due materiali:\nInoltre, considerando una superficie cilindrica posta sulla superficie di separazione di base formula_58 e altezza formula_59, dove l'altezza ha un valore di ordine di grandezza superiore alla base, applicando il teorema del flusso al campo formula_33 uscente dalle basi, dal momento che non vi \u00e8 carica all'interno, il flusso infinitesimo \u00e8 nullo:\nSi ottiene dunque che la componente normale del campo si conserva:\nSfruttando le relazioni tra i due campi in un materiale omogeneo e isotropo si ha inoltre:\nIn definitiva, attraversando la superficie di separazione tra due materiali omogenei ed isotropi la componente tangenziale del campo formula_33 subisce una discontinuit\u00e0, mentre quella normale non si modifica, viceversa per il campo formula_24.\nMettendo insieme le due relazioni si ottiene la legge di Snell delle linee di campo magnetico:\ne quindi:\ndove \n\u00e8 l'angolo di rifrazione."}
{"id": "337004", "revid": "712828", "url": "https://it.wikipedia.org/wiki?curid=337004", "title": "Nido Oscuro", "text": ""}
{"id": "337007", "revid": "21079", "url": "https://it.wikipedia.org/wiki?curid=337007", "title": "Assiomi di separazione", "text": ""}
{"id": "337030", "revid": "1762097", "url": "https://it.wikipedia.org/wiki?curid=337030", "title": "Forbes", "text": "Forbes \u00e8 una rivista statunitense di economia. Viene pubblicato bisettimanalmente e i suoi articoli trattano di finanza, industria, investimenti e marketing. Oltre a ci\u00f2, tratta anche altri argomenti che hanno a che fare con l'economia, come tecnologia, comunicazione, scienza, politica e legge. \nLa rivista \u00e8 nota per le sue liste e classifiche, come per esempio la lista degli statunitensi pi\u00f9 ricchi (\"Forbes 400\"), delle compagnie pi\u00f9 influenti al mondo (\"Forbes Global 2000\"), dei miliardari nel mondo e degli Under 30 \"(Forbes 30 Under 30)\" che si sono distinti in determinati settori. \nLo slogan della rivista \u00e8 \"Lo strumento del capitalista\". \nStoria.\nBertie Charles Forbes, giornalista finanziario per il giornale \"Hearst\", e il suo partner Walter Dray, manager generale del \"Magazine of Wall Street,\" fondarono la rivista \"Forbes\" il 17 settembre del 1917. Originariamente Forbes aveva intenzione di chiamare la sua rivista \"Doers and doings\", ma Dray lo convinse a utilizzare il proprio cognome, poich\u00e9 era ben noto nella comunit\u00e0 degli investitori; il nome definitivo divent\u00f2 quindi \"Forbes: Devoted to Doers and Doings\".\nForbes si occup\u00f2 dei finanziamenti per l'apertura della compagnia e ne divenne presidente (ruolo che mantenne fino alla morte nel 1954, unitamente a quello di direttore responsabile della rivista), mentre Drey mise in campo la propria esperienza nel settore pubblicitario e divent\u00f2 vicepresidente della B.C Forbes Publishing Company.\nDurante gli ultimi anni della sua carriera Forbes fu affiancato dai due figli maggiori, Bruce Charles Forbes (1916-1964) e Malcom Stevenson Forbes (1917-1990). Fu Bruce Forbes a prendere il posto del padre nel 1954 e i suoi punti di forza furono l'applicare misure di semplificazione dei contenuti e lo sviluppare il settore marketing della compagnia. Per tutta la durata del suo incarico, quindi fino al 1964, la diffusione del periodico continu\u00f2 ad aumentare, arrivando a raddoppiarsi.\nAlla morte di Bruce, suo fratello Malcom Forbes Jr. divenne presidente e CEO di Forbes, oltre che direttore responsabile della rivista. Tra il 1961 e il 1999 direttore editoriale fu James Michaels.\nNel 1993, sotto la guida di Michaels, \"Forbes\" arriv\u00f2 a essere tra i finalisti per il \"National Magazine Award\".\nNel 2006, il gruppo d'investimento Elevation Partners, di cui fa parte il cantante degli U2 Bono Vox, si interess\u00f2 alla compagnia e acquist\u00f2 un pacchetto consistente, il 40%, per un costo tra i 264 milioni di dollari- dell'eredit\u00e0 Forbes; nello specifico, la quota relativa all'editoria (nella quale entrano di diritto la quasi centenaria rivista omonima, il sito web Forbes.com e una serie di periodici minori).\nVendita della sede centrale.\nNel gennaio del 2010 \"Forbes\" raggiunse un accordo con l'Universit\u00e0 di New York per la vendita della propria sede centrale, un edificio sulla Quinta Strada, a Manhattan. Le specifiche condizioni dell'accordo non furono rese pubbliche, ma \"Forbes\" avrebbe continuato a usufruire degli spazi dell'edificio grazie un contratto di vendita e locazione.\nVendita a Integrated Whale Media (quota del 51%).\nNel novembre del 2013, \"Forbes Media\", che pubblicava la rivista \"Forbes,\" fu messa in vendita. Questa decisione fu incoraggiata dal socio di minoranza Elevation Partners. I documenti per la vendita preparati dalla Deutsche Bank rivelarono che l'EBITDA (margine operativo lordo) della casa editrice era di 15 milioni di dollari.\nNel luglio 2014, la famiglia Forbes rilev\u00f2 la quota della Elevation e poi vendette la quota di maggioranza (51%) della compagnia alla Integrated Media Investments, per accelerare la propria crescita economica.\nL'attuale presidente del consiglio di amministrazione, oltre che direttore responsabile, \u00e8 Steve Forbes, mentre il CEO (responsabile della gestione d'impresa) \u00e8 Mike Federle.\nAltre pubblicazioni.\nOltre a \"Forbes\" e al supplemento \"Forbes Life,\" altri titoli pubblicati dalla compagnia includono \"Forbes Asia\" e 15 edizioni in lingue locali\".\" Steve Forbes e gli scrittori della sua rivista danno consigli riguardo al settore degli investimenti anche sul programma televisivo settimanale di Fox, \"Forbes on Fox\", e su \"Forbes on Radio\". \nTra gli altri gruppi della compagnia vi sono il Forbes Conference Group, il Forbes Investment Advisory Group e il Forbes Custom Media. \nNel 2009 la compagnia inizi\u00f2 a pubblicare \"anche ForbesWoman\", una rivista trimestrale di cui si occupa in prima persona la figlia di Steve Forbes, Moira Forbes.\nPrecedentemente, la compagnia si era anche occupato della produzione delle riviste \"American Heritage\" e \"Invention&amp;Technology;\" poich\u00e9 per\u00f2 non si trovarono acquirenti, \"Forbes\" sospese la loro pubblicazione il 17 maggio 2007. Entrambe le riviste furono acquistate dalla American Heritage Publishing Company, che riprese la pubblicazione durante la primavera del 2008. Un'altra rivista di cui \"Forbes\" si era occupata in precedenza \u00e8 American Legacy, da cui per\u00f2 si divise il 14 maggio 2007.\nA partire dal 2009 \"Forbes\" si \u00e8 occupata della produzione della \"Forbes Travel Guide\".\nIl 6 gennaio 2014 la rivista \"Forbes\" annunci\u00f2 che, insieme alla compagnia sviluppatrice di app \"Maz,\" avrebbe lanciato un nuovo social-network chiamato \"Stream\". \"Stream\" permette ai lettori di \"Forbes\" di salvare gli articoli e condividerli con gli altri lettori, nonch\u00e9 di usufruire dei contenuti, sia del sito web \"Forbes.com\" che della rivista cartacea, direttamente dall'applicazione mobile.\nDal 24 ottobre 2017 esiste anche l'edizione per l'Italia, edita da BLUE Financial Communication e diretta da Alessandro Rossi.\nForbes.com.\nIl sito web di \"Forbes\" \u00e8 stato fondato nel 1996 da David Churbuck.\nIl sito divenne famoso quando tratt\u00f2 la scoperta delle frodi giornalistiche di Stephen Glass della rivista The New Republic. Questo scoop contribu\u00ec a dare credibilit\u00e0 al giornalismo su Internet.\nForbes.com fa parte di \"Forbes Digital\", una sezione di Forbes Media LLC. Inoltre \u00e8 in parte collegato anche a RealClearPolitics. Questi siti insieme raggiungono ogni mese pi\u00f9 27 milioni di visitatori.\nLo slogan di \"Forbes.com\" \u00e8 \"Home Page for the World's Business Leaders\".\nIl sito si basa sul cosiddetto 'contributor model', ovvero sul fatto che vi sia un'ampia rete di - appunto- collaboratori che scrivono e pubblicano contenuti direttamente sulla pagina web. Questi collaboratori vengono pagati in base al traffico delle loro rispettive pagine; il sito ha ricevuto contributi da pi\u00f9 di 2500 persone e, secondo ci\u00f2 che dice la compagnia, alcuni di questi collaboratori hanno guadagnato pi\u00f9 di 100,000 dollari."}
{"id": "337055", "revid": "38120", "url": "https://it.wikipedia.org/wiki?curid=337055", "title": "Fratelli Dalton", "text": ""}
{"id": "337056", "revid": "15756", "url": "https://it.wikipedia.org/wiki?curid=337056", "title": "Telecamera FireWire", "text": "Le Telecamere FireWire utilizzano lo standard di bus IEEE 1394 per la trasmissione di dati audio e video e dei dati di controllo. FireWire \u00e8 il marchio registrato di Apple per lo standard IEEE 1394.\nLe telecamere FireWire sono disponibili in forma di fotocamere, videocamere e telecamere e sono in grado di trasmettere dati d'immagini e dati audio. Particolari telecamere vengono usate nei settori dell'industria, della medicina, dell'astronomia, della microscopia e della scienza. Queste telecamere non sono in grado di trasmettere dati audio.\nStruttura.\nLa struttura fondamentale delle telecamere FireWire \u00e8 basata sui seguenti sei moduli:\nOttica.\nLe telecamere FireWire sono basate sui chip CCD o CMOS. La loro area fotosensibile e anche i singoli pixel sono molto piccoli. Per quanto riguarda le telecamere con un'ottica integrata consideriamo per certo che l'ottica \u00e8 adatta a questi chip.\nSpecialmente nel settore della fotografia professionale e semiprofessionale, ma anche nel settore delle telecamere speciali, si usano spesso delle ottiche intercambiabili. In questi casi uno specialista di sistema dovr\u00e0 armonizzare l'uno con l'altro, l'ottica, il chip e l'applicazione (vedi Integrazione di sistema). Le ottiche intercambiabili possono essere obiettivi normali ma anche microscopi, endoscopi, telescopi, ecc. Ad eccezione degli attacchi standard C e CS, gli attacchi delle ottiche intercambiabili sono proprietari.\nRicezione del segnale.\nSiccome le funzioni delle telecamere FireWire si basano sui segnali elettrici, il modulo \"rivelamento del segnale\" trasforma in elettroni sia la luce incidente che il suono incidente. Nel caso della luce questa trasformazione viene eseguita da un chip CCD o CMOS. Per quanto riguarda il suono, la trasformazione avverr\u00e0 tramite un microfono.\nDigitalizzazione.\nLa prima fase della digitalizzazione dell'immagine risulter\u00e0 dalla ricostruzione fatta dai chip di CCD e CMOS. Scompongono l'immagine in pixel. Se un pixel accumula tanti fotoni, allora si creer\u00e0 un'alta tensione. Se si tratta invece di pochi fotoni, la tensione rimarr\u00e0 bassa. La \"tensione\" \u00e8 un valore analogico. Per questo, nella seconda fase della digitalizzazione, un convertitore A/D la trasformer\u00e0 in un valore digitale. Adesso l'immagine digitale grezza \u00e8 disponibile.\nPer il suono sar\u00e0 il microfono a trasformarlo in tensione. Un convertitore A/D trasformer\u00e0 poi i valori analogici in digitali.\nTrattamento del segnale.\nPer rappresentare i colori esiste un filtro colorato posto prima del chip di CCD o CMOS. A seconda del pixel cambia colore, diventa rosso, verde o blu. Per questo il filtro si chiama filtro a mosaico o, secondo il nome del suo inventore, filtro Bayer. Partendo da quest'immagine digitale grezza, il modulo \"trattamento del segnale\" crea un'immagine che soddisfa le esigenze estetiche. Lo stesso vale per i dati audio.\nInfine il modulo comprime i dati d'immagini e quelli audio, mettendoli a disposizione, nel caso di una videocamera, come flusso di dati DV . Nel caso di una fotocamera mette invece a disposizione le singoli immagini e, se disponibile, commenti verbali in forma di file.\nI settori dell'industria, della medicina, dell'astronomia, della microscopia e della scienza usano spesso delle telecamere speciali monocromatiche senza microfono. Si ricever\u00e0 quindi l'immagine digitale grezza, rinunciando a qualsiasi segnale sonoro.\nAnche certe versioni di telecamere a colori consegnano solo l'immagine digitale grezza. Si chiamano telecamere \"ColorRAW\" o telecamera \"Bayer\". Queste varianti esistono anche in forma di fotocamere usate dai fotografi professionali. Le fotocamere semiprofessionali offrono in gran parte il modo RAW come opzione.\nIl trattamento delle immagini digitali grezze avviene sul computer, fuori dalla telecamera. Possono essere perci\u00f2 trattate secondo le esigenze del momento.\nInterfaccia.\nI primi tre moduli fanno parte di ogni telecamera e fotocamera digitale. L'interfaccia \u00e8 il modulo che caratterizza una telecamera o fotocamera FireWire. \u00c8 basata sullo standard IEEE 1394 dell'organizzazione Institute of Electrical and Electronics Engineers. Questo standard definisce un bus:\nInoltre permette l'uso simultaneo fino a 63 dispositivi differenti (telecamere, fotocamere, scanner, videoregistratori, dischi fissi, dispositivi DVD, etc.).\nAltri standard descrivono invece il comportamento di questi dispositivi. Si chiamano protocolli. Le telecamere e fotocamere FireWire usano in gran parte uno dei protocolli seguenti:\nI dispositivi che usano lo stesso protocollo possono comunicare direttamente l'uno con l'altro. Un tipico esempio \u00e8 il collegamento di una videocamera a un videoregistratore. Quindi al contrario del bus USB, non \u00e8 necessario usare un computer per gestire i dispositivi FireWire. Se si utilizza comunque un computer, questo dovr\u00e0 essere compatibile con i protocolli dei dispositivi con i quali si vuole comunicare (vedi Integrazione di sistema).\nControllo.\nIl modulo \"controllo\" definisce l'interazione tra i singoli moduli. L'utente pu\u00f2 influenzare il controllo tramite:\nFotocamere.\nLe fotocamere professionali e semiprofessionali e specialmente i dorsi digitali offrono spesso delle interfacce FireWire per trasferire i dati d'immagini e per il controllo della fotocamera.\nPer il trasferimento dei dati d'immagini viene impiegato il protocollo SBP-2. In questo modo la fotocamera si comporta come un Hard disk esterno e rende possibile un semplice scambio di file d'immagini con un computer (vedi Scambio di dati tramite computer).\nPer aumentare l'efficienza del lavoro in uno studio fotografico, le fotocamere o i dorsi digitali sono controllabili tramite il bus FireWire. Di solito per\u00f2 i produttori delle fotocamere non pubblicano i protocolli usati per il controllo. Per questo \u00e8 possibile controllare una fotocamera solo con il software speciale del produttore della fotocamera. Questi software sono in gran parte disponibili per i computer Macintosh e Windows.\nVideocamere.\nIl bus FireWire \u00e8 diffuso nelle fotocamere d'alta qualit\u00e0, mentre nelle videocamere lo troviamo anche nei modelli per i principianti. Le videocamere sono basate in gran parte sul protocollo AV/C). Definisce sia il flusso di dati audio e video, sia il controllo della videocamera.\nLa maggior parte delle videocamere permette, tramite il bus FireWire (\"DVout\"), solo l'uscita dei dati audio e video. Alcune videocamere per\u00f2 ne permettono anche la registrazione (\"DVout/DVin\"). Le videocamere scambiano i dati con i videoregistratori e/o i computer.\nTelecamere speciali.\nNei settori dell'industria, della medicina, dell'astronomia, della microscopia e della scienza, vengono impiegate spesso delle telecamere FireWire che non servono a scopi estetici ma a scopi analitici. Trasmettono dati d'immagini senza compressione e senza audio. Queste telecamere sono basate sia sul protocollo standard DCAM, (IIDC) che sui protocolli proprietari.\nA causa del loro campo di applicazione, le telecamere speciali si distinguono considerevolmente dalle fotocamere e dalle videocamere nei seguenti punti:\nSe ne deduce quindi che le telecamere speciali sono costruite in modo pi\u00f9 semplice rispetto alle fotocamere e videocamere. Ma l'uso isolato di queste telecamere \u00e8 inutile. Sono, come altri sensori, solo componenti di un sistema pi\u00f9 complesso (vedi Integrazione di sistema).\nScambio di dati tramite computer.\nLe fotocamere, videocamere e telecamere FireWire possono scambiare dati con ogni altro dispositivo FireWire, semprech\u00e9 entrambi i dispositivi usino lo stesso protocollo (vedi Interfaccia). I dati che possono essere scambiati sono i seguenti:\nSe la fotocamera, videocamera o telecamera FireWire dovesse comunicare con un computer, questo computer deve mettere a disposizione un'interfaccia FireWire e usare il protocollo della fotocamera, videocamera o telecamera. Una volta, sistemi del genere, erano dominati dalle risoluzioni proprietarie. Alcuni specialisti offrivano delle schede interfaccia e dei driver, ai quali accedeva direttamente il software applicativo. In questo modo il software applicativo era responsabile del protocollo. Siccome questa soluzione usa le risorse computazionali in modo molto efficiente, la si trova ancora oggi nel contesto di speciali progetti industriali. Ma questo modo di procedere porta spesso a problemi di collegamento con altri dispositivi FireWire, come per esempio i dischi duri. I sistemi aperti non presentano questo inconveniente.\nI sistemi aperti sono basati sul modello a strati. Il comportamento dei singoli livelli (scheda interfaccia, driver a basso livello, driver ad alto livello ed API) segue le direttive dei produttori dei sistemi operativi. Il software applicativo deve accedere esclusivamente alle API del sistema operativo, ma non deve mai accedere ad un qualsiasi livello sotto l'API. Per quanto riguarda le telecamere FireWire, il driver ad alto livello \u00e8 responsabile del protocollo. Il driver a basso livello e la scheda interfaccia mettono in pratica le direttive dello standard IEEE 1394. Il vantaggio di questo metodo \u00e8 che la realizzazione del software applicativo \u00e8 semplice e indipendente dall'hardware ed i suoi produttori.\nSpecialmente nei settori delle fotocamere e telecamere speciali si trovano delle forme miste di sistemi aperti e proprietari. \u00c8 tipico per questi casi che le schede interfaccia ed i driver a basso livello seguano lo standard, mentre i livelli superiori siano proprietari.\nQuello che contraddistingue i sistemi aperti \u00e8 l'utilizzo delle API dei sistemi operativi e non quelle dei produttori dell'hardware. Per la Apple e la Microsoft l'argomento \"immagine e suono\" ha una grande importanza. Per questo le API QuickTime e DirectX sono molto conosciute. Per un pubblico normale queste API sono tuttavia ridotte alla rappresentazione audio e video. In realt\u00e0 si tratta effettivamente di API molto potenti responsabili anche dell'acquisizione d'immagini.\nSotto Linux questa API si chiama video4linux. Siccome \u00e8 meno potente rispetto all'API QuickTime o DirectX, contemporaneamente a video4linux sono state sviluppate altre API:\nPer facilitare l'applicazione di video4linux e delle API dedicate, \u00e8 stata sviluppata la meta API unicap. Nasconde tutti i dettagli tramite un semplice modello di programmazione.\nIntegrazione di sistema.\nLe fotocamere, videocamere e telecamere FireWire sono spesso solo una rotella dell'ingranaggio. Uno specialista di sistema usa anche altri componenti per risolvere un certo problema. Due sono i modi principali di procedere:\nMolti aspetti dell'integrazione di sistema sono indipendenti dall'uso di una fotocamera, videocamera o telecamera FireWire. Questo Vale specialmente per quanto riguarda l'illuminazione, che ha una grande influenza sul risultato, sia dal punto di vista estetico, sia dal punto di vista analitico.\nTuttavia, nel contesto dello sviluppo dei software applicativi, c'\u00e8 una particolarit\u00e0 che \u00e8 tipica del bus FireWire: si tratta della disponibilit\u00e0 dei protocolli standardizzati come AV/C, DCAM, IIDC e SBP-2 (vedi Scambio di dati con dei computer). Usando questi protocolli Utilizzando questi protocolli si pu\u00f2 scrivere un software in modo indipendente da una fotocamera, videocamera o telecamera di un certo produttore.\nSe si lascia la realizzazione del protocollo al sistema operativo, facendo accedere il software esclusivamente all'API del sistema operativo, l'indipendenza dall'hardware \u00e8 portata al massimo. Se per esempio, un software applicativo usa sotto Linux l'API \"libdc1394\" (vedi Integrazione di sistema), allora potr\u00e0 accedere a tutte le telecamere FireWire che usano il protocollo DCAM (IIDC). L'uso dell'API \"unicap\" rende anche possibile l'accesso ad altre fonti di immagini, come per esempio dei \"frame grabber\"."}
{"id": "337074", "revid": "1226", "url": "https://it.wikipedia.org/wiki?curid=337074", "title": "Campagna dei Cento Fiori", "text": ""}
{"id": "337075", "revid": "1226", "url": "https://it.wikipedia.org/wiki?curid=337075", "title": "Cento fiori", "text": ""}
{"id": "337077", "revid": "19933", "url": "https://it.wikipedia.org/wiki?curid=337077", "title": "Nicotino-dipendenza", "text": ""}
{"id": "337082", "revid": "1226", "url": "https://it.wikipedia.org/wiki?curid=337082", "title": "Pok\u00e9mon XD - Tempesta Oscura", "text": ""}
{"id": "337083", "revid": "110157", "url": "https://it.wikipedia.org/wiki?curid=337083", "title": "Contea di J\u00e4mtland", "text": "La contea di J\u00e4mtland o \"J\u00e4mtlands l\u00e4n\" (in lingua sami meridionale: Jiemthen Leene) \u00e8 una delle contee o \"l\u00e4n\" della Svezia situata nella parte settentrionale del paese.\nConfina con le contee di Dalarna, G\u00e4vleborg, V\u00e4sternorrland e V\u00e4sterbotten e con la contea norvegese di Tr\u00f8ndelag.\nAree naturali.\nIn questa contea si trova il Parco nazionale S\u00e5nfj\u00e4llet."}
{"id": "337093", "revid": "585241", "url": "https://it.wikipedia.org/wiki?curid=337093", "title": "Lardo", "text": "Il lardo \u00e8 il prodotto della salagione, aromatizzazione e stagionatura dello strato di grasso che si trova appena sotto la cute del maiale. Questo taglio grasso del maiale si preleva dal collo, dal dorso e dalla parte alta dei fianchi dell'animale.\nNome.\nIl nome \"lardo\" sarebbe da attribuire propriamente al prodotto stagionato, mentre il taglio di carne grassa da cui il lardo si produce, ordinariamente sarebbe corretto chiamarlo \"grasso fresco\", per distinguerlo dal prodotto stagionato. Tale distinzione linguistica non sempre \u00e8 osservata nel linguaggio corrente.\nLa parola \"lardo\" deriva dal latino \"l\u0101r\"(\"i\")\"dum\", privo di connessioni indoeuropee chiare; ma non \u00e8 sicuro se sia collegato alla parola latina; \"lardum\" \u00e8 passato, attraverso il francese antico \"lard\", all'inglese, oltre che al greco antico \u03bb\u03ac\u03c1\u03b4\u03bf\u03c2, \"l\u00e1rdos\" e al greco moderno \u03bb\u03b1\u03c1\u03b4\u03af, \"lard\u00ed\".\nProdotti tipici.\nIl tipo di lardo pi\u00f9 conosciuto \u00e8 probabilmente il lardo di Colonnata che, per il suo gusto unico e la sua delicatezza, ha reso famosa la localit\u00e0 toscana da cui prende nome.\nLa qualit\u00e0 del lardo dipende dalla scelta delle materie prime (dalla qualit\u00e0 del \"grasso fresco\", che deve essere di suino pesante, agli aromi con i quali viene strofinato) e dalla sapiente arte della stagionatura, che ancora oggi viene fatta nelle vasche di marmo (conche) in cui il prodotto rimane per circa 6 mesi.\nUn altro tipo \u00e8 il lardo di Arnad che, a differenza del precedente, viene stagionato in vasche di legno e insaporito con aromi come ginepro, alloro, noce moscata, salvia e rosmarino. \"Lardo di Arnad\" \u00e8 una Denominazione di origine protetta.\nIl lardo \u00e8 stato riconosciuto dal Ministero delle politiche agricole alimentari e forestali come prodotto tradizionale, su proposta della Basilicata e del Piemonte."}
{"id": "337095", "revid": "729019", "url": "https://it.wikipedia.org/wiki?curid=337095", "title": "Sojuz 12", "text": "Sojuz 12 \u00e8 la denominazione di una missione della navicella spaziale Sojuz sovietica. Si tratt\u00f2 dell'undicesimo volo equipaggiato di questa capsula, del ventiduesimo volo nell'ambito del programma Sojuz sovietico nonch\u00e9 del primo volo equipaggiato dopo la tragedia della Sojuz 11. Prima di questa missione vennero lanciate due capsule Sojuz prive di equipaggio sotto la denominazione di Cosmos 496 e di Cosmos 573.\nMissione.\nLa missione venne svolta per provare l'affidabilit\u00e0 della seconda generazione dei velivoli spaziali Sojuz per un volo nello spazio equipaggiato. Le esperienze ottenute in seguito alla tragica fine dell'equipaggio della Sojuz 11 comportarono le seguenti modifiche alla navicella spaziale:\nLa missione si concluse con successo e la nuova generazione di capsula spaziale venne pertanto ritenuta idonea per successive missioni."}
{"id": "337103", "revid": "37618", "url": "https://it.wikipedia.org/wiki?curid=337103", "title": "Lieder", "text": ""}
{"id": "337158", "revid": "810736", "url": "https://it.wikipedia.org/wiki?curid=337158", "title": "Ren\u00e9 Pottier", "text": "Professionista dal 1904 al 1906, vinse il Tour de France 1906.\nCarriera.\nPass\u00f2 al professionismo nel 1904 dopo aver vinto come dilettante la Bordeaux-Parigi dello stesso anno. Nel 1905 ottenne i primi risultati importanti, due secondi posti, rispettivamente alla Parigi-Roubaix e alla Bordeaux-Parigi. Nel 1906 vinse 5 frazioni e la classifica finale del Tour de France ed arriv\u00f2 terzo nella Parigi-Roubaix.\n\u00c8 considerato come il primo scalatore del Tour de France: infatti nell'edizione della \"Grande Boucle\" 1905 transit\u00f2 per primo nella prima salita affrontata dalla corsa, il Ballon d'Alsace, lasciando molto distanziati tutti gli altri ciclisti. Ripreso nella discesa riusc\u00ec comunque a conquistare la vetta della classifica generale. A causa di una tendinite fu costretto al ritiro il giorno successivo.\nSarebbe stato il grande favorito dell'edizione del 1907, ma non vi partecip\u00f2 mai poich\u00e9 mor\u00ec suicida il 25 gennaio, quando si impicc\u00f2 per un presunto tradimento della moglie, che sarebbe avvenuto nell'estate precedente, proprio mentre coronava la sua impresa. Venne seppellito nella tomba di famiglia, nell'abitato di Grez-sur-Loing.\nQualche settimana dopo il patron del Tour, Henri Desgrange, fece erigere una stele in sua memoria sulla cima del Ballon d'Alsace."}
{"id": "337176", "revid": "110157", "url": "https://it.wikipedia.org/wiki?curid=337176", "title": "Contea di Halland", "text": "La contea di Halland o \"Hallands l\u00e4n\" \u00e8 una delle contee o \"l\u00e4n\" della Svezia situata sulla costa occidentale del paese.\nConfina con le contee di V\u00e4stra G\u00f6taland, J\u00f6nk\u00f6ping, Kronoberg, Scania e si affaccia sul Kattegat."}
{"id": "337194", "revid": "2091899", "url": "https://it.wikipedia.org/wiki?curid=337194", "title": "ISO 15693", "text": "ISO 15693 \u00e8 uno standard internazionale della International Organization for Standardization per le \"carte di vicinanza\", ovvero le smart card che possono essere lette e scritte a distanza maggiore rispetto alle smart card contactless (regolate invece dallo standard ISO 14443). Le carte di vicinanza e le contactless smartcard appartengono alla famiglia delle \"carte di prossimit\u00e0\".\nCaratteristiche generali.\nIl sistema ISO 15693 opera sulla frequenza 13.56\u00a0MHz, e offre una distanza di lettura di 1\u20131,5 metri.\nPoich\u00e9 le \"vicinity card\" devono operare a distanza, riescono a funzionare con campi magnetici di minore intensit\u00e0 (da 0,15 a 5 A/m), rispetto a quelli impiegati nelle carte di prossimit\u00e0 (da 1,5 a 7,5 A/m).\nIl sistema ISO 15693 implementa, a differenza di altri standard, la funzionalit\u00e0 anticollisione che consente una lettura simultanea di pi\u00f9 card.\nEsempi di utilizzo.\nEsempi di utilizzo delle soluzioni a radiofrequenza (RFID) sono le etichette di tracciabilit\u00e0 dei prodotti nelle mense, le carte di ingresso alle camere degli alberghi, i borsellini elettronici in villaggi turistici, gli skipass, i titoli di viaggio elettronici in uso nei sistemi di bigliettazione elettronica.\nComunicazione verso la carta.\nLa comunicazione dal lettore alla carta usa l'amplitude-shift keying con indice di modulazione del 10% o 100%.\nLa codifica dei dati \u00e8 come segue:\n2 bit sono codificati come un impulso con una pausa di 9,44 \u00b5s in un simbolo di 75,52 \u00b5s, il che risulta in un bitrate di 26,48 kilobit per secondo; i bit meno significativi vengono inviati per primi.\n8 bit sono codificati come un impulso con una pausa di 9,44 \u00b5s in un simbolo di 4,833 ms, il che risulta in un bitrate di 1,65 kilobit per secondo.\nComunicazione verso il lettore.\nLa carta ha due sistemi per inviare i dati verso il lettore:\nAmplitude Shift Keying.\nAmplitude-shift keying indice di modulazione al 100% su una (sotto)portante di 423,75\u00a0kHz.\nIl data rate pu\u00f2 essere:\n\"Low\" (basso) a 6,62 kbit/s (freq/2048)\n\"High\" (alto) a 26,48 kbit/s (freq/512)\nUno 0 logico inizia con 8 impulsi di 423,75\u00a0kHz, seguiti da un tempo senza modulazione di 18,88 \u00b5s (256/ freq); un 1 logico \u00e8 all'opposto.\nI delimitatori di un pacchetto dati sono simboli illegali del codice. Un segnale di inizio del frame \u00e8:\ne il segnale di fine frame \u00e8:\nI dati vengono inviati codificati con una codifica Manchester.\nFrequency Shift Keying.\nfrequency-shift keying alternando fra una (sotto)portante a 423,75\u00a0kHz (freq/32) e una (sotto)portante a 484,25\u00a0kHz (freq/28).\nIl data rate pu\u00f2 essere:\n\"Low\" (basso) a 6,67 kbit/s (freq/2032)\n\"High\" (alto) 26,69 kbit/s (freq/508)\nUno 0 logico inizia con 8 impulsi a 423,65\u00a0kHz seguiti da 9 impulsi a 484,28\u00a0kHz; un 1 logico \u00e8 all'opposto.\nI delimitatori di un pacchetto dati sono simboli illegali del codice. Un segnale di inizio del frame \u00e8:\ne il segnale di fine frame \u00e8:\nI dati vengono inviati codificati con una codifica Manchester."}
{"id": "337201", "revid": "121945394", "url": "https://it.wikipedia.org/wiki?curid=337201", "title": "Sovrano", "text": "Il sovrano \u00e8, in uno Stato, il soggetto che detiene la sovranit\u00e0, intesa, per dirla con Jean Bodin, come \"quel potere assoluto e perpetuo che \u00e8 proprio dello stato\". Correntemente, per\u00f2, il termine viene usato per designare, con valore generico, il capo di Stato monarchico e, quindi, come sinonimo di monarca.\nConcezioni del passato.\nFino al XIX secolo si diceva che la sovranit\u00e0 pu\u00f2 essere attribuita a una persona (il \"monarca\"), a un'assemblea che riunisce una parte del popolo oppure a un'assemblea che riunisce tutto il popolo (inteso come insieme di cittadini), dando luogo cos\u00ec alle tre classiche forme di governo gi\u00e0 individuate da Aristotele: \"monarchia\", \"aristocrazia\" e \"democrazia\".\nSul finire del XVIII secolo, con la Rivoluzione francese, si fanno strada i concetti di \"sovranit\u00e0 popolare\" e \"sovranit\u00e0 nazionale\". Secondo la prima concezione, elaborata da Jean-Jacques Rousseau e sostenuta dai rivoluzionari pi\u00f9 radicali, ciascun cittadino detiene una parte della sovranit\u00e0: ne segue che l'esercizio della stessa non pu\u00f2 che avvenire con forme di democrazia diretta o, se non \u00e8 possibile, tramite rappresentanti eletti a suffragio universale e soggetti a mandato imperativo. La seconda concezione, invece, propugnata da Emmanuel Joseph Siey\u00e8s e sostenuta dai rivoluzionari pi\u00f9 moderati, attribuisce la sovranit\u00e0 alla \"nazione\", costituita dai cittadini attuali (il popolo) ma anche da quelli passati e da quelli futuri; poich\u00e9 un'entit\u00e0 del genere non pu\u00f2 esercitare direttamente i poteri sovrani, gli stessi sono demandati a rappresentati i quali, proprio perch\u00e9 agiscono nell'interesse della nazione e non del solo popolo, non sono soggetti a mandato imperativo e possono anche essere eletti da una parte soltanto dei cittadini.\nConcezione attuale.\nA partire dal XIX secolo si afferma un'elaborazione teorica della dottrina tedesca, secondo la quale il titolare della sovranit\u00e0 \u00e8 una persona giuridica, lo \"Stato\", di cui coloro che effettivamente esercitano i poteri sovrani (quali il capo dello Stato, il parlamento, il governo e lo stesso corpo elettorale) non sono che organi. Questa idea finisce per integrarsi con quella che la sovranit\u00e0 appartiene al popolo, proclamata, ad esempio, dall'art. 1 della Costituzione italiana, nel senso che lo Stato, titolare della sovranit\u00e0, deriva la stessa dal popolo che con la sua volont\u00e0 lo ha creato. D'altra parte nel moderno stato di diritto la sovranit\u00e0 si scinde in pi\u00f9 funzioni pubbliche attribuite a organi diversi, secondo il principio della separazione dei poteri.\nSecondo la concezione attuale, dunque, sovrano in senso proprio \u00e8 lo Stato; il termine, tuttavia, viene tuttora utilizzato per designare il capo di Stato monarchico, anche se nella grande maggioranza delle monarchie odierne, a differenza delle monarchie assolute, non detiene pi\u00f9 la totalit\u00e0 dei poteri sovrani e ha, anzi, assunto un ruolo puramente cerimoniale."}
{"id": "337202", "revid": "86599", "url": "https://it.wikipedia.org/wiki?curid=337202", "title": "Lista di asteroidi (8001-9000)", "text": "Di seguito una lista di asteroidi dal numero 8001 al 9000 con data di scoperta e scopritore."}
{"id": "337209", "revid": "1318658", "url": "https://it.wikipedia.org/wiki?curid=337209", "title": "Antonio del Pollaiolo", "text": "Fu discepolo di Domenico Veneziano, ma sub\u00ec una forte influenza artistica da Donatello e da Andrea del Castagno. \nEbbe un fratello minore, Piero del Pollaiolo (1441/1442 - post 1485), anche lui noto artista.\nSpazi\u00f2 dalla pittura alla scultura all'oreficeria, esprimendo le arti come strumento per esternare il suo stile, che sovente minimizzava la rappresentazione in s\u00e9, per uscire prepotentemente.\nLa sua bottega fu una delle pi\u00f9 importanti ed interessanti a Firenze, ed era in competizione con quella di un altro grande maestro: Andrea del Verrocchio.\nPresso Antonio erano impiegati numerosi apprendisti e collaboratori, impegnati nella produzione di statue, dipinti, opere a rilievo e anche manufatti tessili. \nLo stile.\nL'attivit\u00e0 del Pollaiolo dimostra chiaramente la sostanziale indifferenza dell'ambiente artistico fiorentino verso le influenze provenienti dall'esterno; gli artisti locali, ad esempio, si disinteressarono quasi del tutto delle proposte di Piero della Francesca, che pure si era formato in citt\u00e0 (dal mese di febbraio del 1439) frequentando la bottega di Domenico Veneziano e rielaborando poi secondo i suoi personali ideali il linguaggio di Masaccio e di Brunelleschi.\nCi\u00f2 che invece caratterizza maggiormente le opere del Pollaiolo si mostra in perfetto contrasto con lo stile di Piero, che attraverso la sua ricostruzione assolutistica e simbolica del mondo, aveva cercato di offrire certezze di valori immutabili, celando quanto di mutevole possa esistere nella natura.\nAntonio, invece, tese sempre ad esaltare questa mutevolezza, il divenire incessante di ogni cosa rappresentato attraverso la riscoperta del dinamismo dell'arte classica. Egli comprese infatti che gli antichi non si erano semplicemente limitati a raffigurare corpi ben proporzionati, solidi e plastici, ma anche a rendere il senso di movimento delle loro azioni: ecco perch\u00e9 i tratti distintivi dello stile del Pollaiolo sono il marcato linearismo, in continuit\u00e0 con quella che era stata la corrente dominante tra gli artisti gi\u00e0 dai tempi di Filippo Lippi e Andrea del Castagno, ed il grande dinamismo delle figure.\nEgli un\u00ec allo studio delle proporzioni antiche una profonda conoscenza dell'anatomia umana, per conferire ai suoi personaggi maggiore coerenza e credibilit\u00e0; un primo esempio in questo senso \u00e8 dato dalla \"Battaglia dei nudi\", un'incisione su rame, di cui un esemplare si conserva al Museum of Art di Cleveland, Stati Uniti. La scena non ha un senso preciso, se non quello di presentare un repertorio di figure nel corso di un'azione di guerra e riunite in un insieme ben bilanciato. La propensione dell'artista verso il linearismo risulta evidente dalle linee di contorno dei personaggi, ciascuno immortalato nell'atto di compiere il suo gesto, con particolare attenzione alla resa naturale dei corpi.\nQuesta incisione ebbe molta influenza sulla realizzazione del \"Combattimento tra Amore e Castit\u00e0\" di Perugino, realizzato per lo studiolo di Isabella d'Este, oggi al Museo del Louvre e sulla \"Battaglia di Cascina\" di Michelangelo.\nLe sculture.\nNel campo della scultura Antonio prediligeva le piccole composizioni in bronzo e non si rivolse mai al marmo, con l'eccezione del ritratto virile, oggi al Museo del Bargello nella sala del Verrocchio. Resta un'unica terracotta attribuitagli con certezza: si tratta di un \"giovane guerriero\", modello per un bronzo forse mai realizzato, caratterizzata da una vivace rappresentazione del movimento.\nLa prima opera assegnabile ad Antonio \u00e8 la grande \"Croce d'argento del Tesoro di San Giovanni\", all'Opera del Duomo di Firenze (1457 - 1459), realizzata in collaborazione con Francesco Betti. Antonio fu pagato 2006 fiorini per la parte inferiore, mentre Betti 1030 per quella superiore.\nTra le opere pi\u00f9 celebri, va innanzitutto menzionato il gruppo di \"Ercole e Anteo\", eseguito per Lorenzo il Magnifico, oggi al Museo Nazionale del Bargello a Firenze, databile al quinquennio 1475 circa. Le figure sono disposte su due archi contrapposti e spiccano per la forte gestualit\u00e0 e l'esasperazione dei movimenti; molto accurata \u00e8 la resa dei dettagli anatomici, attraverso linee nette che quasi \"scarnificano\" il modello, fino ad individuare i tendini tesi per lo sforzo, mentre dal punto di vista iconografico, si nota il pieno recupero del mito antico, per cui Ercole \u00e8 vestito solo con una pelle di leone e Anteo \u00e8 completamente nudo.Tale opera fu commissionata dal Lorenzo il Magnifico, sulla base di un testo di Plinio il vecchio che ne d\u00e0 una descrizione avendola veduta a Roma.\nAltro celebre bronzetto (altezza 40,5\u00a0cm) \u00e8 l\"'Ercole in riposo\" (1475 - 1480), oggi agli Staatliche Museen di Berlino. Ercole, nudo, ha ai suoi piedi la pelle del leone nemeo, mentre nella mano sinistra stringe i pomi delle Esperidi. \nAssegnato ad Antonio anche il grande \"Crocifisso\" (160 x 160\u00a0cm) in sughero (1470 - 1480) oggi nella Basilica di San Lorenzo a Firenze. La scelta del materiale, sughero, \u00e8 dettata dalla destinazione dell'opera: si tratta infatti di una croce processionale.\nPur essendo uno degli artisti pi\u00f9 amati dal Magnifico, Antonio trascorse l'ultima fase della sua vita a Roma; part\u00ec nel 1484 (seguito dal fratello Piero) e fu prevalentemente impegnato nella realizzazione di due importanti monumenti funerari, considerati i suoi massimi capolavori nell'ambito della scultura.\nIl primo \u00e8 il monumento funebre per Sisto IV risale agli anni 1484-1493 e si trova esposto all'interno del Museo del Tesoro di San Pietro, nella Sagrestia di San Pietro in Vaticano; venne commissionato dal cardinale Giuliano della Rovere, futuro Papa Giulio II e fu realizzato in bronzo, a dimostrazione dell'altissima qualit\u00e0 di cesello raggiunta dallo scultore. Il defunto \u00e8 posto su un largo catafalco elegantemente decorato e circondato dalle personificazioni delle \"Virt\u00f9\" e delle \"Arti\", in omaggio al mecenatismo che aveva contraddistinto il suo pontificato e tra cui spicca la \"Prospettiva\", musa del Rinascimento.\nL'altra opera, che ebbe una notevole influenza sull'ambiente artistico locale \u00e8 il monumento a Innocenzo VIII, situato nella Basilica di San Pietro in Vaticano, ma fortemente rimaneggiato; il Pollaiolo adott\u00f2 in questo caso il modello della tomba a muro, ma la particolarit\u00e0 sta nel fatto che la figura del pontefice appare due volte, in basso, disteso sul letto da morto, ed in alto seduto, vivo, nell'atto di benedire. Questo nuovo impianto compositivo ebbe un notevole successo a Roma e costituisce l'originale alternativa proposta da Antonio al tipico modello della tomba a parete della tradizione fiorentina.\nLe pitture.\nContemporaneamente all'attivit\u00e0 di scultore Antonio vi affianc\u00f2 quella di pittore, cosa che manifestava il suo bisogno di spaziare in diversi campi e con diverse tecniche, alla base delle quali restava il disegno.\nIl primo dipinto conosciuto \u00e8 l\"'Assunzione di Santa Maria Egiziaca\" (tempera e olio su tavola, cm 209,5 x 166,2), del 1460 ca., conservato a Staggia Senese, frazione di Poggibonsi, in provincia di Siena, nei locali attigui alla chiesa di Santa Maria Assunta. L'iconografia, cos\u00ec riconosciuta dal Berenson, \u00e8 plausibilmente errata; sembra pi\u00f9 felice leggervi un momento della leggenda di Maria Maddalena, che, ritiratasi in eremitaggio in una zona desertica della Francia, si nutriva del pane eucaristico portatole quotidianamente dagli angeli, che la elevavano al cielo. A sostegno di questa lettura, la considerazione della somiglianza della figura femminile con la famosa statua della \"Maddalena\" scolpita da Donatello pochi anni prima per il Battistero di Firenze.\nIl suo interesse verso la mitologia lo port\u00f2 a realizzare per il Palazzo Medici, negli anni Sessanta del Quattrocento, le \"Fatiche di Ercole\", in tre opere perdute, ma di cui esiste una riproduzione in due piccole celebri tavolette oggi agli Uffizi: \"Ercole e l'idra\" e \"Ercole e Anteo\", databili tra il 1470 e il 1480.\nL'artista viene ricordato anche per i freschissimi ritratti di \"Giovani gentildonne\", quasi tutte anonime: la pi\u00f9 nota \u00e8 certamente il \"Ritratto di donna di profilo\", opera simbolo del Museo Poldi Pezzoli di Milano (1470-1475), anche se si tratta di un'opera variamente attribuita sia ad Antonio che a Piero (la critica comunque recentemente sembra protendere per il primo - cfr. A. Galli, 2005, p.\u00a035), cui \u00e8 per\u00f2 riferito dal Museo medesimo.\nSecondo le sue volont\u00e0 testamentarie Antonio fu sepolto a Roma, nella basilica di San Pietro in Vincoli, sulla sinistra, entrando in chiesa."}
{"id": "337225", "revid": "124234313", "url": "https://it.wikipedia.org/wiki?curid=337225", "title": "Diamagnetismo", "text": "Il diamagnetismo \u00e8 una forma di magnetismo che alcuni materiali mostrano in presenza di un campo magnetico. I materiali diamagnetici sono caratterizzati dal fatto che la magnetizzazione ha verso opposto rispetto al campo magnetico, quindi questi materiali ne vengono debolmente \"respinti\". Si tratta di un effetto molto debole di natura quantistica, annullato se il materiale possiede altre propriet\u00e0 magnetiche come il ferromagnetismo o il paramagnetismo. In ambito non scientifico i materiali diamagnetici sono spesso semplicemente detti \"non-magnetici\".\nNell'esperienza comune le sostanze che manifestano un comportamento diamagnetico sono l'acqua, la maggior parte delle sostanze organiche (DNA, oli, plastiche) e alcuni metalli come il mercurio, l'oro, il rame, l'argento e il bismuto.\nStoria.\nNel 1778 S. J. Brugmans per primo osserv\u00f2 che il bismuto e l'antimonio erano respinti dai campi magnetici. Tuttavia il termine \"diamagnetismo\" fu coniato da Michael Faraday nel settembre 1845, quando scopr\u00ec che tutti i materiali in natura possiedono una componente diamagnetica in risposta a un campo magnetico esterno applicato.\nDescrizione.\nIl diamagnetismo si osserva in quei materiali le cui molecole non posseggono un momento di dipolo magnetico proprio, ma la cui magnetizzazione si realizza solo per il fenomeno della precessione di Larmor.\nLa relazione che lega i vettori formula_1 e formula_2 \u00e8 proporzionalmente lineare:\ndove formula_4 \u00e8 la suscettivit\u00e0 magnetica. Nei materiali diamagnetici la permeabilit\u00e0 magnetica relativa formula_5 \u00e8 minore o uguale a 1 e pertanto la suscettivit\u00e0 magnetica formula_6 \u00e8 una costante negativa: questo descrive (ma non spiega) perch\u00e9 i materiali diamagnetici sono \"respinti\" dal campo magnetico, cio\u00e8 formula_2 e formula_1 hanno verso opposto.\nSuperconduttori.\nI superconduttori possono essere considerati materiali diamagnetici perfetti nei quali formula_9. Essi sfruttano l'effetto Meissner per espellere il campo dal loro interno, ad eccezione di un sottile strato superficiale.\nDiamagnetismo di Langevin.\nIl teorema di Bohr-van Leeuwen mostra che non vi pu\u00f2 essere diamagnetismo in un sistema fisico puramente classico. Tuttavia la teoria classica per il diamagnetismo di Langevin, in cui l'elettrone \u00e8 trattato come una carica che orbita attorno al nucleo e il cui moto costituisce una corrente microscopica, fornisce risultati in accordo con quelli ottenuti attraverso l'approccio (esatto) fornito dalla meccanica quantistica. Il modello di Langevin si applica a materiali contenenti atomi le cui shell elettroniche sono complete, quindi non vale per i metalli.\nUn campo di intensit\u00e0 formula_10 applicato a un elettrone di carica formula_11 e massa formula_12 fornisce una precessione di Larmor con frequenza formula_13 e il numero di rivoluzioni per unit\u00e0 di tempo \u00e8 formula_14, sicch\u00e9 la corrente elettronica per un atomo di formula_15 elettroni \u00e8:\nIl momento magnetico formula_17 \u00e8 uguale alla corrente per l'area della spira, che in questo caso \u00e8 l'orbita dell'elettrone. Quest'area \u00e8 data da formula_18, con formula_19 la distanza media dell'elettrone rispetto all'asse \"z\" lungo il quale si suppone diretto il campo. Il momento magnetico \u00e8 quindi dato da:\nSe la distribuzione di carica ha simmetria sferica si pu\u00f2 supporre che le coordinate siano variabili indipendenti e identicamente distribuite, e in tal caso:\ndove formula_22 \u00e8 la distanza media degli elettroni dal nucleo. Quindi:\nSe formula_24 \u00e8 il numero di atomi per unit\u00e0 di volume, la suscettivit\u00e0 magnetica \u00e8:\nDiamagnetismo nei metalli.\nI metalli possiedono elettroni liberi e quindi il modello di Langevin non pu\u00f2 esservi applicato. La teoria del diamagnetismo per un gas di elettroni \u00e8 detta \"diamagnetismo di Landau\" e si basa sul campo generato dalla curvatura della loro traiettoria per mezzo della forza di Lorentz. Tale effetto \u00e8 contrastato dal paramagnetismo di Pauli associato alla polarizzazione dello spin degli elettroni liberi.\nPer identificare per\u00f2 se una configurazione elettronica \u00e8 stabile, bisogna applicare la regola di Hund che afferma: la disposizione pi\u00f9 stabile degli elettroni in un sottolivello \u00e8 quella con il maggior numero di spin paralleli. La disposizione degli elettroni all'interno del carbonio ad esempio, soddisfa questa affermazione. Attenzione, perch\u00e9 gli spin paralleli, in accordo con Hund, rendono il metallo paramagnetico."}
{"id": "337241", "revid": "209113", "url": "https://it.wikipedia.org/wiki?curid=337241", "title": "Castello Eurialo", "text": "Il castello Eurialo, situato nei pressi della frazione di Belvedere rappresenta il culmine della fortificazione della citt\u00e0 di Siracusa. \"Eurialo\" deriva dal greco antico \u0395\u1f50\u03c1\u03cd\u03b1\u03bb\u03bf\u03c2 (\"Eur\u00faalos\"), a sua volta composto da \u03b5\u1f50\u03c1\u03cd\u03c2 (\"eur\u00fas\", \u201campio\u201d) + \u1f05\u03bb\u03c9\u03c2 (\"h\u00e1l\u014ds\", \u201caia per la vagliatura\u201d).\nStoria.\nVoluto da Dionisio I, tiranno di Siracusa, sorge sul punto pi\u00f9 alto (120\u00a0m s.l.m.) della terrazza del quartiere Epipoli a circa 7\u00a0km da Siracusa, in direzione della frazione di Belvedere. Questa imponente opera militare fu costruita tra il 402 e il 397 a.C. con lo scopo di proteggere la citt\u00e0 da eventuali operazioni militari di assedio o attacco. Sub\u00ec diverse modifiche anche a causa delle nuove tecniche di guerra come quella dell'assedio introdotta da Demetrio I Poliorcete nell'assedio di Rodi del 305 a.C.\nDurante la spedizione ateniese in Sicilia (415-413 a.C.) il castello di Dionisio non esisteva ancora, ma i nomi delle localit\u00e0 sulle quali esso sorge sono gi\u00e0 menzionati da Tucidide nel corso di un primo attacco ateniese:\nPoi, dopo la riconquista dell'Epipoli da parte dei Siracusani, durante un'azione del generale ateniese Demostene viene citato anche un fortino siracusano:\nDopo la conquista romana della citt\u00e0 nel 212 a.C. ad opera del console Marcello, il grande complesso militare dell'Eurialo fu modificato fino all'et\u00e0 bizantina a causa della minacciata invasione arabo-maghrebina, venne ricostruita una parte usando del materiale di spoglio proveniente da altre parti distrutte.\nNel 1939 il Re d'Italia Vittorio Emanuele III visit\u00f2 il monumento in visita ufficiale.\nNel 1941 durante il periodo della seconda guerra mondiale a causa dei bombardamenti, i reperti del museo archeologico vennero caricati a dorso di mulo e nascosti presso i tunnel del castello.\nIl 30 settembre 2016 \u00e8 stato inaugurato, dopo una lunga chiusura in seguito al terremoto del 1990, l'antiquarium in cui sono esposti alcuni reperti del sito come: una spada, un elmo e delle palle di catapulta litiche. Inoltre vi \u00e8 anche un supporto multimediale gratuito che spiega la funzione e la storia del castello sulla piattaforma Izi.Travel.\nIl castello.\nI fossati.\nL'entrata del castello \u00e8 protetta da tre fossati pi\u00f9 uno laterale. Il primo pi\u00f9 piccolo \u00e8 lungo 6 m e profondo 4 m (vedi A nella mappa sottostante), mentre il secondo a 86 m dal primo, \u00e8 lungo circa 50 m (B) a difesa di un'opera avanzata alle spalle della quale si trova il terzo fossato largo 17 m e profondo 9 m (D) che collega il sistema difensivo con dei sotterranei. Nella parte sud del terzo fossato (D) c'era un ponte levatoio che consentiva il superamento del fossato tra i due gruppi di fortificazioni (C e E), esso era anche raggiungibile attraverso una scalinata interna che dal fossato (D) permette l'accesso a (C). Infine sul versante sud era presente un quarto fossato (H) che difendeva il punto meno ripido della parete laterale del pendio dell'Epipoli. Questo fossato \u00e8 collegato al terzo tramite accessi sotterranei.\nLe fortificazioni.\nTra le recinzioni, \u00e8 possibile riscontrare il mastio centrale che ha forma trapezoidale (G nella mappa erroneamente riporta \"C\"). Oltre al fossato D a chiusura del mastio che in epoca greca era aperto \u00e8 sormontato da cinque torri quadrate (\"pentapylon\"), alte probabilmente 15 metri e coronate da merlature e grondaie a testa leonina oggi esposte presso il Museo Paolo Orsi di Siracusa risalenti al IV sec a.C. Le torri vennero probabilmente usate come piattaforma per le catapulte. Nei pressi del mastio vi sono tre grandi cisterne per l'approvvigionamento di acqua in caso di assedio.\nAl di l\u00e0 del mastio vi \u00e8 un grande recinto dove era presente la porta d'ingresso al castello (detta \"Tryplon \"perch\u00e9 formata da tre porte) sul versante di levante aperta su un muro spesso circa 5\u00a0m che si collega all'intera cinta delle mura dionigiane sul versante di levante. Essa era difesa da pi\u00f9 torri e un sistema di ingresso a due fornici. Il versante di ponente era collegato al castello in un punto alto dell'altipiano, in corrispondenza di una cisternetta e una torre di avvistamento da cui si distaccano le mura sino al porto grande.\nStrategia costruttiva.\nTutta la costruzione presenta diversi elementi strategici parecchio ingegnosi e servivano per cogliere di sorpresa gli eventuali assalitori. L'intricato susseguirsi di gallerie interne dava la possibilit\u00e0 di spostare le truppe da un punto all'altro della fortezza senza essere visti all'esterno. Inoltre vi sono molti punti in cui \u00e8 possibile nascondere le truppe per sortite a sorpresa come le molteplici gallerie cieche nel fossato D.\nI fossati sul lato nord del castello risultano essere visibili solo quando si \u00e8 prossimi ad essi, ci\u00f2 avrebbe determinato, in caso di attacchi rapidi del nemico, il rischio di molti soldati di precipitare dall'alto ed essere annientati dalle sentinelle.\nLa porta \"Trypilon\" o \"porta a tenaglia\", era costruita in modo tale da limitare gli attacchi frontali anche per la presenza di due muri divisori che limitavano la visione diretta della porta, nonch\u00e9 le cariche degli arieti. Le torri laterali e le fortificazioni, inoltre limitavano gli effetti di un attacco. La porta inoltre \u00e8 collegata da una galleria che permette lo spostamento di uomini dal fossato D e H. \nAll'interno del complesso difensivo si dispongono anche i vari ambienti di servizio per i soldati e la fanteria, come le cucine, gli alloggi, i magazzini, le cisterne ecc."}
{"id": "337242", "revid": "486946", "url": "https://it.wikipedia.org/wiki?curid=337242", "title": "Vittorio Emanuele, principe di Napoli", "text": ""}
{"id": "337257", "revid": "62748", "url": "https://it.wikipedia.org/wiki?curid=337257", "title": "Creazione (teologia)", "text": "In ambito religioso e teologico, con il termine creazione si indica l'opera di una o pi\u00f9 divinit\u00e0 che, per propria volont\u00e0, d\u00e0 luogo al creato, ossia con un atto deliberato porta all'esistenza ci\u00f2 che prima non esisteva. Questo processo potrebbe essere concepito come istantaneo, oppure esplicandosi in un cammino evolutivo pi\u00f9 o meno complesso, riferibile sia all'origine del mondo che dei singoli esseri viventi.\nCreazione o eternit\u00e0 del mondo?\nIl concetto di creazione non \u00e8 prerogativa di tutte le religioni. Alcune di esse non ne fanno menzione. Secondo la mitologia greca, per esempio, il mondo \u00e8 sempre esistito in forma di caos, ovvero in una sorta di disordine primordiale che \u00e8 poi mutato in cosmo dando origine agli dei. La concezione greca delle origini del mondo, pertanto, non implica la creazione da parte di una divinit\u00e0.\nGi\u00e0 nel \"De Caelo\" di Simplicio \u00e8 presentato un argomento anticreazionista frequente nei filosofi pagani che deducevano la coeternit\u00e0 dell'universo a Dio dal fatto che una creazione temporale del cielo avrebbe negato Dio in quanto motore immobile e anche in quanto causa prima immutabile.\nCreazione o evoluzione?\nNell'Ottocento emerse, contrapposta all'idea di creazione, l'ipotesi dell'evoluzione, presupponendo l'una incompatibile con l'altra. Infatti l'evoluzione cos\u00ec concepita implicava lo sviluppo di una caratteristica insita sia negli esseri viventi che negli esseri inanimati, ritenuta indipendente dalla volont\u00e0 di un'entit\u00e0 soprannaturale. Nel 1950 papa Pio XII, nell\u2019enciclica \"Humani Generis\", precisava che \"I fedeli non possono abbracciare quell\u2019opinione i cui assertori insegnano che dopo Adamo sono esistiti qui sulla terra veri uomini che non hanno avuto origine, per generazione naturale, dal medesimo come da progenitore di tutti gli uomini, oppure che Adamo rappresenta l\u2019insieme di molti progenitori\", come ripreso anche nel Catechismo della Chiesa cattolica (Compendio del 2005, quesiti: 7, 75 e 76); Adamo ed Eva sono infatti venerati come santi dalla Chiesa cattolica.\nLo storico del cristianesimo Remo Cacitti, in merito alla storicit\u00e0 dei personaggi di Adamo ed Eva e del conseguente peccato originale, evidenzia che la Chiesa \"continua a ritenerla centrale nella sua dottrina, come ribadisce anche l'ultimo catechismo, che definisce il peccato originale \u00abun fatto accaduto all'inizio della storia dell'umanit\u00e0\u00bb\".\nOggi, in alcune dottrine, come per esempio nell'evoluzionismo teista cattolico, si tende a negare questa contrapposizione. La creazione in senso teologico si riferisce alla volont\u00e0 ed al potere di Dio, ma ci\u00f2 non esclude che Dio possa creare utilizzando anche caratteristiche evolutive presenti nelle creature.\nUn'ipotesi alternativa di creazione, non incentrata sulle concezioni teleologiche e soteriologiche sostiene che la divinit\u00e0 non esprime alcuna supervisione etica delle modalit\u00e0 evolutive, per cui il fine della creazione non \u00e8 pi\u00f9 coincidente con la nascita della specie umana. Questo pensiero \u00e8 proprio di concezioni deistiche, secondo cui la divinit\u00e0 non si occupa di etica. Questo concetto si oppone al pensiero delle religioni rivelate.\nQuesto tipo di impostazione \u00e8 totalmente differente rispetto a quanto sostenuto da interpretazioni nello stile dell'Intelligent Design, poich\u00e9 non esprime nessuna teleologia analoga a quella delle interpretazioni classiche. Tale accezione di creazione \u00e8 dunque in sintonia con il paradigma dell'evoluzionismo; \u00e8 materia di dibattito se l'Intelligent Design debba o meno essere considerato una forma di Creazionismo.\nLa creazione secondo le religioni e le culture del mondo.\nSegue un elenco descrittivo dei principali miti della creazione tramandati da popolazioni di diverse religioni e culture.\nAinu.\nLa cosmologia del popolo Ainu era formata da sei paradisi e sei inferni nei quali vivevano divinit\u00e0, demoni e animali. I demoni si trovavano nel paradiso basso, le divinit\u00e0 minori vivevano tra le nuvole. Nel sommo paradiso viveva Kamui, divinit\u00e0 creatrice, con i suoi servi. Il suo reame era circondato da un resistente muro di metallo, accessibile solo tramite un grande cancello di ferro.\nKamui cre\u00f2 il nostro mondo definendolo come un grande oceano adagiato su di un'enorme trota. Secondo questa tradizione l'esistenza delle maree sarebbe dovuta a questo pesce che di volta in volta succhia o caccia fuori l'acqua del mare. Sempre questo pesce, tramite il suo movimento, sarebbe la causa dei terremoti.\nUn giorno Kamui osservando dall'alto questo mondo acquatico decise di modificarlo. Cos\u00ec mand\u00f2 un suo messo che fece emergere delle isole.\nQuando gli animali videro quanto fosse bello quel mondo, convinsero Kamui a lasciarli liberi di vivere in quel luogo. Kamui, tuttavia, cre\u00f2 anche molte altre creature. Il primo popolo, gli Ainu, aveva corpi di terra e capelli di erba gallina. Kamui invi\u00f2 sulla terra, Aioina, l'uomo divino, per insegnare agli Ainu come cacciare e cucinare.\nApache.\nPer gli Apache, all'inizio dei tempi non esisteva nulla, ovunque era buio. Improvvisamente emerse, sospeso a mezz'aria, un sottile disco, giallo da un lato, e bianco dall'altro. All'interno sedeva un piccolo uomo barbuto, chiamato, l'Autore, ossia, \"Colui che vive al di sopra\". Quando guard\u00f2 nel buio infinito, la luce apparve in alto. Quando guard\u00f2 in gi\u00f9, si cre\u00f2 un mare di luce. Quando guard\u00f2 ad est, cre\u00f2 le strisce gialle dell'alba, mentre ad ovest, tinte di diversi colori apparvero ovunque. Vi erano anche nubi di diversi colori. Cre\u00f2 anche tre altri dei: una piccola ragazza, un Dio Sole e un piccolo ragazzo. Poi cre\u00f2 i fenomeni celesti, i venti, la Tarantola e la terra, nella forma di una pallina marrone non pi\u00f9 grande di un fagiolo, mescolato con il sudore di quattro Dei nelle mani del Creatore. Il mondo fu espanso fino alla sua attuale forma dagli Dei che prendevano a calci la piccola palla marrone. Il Creatore disse al Vento di andare dentro alla sfera e di farla esplodere. Ma la Tarantola, molto scorretta e indisciplinata, intrecci\u00f2 un filo nero, e, attaccandolo alla sfera, scapp\u00f2 ad est, tirandolo con tutta la sua forza. La Tarantola ripet\u00e9 quest'azione con un filo blu, tirandolo questa volta verso sud, con un filo giallo verso l'ovest e con un filo bianco verso nord. Con poderosi strattoni in ogni direzione, la sfera si allarg\u00f2 fino ad una grandezza non misurabile, cos\u00ec divent\u00f2 la Terra! Non vi erano colline, montagne o fiumi, ma solo pianure soffici e prive di alberi. Allora il Creatore cre\u00f2 il resto degli esseri e tante bellezze della Terra che divennero feconde.\nAborigeni australiani.\nNella cultura degli aborigeni australiani, la creazione del mondo ha un ruolo importante. Questa risale al \"Tempo del sogno\", in cui gigantesche creature, i totem, attraversarono la Terra cantando di ci\u00f2 che incontravano nel sogno, rocce, pozze d'acqua, animali, piante, e cos\u00ec facendo portarono questi elementi alla creazione vera e propria.\nBabilonia.\nIl mito della creazione Babilonese \u00e8 stato descritto nell'En\u00fbma Elish, di cui esistono diverse copie e versioni, la pi\u00f9 antica delle quali \u00e8 datata, presumibilmente, 1700 a.C. Secondo questa descrizione, il dio Marduk si arm\u00f2 per combattere il mostro marino Ti\u0101mat (Ti\u0101\u02bemat). Marduk distrusse Tiamat, tagliandola in due parti che divennero la terra e il cielo. Dopo, distrusse anche il marito di Tiamat, Kingu, usando il suo sangue per creare l'umanit\u00e0.\nBantu.\nI Bantu descrivono, nei loro miti cosmologici, il demiurgo, ossia un'entit\u00e0 plasmatrice del mondo. Alcuni ritengono anche che in origine la Terra fosse costituita da acqua e oscurit\u00e0. Mbombo, un gigante bianco, governava un universo caotico. Un giorno sent\u00ec un fortissimo dolore allo stomaco, cos\u00ec vomit\u00f2 il Sole, la Luna e le stelle. Il Sole inizi\u00f2 a splendere, e l'acqua ad evaporare, formando le nuvole. Gradualmente apparvero colline asciutte.\u00a0Mbombo vomit\u00f2 di nuovo e questa volta produsse gli alberi, gli animali, le persone e molte altre cose: la prima donna, il leopardo, l'aquila, l'incudine, la scimmia Fumu, il primo uomo, il firmamento, la medicina e la luce. Nchienge, la donna delle acque, viveva ad Est. Aveva un figlio, Woto, e una figlia, Labama. Woto fu il primo re dei Bakuba.\nBuddhismo.\nIl Buddhismo normalmente non prende in considerazione la questione riguardante l'origine del mondo e della vita sulla Terra. Il Buddha, a questo proposito, disse che congetturare circa la fine del mondo condurrebbe solo alla noia e alla follia. Il Buddha, inoltre, afferm\u00f2 di non avere intenzione di cercare risposta a queste domande, perch\u00e9 in contrasto con il suo obiettivo: il raggiungimento dell'illuminazione.\nCaos e Cosmo.\nIl Caos \u00e8 una condizione iniziale di disordine della materia. In particolare un universo si definisce caotico se caratterizzato dall'assenza di ordine. Secondo molte mitologie l'universo caotico \u00e8 preesistente al cosmo, universo razionale e ordinato. Il caos, che imperava nel periodo precedente alla formazione del mondo reale, avrebbe consentito la formazione del cosmo e, quest'ultimo, quella del mondo reale. Nella mitologia greca, Caos indica un vuoto abissale, precedente alla nascita della Terra.\nEbraismo e Cabala.\nNell'Ebraismo \u00e8 dedicato ampio spazio alla sapienza sulla Creazione e sulla sua origine. Il testo pi\u00f9 antico che illustra tale argomento \u00e8 la Sefer Yezirah, probabilmente originaria della sapienza di Avraham. Gli studi e la contemplazione del Creato sono spesso accompagnati dagli studi sulle modalit\u00e0 divine, aspetti unificati anche nell'esperienza e nelle situazioni storiche o particolari vissute dall'uomo. La conoscenza viene cos\u00ec approfondita nel confronto continuo tra le figure, gli elementi ed i sistemi appartenenti ad ambiti differenti.\nChomer Chayul'\u00ec: la sostanza primordiale dell'Ebraismo.\nNell'XI secolo, il Nahmanide espresse questo principio facendo riferimento al concetto di \"Yesh Mi Ain, Yesh Mi Yesh\", ricordando, in proposito, anche Maimonide, e paragonandolo alla parola \"\"Bohu\" della Genesi: egli poi cit\u00f2 l'\"Hyle\" commentando il Qoelet o, secondo la tradizione cristiana, l'Ecclesiaste. Secondo il rabbino Moshe Chayyim Luzzatto, il Ramchal, o \"punto di luce\" o \"residuo, o\" Chalal, sopra descritto \u00e8 l'origine di tutta la Creazione, \"come il seme che contiene tutti i dettagli dell'albero...\": come altri rabbini, anch'egli defin\u00ec lo sviluppo di questa luce come, Chomer Chayul'\u00ec che significa sostanza primordiale, in ci\u00f2 non mancandovi il sapiente Gersonide e Menachem Mendel Schneersohn, lo Tzemach Tzedek. Il testo della Torah, che accenna alla creazione, e ne esprime la relazione con altri elementi, \u00e8 la Sefer Yetzirah. Versione assolutamente conciliabile con la creazione del Mondo dal nulla, molti dei maestri della tradizione ebraica a conoscenza di questo mistero insegnano infatti che dal residuo, che \"consiste nella totalit\u00e0 di ogni cosa come singolo intero\", in seguito il Signore diede vita a tutta l'Opera della Creazione.\nPer Chomer Haiyul\u00ec si intende quindi l'origine sottile, celeste e spirituale creata da Dio prima delle creature e delle entit\u00e0 da cui derivano. I maestri della tradizione ebraica sottolineano che deriva dalla Creazione, non nega la creazione stessa, \"ex nihilo\", ossia dal nulla, principio valido invece per la stessa sostanza primordiale.\nCome ricorda Avicebron nel Fons Vitae il Creato procede dal livello pi\u00f9 alto, quello spirituale e sottile, fino a quello materiale, pi\u00f9 spesso ed opaco, considerando tra essi molti livelli intermedi, spesso anche unificatori, le cui forme, secondo l'esistenza e l'espressione data ed impressa da Dio, sono legate ai loro fondamenti. Nelle forme pi\u00f9 spirituali esistono poi casi in cui il fondamento della creazione vale per s\u00e9 stesso, senza necessit\u00e0 di una forma materiale, ma presentandone similmente una valenza eccelsa. Vi sono poi casi di influsso o emanazione diretta della creazione, altri invece in cui prevale l'intermediazione ed altri ancora, come l'intelletto, in cui le forme possono non esservi legate in modo intrinseco e diretto, come avviene per i sensi, presentando invece un'inclusione intelligibile e quindi pi\u00f9 vicina alle qualit\u00e0 dell'anima, pur riconoscendo all'anima intellettuale la possibilit\u00e0 di conoscere tutto quanto sia disposto secondo la dualit\u00e0 \"fondamento-forma\", in quanto vicina alla sua natura di fondamento rispetto a quella delle forme delle esistenze intelligibili, attingendo ancora ai loro corrispettivi fondamenti. In questo senso Avicebron definisce l'impossibilit\u00e0 per l'uomo di conoscere intellettualmente \"in s\u00e9\" la materia, ma solo di percepirne le forme esistenziali specifiche tramite la conoscenza e le caratteristiche finite tramite i sensi: ci\u00f2 \u00e8 dovuto all'incapacit\u00e0 dell'intelletto nel creare la materia o nel fondarla dal nulla, ma ci\u00f2 non ne esclude tutti gli altri tipi di conoscenza; questo perch\u00e9 la materia non \u00e8 di per s\u00e9 forma diretta dell'intelletto. Dal livello pi\u00f9 alto, eterno, assoluto ed immutabile qual \u00e8 Dio, si procede sino al livello della materia in cui prevalgono il movimento, la quantit\u00e0 e la qualit\u00e0, categorie connesse alle nove individuate da Avicebron, anche nel confronto con \"il filosofo\" il cui studio nell'Halakhah ebraica viene vietato, proibito e sconsigliato.\nDiversamente Menachem da Recanati insegna: come nel \"Principio\" sono racchiuse le \"essenze\"\" anche \"potenzialmente\": Chokhmah, la Sapienza divina, \"traspare\" dal significato dell'espressione \"\"Bereshit\"\" del Libro della Genesi.\nChi e cosa : \u05de\u05d9 e \u05de\u05d4.\nIl Sefer Zohar riporta una discussione esegetica ebraica sul \"Mi\" e sul \"Mah\", del legame tra Dio ed il Mondo; si noti che, oltre alla lettera ebraica \"Mem\", presente in entrambe le parole, compaiono inoltre anche le lettere, \"Yod\" e \"Hei\", gi\u00e0 lettere presenti del Tetragramma biblico, assieme alla lettera ebraica \"Vav\" (\u05d5).\nUno tra i Nomi di Dio presenti nella Bibbia sorse, nel proprio significato, dall'inserimento della lettera \"Mem\" con \"Yod\" e con \"Hei\" quando vollero completarsi: vi si un\u00ec, \"Ele\" e vi fu, E-lokim. Sempre lo Zohar ammette che quando il Partzuf \u00e8 completo, \"Yod\" corrisponde a \"E-leh\" e \"Hei\" a Yessod o Sapienza divina.\nUn preesistente Mondo primordiale totalmente spirituale.\nLa tradizione qabbalistica parla di un Mondo creato da Dio totalmente spirituale e precedente a quello conosciuto qual \u00e8 l'universo propriamente detto: secondo molti maestri ebrei questo Mondo Primordiale era governato principalmente dalla Sefirah Chessed, una modalit\u00e0 che riguardava la grandezza dell'amore e della gentilezza, mentre quello attuale si dice sia governato in modo pi\u00f9 evidente da Ghevurah, Sefirah che riguarda la giustizia, la forza ed il timore. Alcuni maestri della Torah provarono ad indicare come questo Mondo preesistente fosse anch'esso materiale, ma furono immediatamente corretti da quei rabbini, come l'Arizal, che meglio conoscevano i dettagli di questa teoria, teoria presente anche nel testo del rabbino, Nechuni\u00e0 ben Hakan\u00e0, il Sefer haTemunah. Il rabbino Nachman di Breslov insegn\u00f2 che Dio permise l'evoluzione \"dalla potenzialit\u00e0 all'atto\".\nLa natura dell'anima del capo dei profeti Mos\u00e8 concerne questo mondo.\nSecondo i maestri ebraici il Mondo fu creato con Dieci espressioni; se ne contano nove con l'aggiunta della parola \"Bereshit\" che pu\u00f2 anche significare che Dio \"cre\u00f2 i sei\", intendendo i sei giorni della Creazione. \"Bereshit\", la decima espressione, in cui per\u00f2 non compare l'espressione \"Dio disse\" o riferimenti espliciti alla Sua parola, concerne infatti il \"Mondo pi\u00f9 Alto\", quello celato.\nMenachem da Recanati afferma con certezza che le prime tre parole ebraiche di Bereshit \"non alludono ad un giorno preciso.\".\nAnche in un Midrash della Qohelet Rabbah \u00e8 scritto che prima della Creazione Dio cre\u00f2 e distrusse altri mondi, Altro lato e Nequdim, riferendosi con questo insegnamento al momento dell'esistenza del Mondo pi\u00f9 Alto di Atzilut, per giungere al suo perfezionamento cos\u00ec come da Lui voluto e di cui il Mondo attuale \u00e8 solo un modello; il Mondo di Atzilut da allora fu comunque poi coesistente con quello che ne deriv\u00f2 con i sei giorni iniziali della Creazione e lo Shabbat.\nAnche Chaim Luzzato nel testo, \"138 Aperture di Saggezza\", racconta e spiega del \"mondo nuovo\" sorto dal \"residuo\".\nUn ulteriore insegnamento ricordato da Nachmanide \u00e8 sulla creazione dei \"\"Cieli\", creazione che avvenne prima della formazione del cielo, o anche \"firmamento\", e della Terra.\u00c8 anche vero, per\u00f2, anche il Menachem da Recanati pone una differenza tra \"Avar\" e quanto racchiude il segreto dell'espressione, \"nido antico\", di cui \"antico\"\" \u00e8 detto \"Qadmon\".\nNella Chassidut.\nIl Rebbe Nachman di Breslov ha diffuso molti insegnamenti riguardo al confronto simbolico tra la figura dello Zaddiq ed il sorgere della luce primordiale con il processo creazionistico dello Tzimtzum: soprattutto nel suo testo pi\u00f9 celebre, il Likutey Moharan, egli afferma appunto che tale luce \u00e8 stata conservata anticipatamente per la successiva rivelazione nell'era messianica e per il Mondo futuro; Nachman di Breslov paragona lo Zaddiq a questa luce da cui tutto deriva e che poi ha circondando i Mondi poich\u00e9 lo Zaddiq racchiude in s\u00e9 il motivo dell'esistenza del mondo e del popolo ebraico inoltre ne \u00e8 come il cuore. In quanto essenzialmente necessario per l'esistenza della Creazione, sia lo Zaddiq sia la luce divina ne sono la \"pietra angolare\", la ragione di ogni motivazione religiosa ebraica di fede e devozione; come ogni ebreo tende a questa luce, tutto il popolo ebraico onora e rispetta tutti i Rabbanim Chakhamim, sin dall'era talmudica e gi\u00e0 prima con Mosheh... appunto riconsociuti nello Zaddiq in ogni generazione ed epoca storica dall'inizio della vita degli ebrei come popolo eletto di Dio. Come il cuore \u00e8 nel corpo umano necessario alla vita di ciascun individuo, secondo la Kabbalah la Sefirah Chokhmah ha fondamento in esso, cos\u00ec lo Zaddiq \"attira a s\u00e9 ogni fedele ebreo quasi come se ogni volta, al suo incontro, \"si risvegliasse da un sonno\"\"... e la luce divina ha anch'essa il \"potere\" di suscitare maggiore \"trasporto emotivo\" nella devozione religiosa ebraica.\nIl Rebbe Nachman di Breslov amava spesso ripetere che \"l'ignoranza \u00e8 il culmine della sapienza\". Al di l\u00e0 delle coscienza in merito alla necessit\u00e0 della sapienza, ci\u00f2 riguarda soprattutto sia il livello \"Bittul\" sia la consapevolezza della rivelazione della Torah come verit\u00e0 trasmessa soprattutto dalla Causa prima, Dio; gi\u00e0 secondo Maimonide, in quanto \"Causa prima\", Dio \u00e8 creatore di tutto, cos\u00ec anche della luce divina, ovvero anche \"materia primordiale\". Cos\u00ec, questa e quella, la luce divina e la verit\u00e0, sono l'origine di tutto il Creato, come detto: \"con il principio Dio cre\u00f2 il Cielo e la Terra\", in cui secondo i Rabbanim \"\"principio\" pu\u00f2 essere inteso come Sapienza\" ed appunto come \"il primo punto del processo\" dello Tzimtzum, da alcuni individuato in \"Israel\" oppure nel \"Messia Zaddiq\".\nCherokee.\nPer il popolo Cherokee, in principio, vi era solo l'acqua. Tutti gli animali vivevano sopra di essa ed il cielo era sommerso. Erano tutti curiosi di sapere cosa ci fosse sotto l'acqua ed un giorno Dayuni'si, lo scarabeo acquatico, si offr\u00ec volontario per esplorarla, ma in superficie non riusc\u00ec a trovare nessun terreno solido. Per cui decise di esplorarla sotto la superficie, fino al fondo, e, tutto quello che trov\u00f2, fu del fango che port\u00f2 in superficie. Dopo averlo raccolto, inizi\u00f2 a spargerlo dappertutto, fino a che non divenne la Terra cos\u00ec come la conosciamo.\nDopo che tutto ci\u00f2 accadde, uno degli animali attacc\u00f2 questa nuova terra al cielo con quattro stringhe. La terra era ancora troppo umida, cos\u00ec gli animali inviarono il grande falco nel Galun'lati per prepararla. Il falco vol\u00f2 e quando raggiunse la terra dei Cherokee era cos\u00ec stanco che le sue ali iniziarono a colpire il suolo. Ogni volta che colpivano il suolo si formava una valle od una montagna. Gli animali poi decisero che era troppo buio, cos\u00ec crearono il sole e lo misero l\u00ec dove \u00e8 tutt'oggi.\nCina.\nLa mitologia cinese della creazione si basa su concetti provenienti da miti estremamente diversi. Secondo alcuni di essi, non esistono prove utili per giustificare la creazione e risalire alle sue origini; secondo altri originariamente esisteva un'entit\u00e0 che dividendosi gener\u00f2 il paradiso e la terra. Il Taoismo, Il mito di Pangu e vari racconti tribali espongono concetti cosmologici chiaribili mediante l'approfondimento delle voci sottostanti.\nTaoismo.\nIl Taoismo concepisce il Tao come forza fondamentale e funzionale alla creazione. Il Tao, ovvero il vuoto senza nome, permette la formazione dell'esistenza: quest'ultima consta negli opposti, lo yin e lo yang da cui nasce ogni cosa, le \"Diecimila Cose\". Secondo Lao Tzu il Tao \u00e8 ci\u00f2 che d\u00e0 in eterno senza venire svuotato, e che riceve in eterno senza venire riempito. Ci\u00f2 che non esiste per s\u00e9 \u00e8 in grado di durare.\nMito di Pangu.\nSecondo questa interpretazione, proposta dai monaci Taoisti secoli successivi a Lao Zi, l'universo nacque da un Uovo Cosmico. La divinit\u00e0 Pangu nacque poi da quell'uovo rompendolo in due parti: quella superiore divenne il cielo e quella inferiore la terra. Man mano che la divinit\u00e0 crebbe, le due parti dell'uovo si allontanarono sempre pi\u00f9, e, quando mor\u00ec, le parti del suo corpo diedero origine ai continenti.\nCristianesimo.\nLa Creazione \u00e8 un elemento fondamentale della fede cristiana secondo la quale il mondo e tutti gli esseri animati e inanimati sono stati creati da Dio.\nVi sono due racconti della creazione, corrispondenti grosso modo ai capitoli 1 e 2 della Genesi, il primo, tra i libri che compongono la Bibbia.\nLa versione biblica della creazione - come successo anche tra il racconto di No\u00e8 e l'Epopea di Gilgamesh (poema di Atrahasis) - presenta notevoli paralleli, sia nella storia sia nella terminologia, con il mito della creazione mesopotamico di \"Enuma Elish\" - anteriore di alcuni secoli al libro della Genesi - a partire dalle parole iniziali del racconto mesopotamico \"\"Quando\" [\u00abenuma elish\u00bb, in lingua originale] \"i cieli non erano stati nominati n\u00e9 la terra chiamata col suo nome\", mentre una traduzione letterale del primo versetto della Genesi \u00e8 \"Quando Dio inizi\u00f2 a creare il cielo e la terra, la terra era informe e deserta\"\". Si ritiene che la redazione finale di questi capitoli della Genesi, in particolare la fonte P \u00abSacerdotale\u00bb, sia successiva alla conquista babilonese del regno di Giuda.\nLa Bibbia narra che il mondo fu creato in sette giorni, indicazione interpretata in senso letterale da molti teologi antichi, bench\u00e9 sin da allora studiosi autorevoli lo intendessero come un artificio letterario\nSecondo il libro della Genesi, Dio preesisteva eternamente all'ordine creato. La Genesi riporta il primo atto di Dio verso il mondo che noi conosciamo: \"\"Dio cre\u00f2\"...\" (Genesi ). Tutta la creazione, dalla luce delle stelle del cielo ai pesci del mare, alla compenetrazione tra polvere e il soffio divino che ha dato vita all'umanit\u00e0, fu realizzata da Dio per rallegrarsi della bont\u00e0 meravigliosa della natura e dell'ambiente della terra. L'uomo e la donna furono creati per riflettere la potenza di Dio, per amare e ben amministrare le risorse del mondo e per offrire preghiere a Dio.\nUnica, in tutto l'ordine del creato, l'umanit\u00e0, uomini e donne, \u00e8 portatrice dell\"imago Dei\", l'immagine di Dio tra le cose animate e inanimate del creato. In quanto portatori della sua immagine, gli esseri umani hanno il mandato di vivere in comunione con Dio, e di prendersi sia cura l'uno dell'altro, che del mondo.\nResistendo all'invito al \"Noi\" della comunit\u00e0 con Dio e con gli altri, gli esseri umani fin dall'inizio scelgono di vivere nell'\"Io\" dell'individualismo e dell'auto-realizzazione.\nA questo punto della narrativa delle origini nella Genesi, gli esseri umani divennero, per usare le parole del teologo evangelico Francis Schaeffer, \"\"indiscutibilmente piegati\". Questo isolamento auto-inflitto muove l'anima umana verso l'auto-conservazione e l'auto-assorbimento. Questa \"caduta nell'ombra\"\", ha liberato per la razza umana pericolosi percorsi distruttivi, e contemporaneamente il bisogno della presenza di un \"Adamo\" redentore che scelga di vivere una vita in comunit\u00e0 con Dio, rovesciando cos\u00ec gli effetti della presunta e ineluttabile caduta.\nTra i filosofi gnostici Basilide \u00e8 il primo ad affermare la dottrina della creazione dal nulla.\nNel panorama degli autori cristiani, Teofilo di Antiochia nel suo \"Ad Autolicum\" secondo libro offre il pi\u00f9 antico commento ai primi capitoli della \"Genesi\" scritto da un teologo cristiano che ci sia pervenuto. Nel secondo libro (\u00a7 10) scrive che \"Prima di tutto e in m odo concorde ci insegnarono che (Dio) cre\u00f2 ogni cosa dal nulla.\"\nL'espressione latina \"creatio ex nihilo\" fu utilizzata per la prima volta nella traduzione latina \"Vulgata\" del \"Pastore\" di Erma, composta verso il 200.\nSan Tommaso d'Aquino descrive la creazione dal nulla in modo compatibile e aderente sia al racconto della Genesi che con le idee della filosofia precedente.\nPrimo racconto della creazione (circa 500 a.C.).\nIl primo racconto della creazione () usa lo schema letterario dei sette giorni. In questo racconto Dio \"\"crea dal nulla\" tutte le cose e la sua opera creatrice consiste anche nel far passare il mondo dal caos all'armonia, dal disordine alla bellezza. Il racconto suppone cio\u00e8 uno stato iniziale informe, in cui predominavano le tenebre e l'acqua ().\nNel corso della creazione Dio opera tre separazioni: notte e giorno, cielo e terra, terra e mare, e tre \"abbellimenti\" : gli astri, gli animali, l'uomo, nel modo seguente:\nL'uomo viene fatto simile a Dio, come a \"Sua immagine e somiglianza\" sulla terra. Per sottolineare l'importanza e la diversit\u00e0 dell'uomo rispetto alle altre opere di creazione, vengono inseriti due particolari: il plurale nel soliloquio di Dio alla sua corte celeste, ed il riferimento ad un dialogo con gli esseri appena creati, che pone Dio in una relazione unica e personale con l'uomo e la donna. Inoltre Il testo afferma che tutta l'opera della creazione \u00e8 \"buona\"; invece della creazione dell'uomo e della donna si dice che \u00e8 \"molto buona\", affermando in questa modo la supremazia dell'essere umano su tutto il resto della creazione. L'opera creatrice verr\u00e0 poi affidata all'uomo da curare e completare, e con lo scopo di riprodurre. Il testo suppone implicitamente che Dio \u00e8 eterno, cio\u00e8 che esisteva prima di creare il resto delle cose.\nSecondo racconto della creazione (circa 900 a.C.).\nA differenza del primo racconto della creazione - in cui l'uomo \u00e8 creato per ultimo e contemporaneamente alla donna - nel secondo racconto l'uomo \u00e8 invece creato per primo e la donna solo successivamente (dopo piante, animali e uccelli) da una costola dell'uomo stesso.\nIn questo racconto Dio \u00e8 considerato come se fosse un vasaio che impasta la polvere del deserto attraverso la quale crea una figura umana, per poi la collocarla in un'oasi nel deserto, dove potr\u00e0 vivere in una condizione di armonia e di pace. Poi Dio viene alla sera a dialogare con l'uomo e l'uomo lavora ad abbellire il mondo e a custodirlo nella pace.\nMa l'uomo non \u00e8 solo intelligenza, lavoro, progresso, \u00e8 anche fatto di sentimenti e ha bisogno di reciprocit\u00e0. Questa pu\u00f2 trovarla solo \u201cnell'altro se stesso\u201d, nella donna, dono di Dio, e grazie a essa l'uomo scoprir\u00e0 l'amore. Vedi anche il concetto di Nuova creazione nella Bibbia.\nNuovo Testamento.\nNel Nuovo Testamento il concetto di Dio cambia e diventa pi\u00f9 complesso: \"Io sono l'Alpha e l'Omega, l'inizio e la fine\" (Apocalisse ). \"All'inizio fu il Verbo e il Verbo era Dio... Tutte le cose furono fatte da lui e senza lui niente sarebbe stato creato. In lui era la vita e la vita era la luce degli uomini\" (Giovanni ).\nSecondo il credo cristiano, Ges\u00f9, il Cristo di Dio, era il nuovo \"Adamo\" mandato a noi \"nella pienezza dei tempi\"\". La ricerca dell'umanit\u00e0 di ritornare al giardino dell'Eden culminer\u00e0 in un nuovo e ancora pi\u00f9 pieno paradiso terrestre, sotto forma di \"cielo e terra nuova\".\nDogon.\nUn mito della Creazione del mondo ricorre presso il popolo africano dei Dogon del Mali. Si tratta di una storia sacra trasmessa per via orale, utile anche per rinsaldare e unificare la comunit\u00e0. Questo mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nAntico Egitto.\nNella mitologia egizia sono riportati tre miti cosmogonici distinti, corrispondenti a tre diversi culti originati dai maggiori centri sacerdotali.\nSecondo la teologia eliopolitana, nota attraverso i \"testi delle piramidi\", al centro del mito della creazione vi \u00e8 il dio solare Atum. Nato dall'oceano primordiale (Nun), Atum sal\u00ec su una collina, cre\u00f2, secondo alcune traduzioni con il suo sperma e secondo altre con la saliva Shu, il vuoto, e la dea Tefnut l'umidit\u00e0, che a loro volta generarono Geb e Nut, la terra ed il cielo. Da questi ultimi nacquero due coppie di fratelli e sorelle, Osiride, Iside, Seth e Nefti, i quali procrearono l'umanit\u00e0. L'insieme di queste divinit\u00e0 form\u00f2 la grande Enneade eliopolitana.\nSecondo la dottrina menfita, la creazione del mondo sarebbe opera di Ptah, che con il cuore, sede del pensiero, e con la lingua, la parola donatrice di vita, avrebbe generato otto emanazioni di s\u00e9.\nLa cosmogonia tebana, basata su un'antica leggenda della citt\u00e0 di Ashmunein (Ermopoli), narra di una collina di fango emersa dalle acque, originando otto dei primordiali, quattro maschili con testa di rana e quattro femminili con testa di serpente. Queste otto divinit\u00e0 formarono l'Ogdoade ermopolitana. La leggenda passata a Tebe si sarebbe trasformata e gli dei avrebbero creato un uovo, da cui nacque Amon, il dio-sole.\nCol tempo, i gruppi rivali si fusero e Ra e Atum furono identificati in una sola divinit\u00e0. Amon divenne per un certo periodo la somma divinit\u00e0 per poi divenire una manifestazione di Ra. Anche Ra e Horus furono identificati come uno solo quando si tent\u00f2, invano, di introdurre il monoteismo.\nGiappone.\nIl dio Izanagi e la dea Izanami agitarono l'oceano con una lancia per creare una piccola isola di sale coagulato. Le due divinit\u00e0 scesero sull'isola, si accoppiarono, crearono le isole principali, le divinit\u00e0 e i predecessori del Giappone\nGnosticismo.\nGran parte delle sette gnostiche teorizzavano che il mondo fosse stato creato non da Dio, ma da eoni che, nel loro complesso formavano il Pleroma.\nGli eoni, in molti sistemi gnostici, rappresentano le varie emanazioni del \"Dio primo\", noto anche come \"lUno\", la \"Monade\", \"Aion Teleos\" (l\"Eone Perfetto\"), \"Bythos\" (greco per Profondit\u00e0), \"Proarkhe\" (greco per \"Prima dellInizio\"), \"Arkhe\" (greco per \"Inizio\"). Questo primo essere \u00e8 anch'esso un eone e contiene in s\u00e9 un altro essere noto come \"Ennoia\" (greco per Pensiero), o \"Charis\" (greco per Grazia), o \"Sige\" (greco per Silenzio). L'essere perfetto, in seguito, concepisce il secondo ed il terzo eone: il maschio \"Caen\" (greco per Potere) e la femmina \"Akhana\" (Verit\u00e0, Amore).\nQuando un eone chiamato \"Sophia\" (Saggezza) eman\u00f2 senza il suo eone partner, il risultato fu il \"Demiurgo\", o mezzo-creatore, una creatura che non sarebbe mai dovuta esistere. Questa creatura non apparteneva al \"Pleroma\", e l'Uno eman\u00f2 due eoni, \"Cristo\" e lo \"Spirito Santo\", per salvare l'umanit\u00e0 dal Demiurgo. Cristo prese poi la forma della creatura umana \"Ges\u00f9\", in modo da poter insegnare all'umanit\u00e0 la via per raggiungere la gnosi: il ritorno al \"Pleroma\".\nSophia \u00e8 talora identificata con una vergine da un lato, prostituta sacra e principio della fecondit\u00e0 dall'altro. Sposa del padre (in greco: \"ennoia\"), sarebbe il principio femminile del cosmo (\"protennoia\"), che il padre cre\u00f2 a seguito delle sue insistenze e per un suo errore. Puro spirito che effonde il soffio vitale nei viventi, \u00e8 stata confusa con la Sapienza di Salomone e con lo Spirito Santo Dio; gli angeli da lei creati la vollero prigioniera di un corpo femminile.\n\u00c8 affine alla \"Protennoia trimorfica\" copta unita a un dio pagano dal quale continuamente discende sulla terra e riascende al cielo. Il testo copto la chiama anche \"pistis soph\u00eca\" per distinguerla dal padre androgino Eleleth. La stessa espressione ricorre nel II secolo come il tentativo di unire e sposare la religione biblicamente rivelata (\"pistis\") con le dottrine figlie delle religioni sapienziali-mitiche pagane (\"gnosis\") confluite nell'Ellenismo.\nIl mito di una sposa del Signore, sorgente di sapienza e di fecondit\u00e0, accomuna la divinit\u00e0 cananea Asherat, Anat Yanu, Athirat, Astarte e l'Afrodite greca. Fu ripreso da Simone il Mago che la descrisse come la prima idea di Dio, madre degli angeli e delle potenze del mondo.\nAnche il Vangelo di Giuda, recentemente scoperto, ma composto tra il 130 e il 180, menziona gli eoni e parla degli insegnamenti di Ges\u00f9 al loro riguardo. In un passo di tale Vangelo, Ges\u00f9 deride i discepoli che pregano l'entit\u00e0 che loro credono essere il vero Dio, ma che \u00e8 in realt\u00e0 il malvagio Demiurgo.\nGli gnostici ofiti, o naaseni veneravano il serpente, perch\u00e9, come narrato nella Genesi (3,1), era stato mandato da Sophia per indurre gli uomini a nutrirsi del frutto proibito della conoscenza per acquisire una consapevolezza almeno pari a quella del loro creatore.\nGrecia classica.\nPlatone, nel suo dialogo Timeo, descrive un mito della creazione che coinvolge un essere chiamato Demiurgo. Il mondo dell'Essere vivente e immobile, che contiene le idee eterne e immutabili, \u00e8 opposto alla generazione del cosmo sensibile che imita l'eternit\u00e0 e si muove secondo il numero. Secondo Platone, \u00abquando il padre, che l'aveva generato, vide muoversi e vivere questo mondo, fatto ad immagine degli eterni d\u00e8i, se ne compiacque\u00bb, (\"Timeo\", 37c) decidendo di generare anche il tempo e di \u00abfare dell'eterno -che rimane nell'uno- un'immagine che eterna procede nel tempo e che noi abbiamo detto tempo.\u00bb(\"Timeo\", 37d) \u00ab[...] in una parola, un tale essere esclude da s\u00e9 tutti quegli accidenti che il divenire implica per tutto ci\u00f2 che si muove nel piano del sensibile\u00bb. Il tempo viene generato dopo lo spazio della materialit\u00e0 indefinita (in greco: \"chora\") che \u00e8 l'elemento di differenziazione della sensibile finito e mortale dalla perfezione eterna e pura di accidenti che appartiene all'Essere e delle idee.\nEsiodo, nella sua Teogonia, racconta che in principio c'era Caos, il quale diede vita a Gea/Gaia (la Terra), Tartaro (gli Inferi), Eros (l'Amore), Nyx (l'Oscurit\u00e0 della notte) ed Erebo (le tenebre degli Inferi). Gea partor\u00ec poi Urano, il cielo stellato, suo pari, per coprire s\u00e9 stessa, le colline e le profondit\u00e0 senza frutto del Mare, e Ponto, tutto \"\"senza la dolce unione dell'amore\", ma solo da s\u00e9 stessa. Successivamente, narra Esiodo, essa giacque con Urano e gener\u00f2 Oceano, i Titani Ceo, Crio, Iperione e Giapeto e le Titanidi Teia e Rea, Temi e Mnemosine e Febe dalla corona d'oro e l'amabile Teti.\n\"Dopo di loro nacque Crono, scaltro, il pi\u00f9 giovane e il pi\u00f9 terribile dei suoi figli, che odiava il suo potente padre.\" Crono, seguendo le raccomandazioni di Gea, evir\u00f2 Urano. Spos\u00f2 Rea che gli diede sei figli Estia, Demetra, Era, Ade, Poseidone, e Zeus. Zeus e i suoi fratelli rovesciarono Cronos e gli altri titani, quindi estrassero a sorte quello su cui ciascuno di loro avrebbe regnato. Zeus estrasse i cieli, Poseidone il mare, e Ade il sottosuolo, mentre la Terra sarebbe stata governata da tutti e tre.\nHmong.\nSecondo la tradizione Hmong, in un'epoca remota i fiumi e l'oceano coprirono la terra. Due ragazzi, fratello e sorella, furono chiusi in un tamburo di legno giallo. Le persone del cielo guardarono gi\u00f9 e videro la terra. Tutto era morto. Solo il tamburo di legno giallo galleggiava sulle acque.\n\"Colpisci la terra fino a forarla cos\u00ec che l'acqua dreni\" disse il Re del Cielo.\nL'acqua flu\u00ec via. Finalmente, il tamburo batt\u00e9 contro il terreno. Il fratello e la sorella uscirono dal tamburo e si guardarono intorno, tutto era morto.\n\"Dove sono le persone?\" chiese la sorella.\nIl fratello ebbe un'idea. \"Tutte le persone sulla Terra sono andate via. Sposami, potremmo avere dei figli\".\n\"Non posso sposarti, siamo fratelli\"\nMa lui insisteva mentre lei continuava a dire \"No!\"\nAlla fine il fratello disse: \"Portiamo delle pietre sulla collina e facciamole rotolare a valle. Se le pietre atterrano una sull'altra, allora mi sposerai\".\"\nLa sorella fece rotolare la sua pietra, ma appena il fratello fece rotolare la sua, questi corse pi\u00f9 veloce che poteva gi\u00f9 per la collina e mise le pietre una sull'altra.\nQuando la sorella vide le pietre scoppi\u00f2 a piangere. Infine disse: \"\"Ti sposer\u00f2, perch\u00e9 cos\u00ec doveva essere.\"\nUn anno dopo la moglie diede vita a un neonato, ma non era umano. Non aveva n\u00e9 braccia n\u00e9 gambe, era proprio come una zucca. Il marito lo tagli\u00f2 in pezzi e lo gett\u00f2 via. Un pezzo cadde sul giardino e divenne il clan \"Vang\" perch\u00e9 \"Vang\" ha lo stesso suono di \"Giardino\" in Hmong. Un pezzo cadde nella stalla, alcuni caddero su delle foglie ed su delle erbe, divenendo altri clan Hmong. Il Nhia, Mhoua, Pao, Ho, Xiong, Vue e cos\u00ec via.\nIl mattino seguente il villaggio era pieno di case. Tutti andarono dai coniugi e dissero: \"Madre e padre, mangiate con noi!\"\nIl marito disse alla moglie: \"Ti ho chiesto di sposarmi perch\u00e9 tutte le persone sulla terra erano morte. Ora queste persone sono la nostra famiglia, i nostri figli\".\nHopi.\nGli anziani dicono che il primo Hopi aveva scelto di vivere uno sterile deserto, cos\u00ec essi avrebbero sempre dovuto pregare per avere la pioggia. Per questo non avrebbero mai perso la fede nelle loro cerimonie, mantenendo il legame con Madre Natura e il Creatore. Gli anziani sostenevano che i veri Hopi rappresentassero tutti i popoli pellerossa attraverso l'autorit\u00e0 a loro conferita dal creatore, il dio Maasaw.\nInca.\nIl racconto Inca della creazione \u00e8 conosciuto grazie ai racconti tramandati dai sacerdoti, dalla iconografia delle ceramiche, delle costruzioni architettoniche, ed infine grazie ai miti e alle leggende sopravvissute tra i nativi americani. Secondo questi racconti, nei tempi antichi la terra era immersa nell'oscurit\u00e0. Da un lago chiamato Collasuyu (adesso Titicaca), emerse il dio Con Tiqui Viracocha, portando con s\u00e9 alcuni esseri umani. Con Tiqui cre\u00f2 il Sole (Inti), la Luna e le stelle per illuminare il mondo. \u00c8 proprio da Inti che il Sapa Inca, imperatore di Tawantinsuyu, discende. Al di fuori delle grandi caverne Con Tiqui modell\u00f2 numerosi esseri umani, incluse alcune donne che erano gi\u00e0 incinte. Allora egli mand\u00f2 fuori queste persone in ogni angolo del mondo. Tenne per\u00f2 con s\u00e9 un uomo e una donna a Cusco, l'\"ombelico del mondo\"\".\nCon Tiqui, il creatore, aveva forma umana ma era privo di ossa. Cos\u00ec riemp\u00ec la terra con cose buone per sopperire ai bisogni dei primi esseri umani. Le persone, per\u00f2, dimenticarono Con Tiqui e si ribellarono. Cos\u00ec li pun\u00ec smettendo di mandare la pioggia. La gente allora fu costretta a lavorare duramente arrangiandosi con la poca acqua che poteva raccogliere nei rigagnoli rimasti. Allora si afferm\u00f2 una nuova divinit\u00e0, Pachacamac, che cacci\u00f2 Con Tiqui e trasform\u00f2 le persone da lui create in scimmie. Pachacamac poi si impossess\u00f2 della Terra e cre\u00f2 gli antenati del genere umano.\nIl fondatore della prima dinastia dei sovrani di Cusco fu Manco C\u00e1pac. Secondo una leggenda emerse dalle profondit\u00e0 del lago Titicaca grazie ad Inti, il dio del Sole. Un'altra versione della storia sosteneva che fosse il figlio di Tici Viracocha. Comunque alle persone comuni non era permesso pronunciare il nome di Viracocha, cosa che fornisce una possibile spiegazione della necessit\u00e0 dei due miti della fondazione.\nIn uno dei due miti Manco Capac era fratello di Pachacamac, entrambi figli del dio del sole Inti, conosciuto anche con il nome di Apu Punchau. Lo stesso Manco Capac veniva onorato come dio del fuoco o del sole. Secondo la leggenda di Inti, Manco Capac e i suoi fratelli di madre erano stati mandati sulla terra dal dio del sole ed erano fuoriusciti dalla caverna del Pacaritambo portando un bastone dorato chiamato \"tapac-yauri\". Essi dovevano creare un \"Tempio del Sole\" nel luogo dove il bastone sarebbe affondato nella terra. Viaggiarono poi fino a Cusco lungo gallerie sotterranee e finalmente trovarono il luogo adatto per costruire il tempio in onore del dio del sole Inti, loro padre.\nDurante il viaggio uno dei fratelli di Manco Capac e forse anche una delle sue sorelle vennero tramutati in pietre sacre (\"huaca\"). In un'altra versione di questa leggenda, invece di apparire da una caverna a Cusco, i fratelli sarebbero emersi dalle acque del lago Titicaca.\nSecondo la leggenda di Tici Virachocha, invece, Manco Capac era il figlio di Tici Viracocha: egli e i suoi fratelli (\"Ayar Anca\", \"Ayar Cachi\" e \"Ayar Uchu\") e le sorelle (\"Mama Ocllo\", \"Mama Huaco\", \"Mama Raua\" e \"Mama Cura\") vivevano vicino Cusco, presso Pacari-Tampu (oggi Pacaritambo, a 25\u00a0km a sud di Cusco). Una volta formato un popolo piuttosto numeroso riunito in dieci ayllu essi tentarono di assoggettare le trib\u00f9 della valle di Cusco. Questa leggenda comprende inoltre l'esistenza di un bastone d'oro, sostenendo che questo oggetto era stato dato a Manco Capac da suo padre. La leggende inoltre narra che il giovane Manco avrebbe ucciso i suoi fratelli pi\u00f9 grandi diventando cos\u00ec l'unico governante di Cusco.\nInduismo.\nNella filosofia induista, vi sono molteplici interpretazioni e convinzioni circa la nascita dell'universo, le sue cause e la sua fine.\nPresso le principali correnti devozionali, l'esistenza dell'universo \u00e8 governata dalla Trimurti, composta da Brahm\u0101 (il Creatore), Vi\u1e63\u1e47u (il Preservatore) e \u015aiva (il Distruttore).\nLa sequenza di avatar di Vi\u1e63\u1e47u, il Dasavatara viene oggi generalmente accettata dalla maggior parte degli induisti come ben correlata con la teoria dell'evoluzione di Darwin, in cui il primo avatar si genera dall'ambiente acquatico.\nGli induisti quindi non vedono la presenza di particolari conflitti tra creazione ed evoluzione. Un ulteriore ragione per questo pu\u00f2 essere il concetto induista di \"tempo ciclico\", come il sistema degli Yuga, o i giorni di Brahma, cicli di circa 4,3 miliardi di anni. Infatti, il tempo \u00e8 rappresentato come \"Kala Chakra\" \u2014 la Ruota del Tempo.\nNell'induismo, le creazioni della natura e di tutti gli Dei sono Sue manifestazioni. \u00c8 considerato essere presente sia all'interno che all'esterno delle sue creazioni, pervadendo l'intero universo. Quindi, tutti gli animali e gli esseri umani, hanno un elemento divino in loro, coperto dall'ignoranza e dall'illusione insito nella materia e dal vivere un'esistenza profana.\nI testi ind\u00f9 e vedici come la \"\u015ar\u012bmad Bh\u0101gavatam\" descrivono che \"Maha-Vi\u1e63\u1e47u\", giace nell\"'oceano causale\" e quando espira innumerevoli universi vengono emessi dai pori della sua pelle, quando inspira gli universi sono riportati entro il suo corpo.\nInuit.\nLa tradizione Inuit afferma che il trickster, un essere spirituale, manifestatosi nella forma di un Corvo cre\u00f2 il mondo. Quando le acque spinsero il terreno su dalle profondit\u00e0, il Corvo lo becc\u00f2 e lo pose nel posto giusto. La prima terra era grande abbastanza per una sola casa occupata da una sola famiglia: un uomo, sua moglie, i loro figli e il Corvo. Il padre possedeva una sacca posta sopra il suo letto. Dopo che il Corvo ebbe molto pregato il padre, questi permise al figlio di giocarci. Mentre il Corvo giocava danneggi\u00f2 la sacca e una luce usc\u00ec. Il padre che non voleva tutta quella luce prese la sacca dalle mani del figlio prima che potesse danneggiarla ulteriormente. Questa lotta \u00e8 all'origine del giorno e della notte.\nIrochesi.\nSecondo un demiurgo degli Irochesi, in principio non esisteva una terra su cui vivere, ma solo un abisso d'acqua, ma sopra, nel Grande Blu, vi era una comunit\u00e0 chiamata, il \"Mondo del Cielo\", che comprendeva una donna che sognava.\nUna notte sogn\u00f2 un albero fonte di luce. Il sogno la turb\u00f2, cos\u00ec and\u00f2 a chiedere all'uomo nel Mondo del Cielo di estirpare quest'albero. Scavarono attorno alle sue radici per fare spazio ad ancora pi\u00f9 luce, ma l'albero cadde attraverso il buco e scomparve. Dopo ci\u00f2 vi fu solo ombra. Colti di sorpresa e non sapendo cosa fare, l'uomo del Mondo spinse la donna attraverso il buco. La donna si sarebbe persa negli abissi se un pesce falco non fosse giunto in suo aiuto usando le sue piume.\nIl pesce falco non avrebbe potuto tenerla sopra le sue ali per molto tempo, cos\u00ec chiese agli altri animali e agli uccelli un aiuto: avrebbero dovuto creare un terreno solido su cui la donna potesse stare. Uno svasso si cal\u00f2 fino al fondo del mare e riport\u00f2 del fango nel suo becco. Una tartaruga, spalm\u00f2 il fango sul suo guscio, e si rituff\u00f2 ancora molte volte. Anche le anatre portarono i loro becchi pieni del fondo dell'oceano e lo spalmavano sul dorso della tartaruga. Il castoro aiut\u00f2 a costruire il terreno, rendendo la copertura pi\u00f9 grande. Gli uccelli e gli animali costruirono i continenti fino a formare la terra, mentre la donna era al sicuro seduta sulla schiena della tartaruga. Ma, secondo tale tradizione, la tartaruga continua a tenere la terra sulle sue spalle.\nDopo questo, uno degli spiriti del Mondo del Cielo, scese e guard\u00f2 la terra. Dopo che vi ebbe viaggiato, la trov\u00f2 meravigliosa, e cos\u00ec cre\u00f2 le persone per viverci e diede loro capacit\u00e0 speciali: ogni trib\u00f9 della nazione degli Irochesi fu dotata di doni speciali da condividere con il resto dell'umanit\u00e0.\nIslam.\nL'Islam condivide con il Cristianesimo la fede in una creazione del mondo ad opera di Dio, con uno svolgimento temporale: \"\u00abVeramente il vostro Signore \u00e8 Allah, che cre\u00f2 il cielo e la terra in sei giorni ed \u00e8 saldamente stabilito sul trono, a regolare e governare tutte le cose.\u00bb\" \nNell'Islam ogni creazione \u00e8 attribuita ad Allah l'unico Dio per i musulmani. \u00c8 chiaramente identificato come la \"prima causa\" in numerosi versetti del Corano. In quanto Creatore ed Eterno, e in considerazione dell'impossibilit\u00e0 della materia bruta (\"madda\") di sussistere senza il Suo continuo intervento, a Lui \u00e8 attribuita la propriet\u00e0 di qualsiasi atto creato, ivi compreso quello apparentemente riferibile all'essere umano, il quale ne avrebbe in definitiva il solo possesso (\"iktis\u0101b\")\nSeguono tre esempi:\n\"XIII:16 \u2026 \u00abRispondi: \"\u00c8 Dio il Creatore di tutte le cose, \u00e8 Lui l'Unico, il Vittorioso ?\" \u00bb\".\"LVII:3 \u00abEgli \u00e8 il Primo, Egli \u00e8 l'Ultimo, Egli \u00e8 il Dispiegato, Egli \u00e8 l'Intimo, Egli \u00e8 sovra tutte le cose sapiente\" \u00bb.\"CXII:1-2 \u00abD\u00ec: \"Egli, Dio, \u00e8 uno - Dio l'Eterno. - non gener\u00f2 n\u00e9 fu generato - e nessuno Gli \u00e8 pari\" \u00bb\".\nRiferendosi all'argomento della \"prima causa\" il Corano indirizza i non-credenti:\n\"LII:35-36 \u00abSon essi che furono creati dal nulla, o son loro i creatori? Son forse loro che han creato i cieli e la terra? No! Nessuna certezza salda essi hanno\u00bb\".\nNella sura 21:30 il Corano dice \u00ab Non sanno dunque i miscredenti che i cieli e la terra formavano una massa compatta? Poi li separammo e traemmo dall\u2019acqua ogni essere vivente. Ancora non credono? \u00bb Allah ha iniziato la sua creazione da una massa iniziale unica, Egli ha poi dato l\u2019ordine di far esplodere questa massa iniziale ed \u00e8 esploso, poi si \u00e8 trasformato in fumo - fase del fumo. Allah ha creato da questo fumo sia la terra che il cielo, vale a dire tutti i pianeti del cielo e quelli che stanno tra il cielo e la terra in tutte le forme della materia e dell\u2019energia che ci sono note ed ignote. Questa fase \u00e8 designata sotto il nome dell\u2019\"arrivo\" o \"venuta\". La sua descrizione \u00e8 contenuta nel versetto coranico che segue\nMaya.\nSecondo la tradizione Maya, all'inizio vi erano solo cielo e terra, personificati come una trinit\u00e0 di d\u00e8i chiamata, Cuore-del-Cielo. Volevano essere lodati. Cominciarono perci\u00f2 col dire \"Terra\", che dunque apparve dal mare, seguita da montagne e alberi; questo rese felice Cuore-del-Cielo che contento del proprio lavoro cre\u00f2 gli animali della foresta: uccelli, cervi, giaguari, serpenti. Venne loro detto di moltiplicarsi e spargersi, e lodare Cuore del Cielo, ma gli animali non facevano altro che stridere e ululare, e ci\u00f2 non piacque agli dei che resero gli animali esseri inferiori, e destinati a divenire servitori di chiunque avrebbe adorato Cuore-del-Cielo. Allora Cuore-del-Cielo cre\u00f2 l'uomo dal fango. Ma non riusciva a stare in piedi, aveva vista breve, per cui la nuova razza fu spazzata via e dissolta dall'acqua. Cuore-del-Cielo si rivolse pertanto ai due divini indovini per chiedere se avessero dovuto fare l'uomo in legno. Ma gli uomini di legno non si rivelarono altro che automi saldi e attivi ma senza cervello; cos\u00ec Cuore-del-Cielo provoc\u00f2 la distruzione di questa nuova razza per mezzo di un temporale, cosicch\u00e9 anche gli animali e gli oggetti si rivoltassero contro gli uomini di legno privi di spirito. Solo pochi uomini di legno fuggirono nelle foreste e si salvarono, vivono ancora e sono le attuali scimmie. Cuore-del-Cielo allora comp\u00ec un altro tentativo: creare una razza convenientemente rispettosa, per cui plasm\u00f2 i primi quattro esseri umani a partire da un impasto di mais al quale, con una bevanda di mais fu data la forza. Avevano vista, udito, movimento, parola ed erano molto saggi, pieni di riconoscenza verso i loro creatori elevarono lodi agli dei. Le facolt\u00e0 di questi uomini li rendeva troppo simili agli dei cos\u00ec fu deciso di soffiare nebbia nei loro occhi, e, per limitare la loro capacit\u00e0 di conoscere, fecero in modo che si scontrasse con il mistero. Gli dei crearono poi le donne per rendere felici gli uomini e per darle loro la possibilit\u00e0 di generarsi, da queste unioni nacquero tutte le trib\u00f9 dei popoli maya.\nM\u0101ori.\nPer i M\u0101ori la terra e la genealogia erano i riferimenti pi\u00f9 importanti. Inizialmente esisteva \"Te Kore\" (il Vuoto) a cui fece seguito \"Te Poroa\" (la Notte). Da queste due divinit\u00e0 fecero discendere il \"Cielo\" e la \"Terra\". Il mito della creazione Maori racconta che in origine il cielo e la terra erano uniti, quando Ranginui, il Padre Cielo, e Papatuanuku, la Madre Terra, giacevano insieme stretti in un abbraccio. Ebbero molti figli, ma questi vivevano nell'oscurit\u00e0 che vi era tra loro due: era una schiera di dei-bambini, ognuno dei quali aveva il controllo di una forza delle natura. Ma i figli desideravano vivere alla luce, e cos\u00ec divisero i genitori contro la loro volont\u00e0. Dalla luce che brill\u00f2 dopo quella separazione, ebbero allora origine le cose animate ed inanimate: da uno degli dei nacque l'uomo. Il dolore per la separazione da allora affligge Ranginui e Papatuanuku. Le lacrime di Ranginui cadono sotto forma di pioggia verso Papatuanaku per mostrare quanto egli l'ama. Le foschie che si levano dalle foreste sono i sospiri di Papatuanuku quando il calore del suo corpo brama il compagno e continua a nutrire l'umanit\u00e0.\nNavajo.\nSecondo i Navajo in principio vi erano le Persone Sante, supernaturali e sacre: vivevano sotto terra in quattro mondi sottostanti. Una grande inondazione sotterranea forz\u00f2 le Persone Sante a risalire in superficie attraverso un sentiero, dove ricrearono ogni mondo che incontravano. Negli ultimi mondi, la Donna del Cambiamento diede vita agli Eroi Gemelli, chiamati \"Mostro dilaniatore\" e \"Figlio delle acque\" che nel tempo vissero molte avventure, liberando il mondo dal male. Le Persone della Superficie, mortali, furono creati nel quarto mondo, e il Primo Uomo e la Prima Donna vennero creati dalle bucce del grano bianco e giallo. Gli dei insegnarono loro cerimonie, praticate ancora oggi.\nMitologia norrena.\nDalle gocce di brina si cre\u00f2 Ymir, il primo essere vivente, padre dei giganti di ghiaccio. Insieme a lui nacque la mucca Au\u00f0humla. La mucca lecc\u00f2 le pietre salate, generando B\u00fari, il primo uomo. Da lui nacque Borr, e da quest'ultimo nacquero Odino, V\u00edli e V\u00e9. Odino e i suoi fratelli usarono il corpo di Ymir per creare l'universo, che consta di nove mondi. Posero il corpo sul vuoto, chiamato Ginnungagap, e usarono la sua carne per la creazione della terra e il suo sangue per creare il mare. Il suo teschio, tenuto su da quattro nani (Nor\u00f0ri \"Nord\", Su\u00f0ri \"Sud\", Austri \"Est\", e Vestri \"Ovest\"), fu usato per creare il cielo. Quindi, usando scintille da M\u00faspellsheimr, gli dei crearono il sole, la luna e le stelle. Le sopracciglia di Ymir invece furono usate per creare un posto dove la razza umana potesse vivere; un posto chiamato Mi\u00f0gar\u00f0r. I primi umani, Askr ed Embla, furono creati da tronchi.\nPolinesia.\nSecondo le trib\u00f9 polinesiane il mondo venne creato da una divinit\u00e0, anche chiamata, Astan Gabum, che secondo loro diede origine alle montagne, e poi alla terra ferma. Con il tempo cre\u00f2 gli animali e li fece moltiplicare, fino a che per pura casualit\u00e0 non nacque l'uomo. Secondo i reperti presenti all'interno delle isole orientali della Polinesia, l'uomo era causa di un errore della divinit\u00e0, la quale avrebbe desiderato una forma di vita pi\u00f9 interessante.\nSurat Shabd Yoga.\nLa cosmologia dello Surat Shabd Yoga Yoga ritrae il complesso della creazione (il macrocosmo) come emanato e sistemato in una gerarchia spiritualmente differenziata, spesso indicata, da un punto di vista cosmogonico, come uova, regioni o piani. tipicamente vengono descritti otto livelli spirituali posti sopra il piano fisico, anche se nomi e suddivisioni all'interno di questi livelli variano. Tutti i piani che si trovano sotto le regioni puramente spirituali sono sottoposti a cicli di creazione e dissoluzione (pralaya) o grande dissoluzione (maha pralaya).\nLa costituzione dell'individuo (il microcosmo) \u00e8 una replica esatta del macrocosmo. Di conseguenza il microcosmo consiste di un certo numero di corpi, ciascuno dei quali adatto ad interagire con il piano o la regione corrispondente nel macrocosmo. Questi corpi si sviluppano sullo Yoga attraverso l'involuzione (emanazione da livelli alti a livelli bassi) e l'evoluzione spirituale (ritornare da livelli bassi a livelli alti), includendo il karma e la reincarnazione in vari stati di coscienza.\nZen.\nIl tutto e il niente sono un tutto unico inseparabile. La filosofia Zen nega che la persona possa essere la causa scaturente. Nel parlare delle origini afferma che il \"piano dell'essere\" \u00e8 la vera causa scaturente.\nZoroastrismo.\nNella narrazione della creazione dello Zoroastrismo, Ahura Mazd\u0101 cre\u00f2 16 terre, una alla volta, tali che ognuna di esse fosse sorgente di piacere per la sua popolazione. Dopo la loro creazione, Angra Mainyu intervenne con una contro-creazione, introducendo malattie e peccati di vario genere. L'idea dualistica di due spiriti primordiali, considerati gemelli da Zoroastro, riprende un prototipo delle mitologie indoeuropee."}
{"id": "337266", "revid": "1543377", "url": "https://it.wikipedia.org/wiki?curid=337266", "title": "Peter Nicolai Arbo", "text": "Era specializzato nel rappresentare motivi e immagini storiche e mitologiche. Le sue pitture pi\u00f9 famose sono \"\u00c5sg\u00e5rdsreien\" (1872), un motivo drammatico basato sulla leggenda della caccia selvaggia e \"Valchiria\" (1865), che raffigura una figura femminile della mitologia vichinga.\nBiografia.\nPeter Nicolai Arbo crebbe a Gulskogen Manor, a Gulskogen, un sobborgo di Drammen, in Norvegia. Era figlio del preside Christian Fredrik Arbo (1791\u20131868) e di sua moglie Marie Christiane von Rosen. Suo fratello Carl Oscar Eugen Arbo fu un medico militare e un pioniere degli studi antropologici norvegesi. La casa d'infanzia di Arbo, Gulskogen, fu costruita nel 1804, come residenza estiva per suo cugino maggiore, il mercante di legname e industriale Peter Nicolai Arbo.\nArbo inizi\u00f2 la sua educazione artistica frequentando per un anno la Scuola d'arte, gestita da Frederik Ferdinand Helsted (1809\u20131875), a Copenaghen nel 1851-1852. Dopodich\u00e9 studi\u00f2 all'accademia d'arte di D\u00fcsseldorf. Dal 1853 al 1855 studi\u00f2 sotto Karl Ferdinand Sohn, professore e poi presidente della Kunstakademie D\u00fcsseldorf, e dal 1857-1858 sotto J. E. H\u00fcnthen, che era un pittore specializzato in battaglie e animali. A D\u00fcsseldorf fu per qualche tempo uno studente privato del pittore storico C. Mengelberg. Ebbe contatti con Adolph Tidemand e divenne buon amico di Hans Gude, entrambi i quali erano professori all'accademia d'arte di D\u00fcsseldorf. Arbo \u00e8 associato alla Scuola di pittura di D\u00fcsseldorf.\nNel 1861 Arbo ritorn\u00f2 in Norvegia e l'anno seguente and\u00f2 in un viaggio di studio insieme a Gude e a Frederik Collett. Nel 1863 dipinse la prima versione di \"Branco di cavalli in alta montagna\", un motivo che in seguito riprese varie volte. La versione del 1889 si trova nel Museo nazionale di arte, architettura e disegno (norvegese: \"Nasjonalmuseet for kunst, arkitektur og design\") di Oslo ed \u00e8 considerata una delle pi\u00f9 importanti delle sue opere. \nNel 1866 fu nominato Cavaliere dell'Ordine reale norvegese di Sant'Olav e Cavaliere dell'Ordine di Vasa. Ricopr\u00ec numerosi incarichi, compreso quello di giurato, a Stoccolma nel 1866 e a Filadelfia nel 1876, e fu commissario dell'esposizione del dipartimento d'arte viennese nel 1873. Fu anche membro della Societ\u00e0 della Galleria nazionale dal 1875 e direttore della Societ\u00e0 d'arte Christiania (Oslo), dal 1882 fino alla sua morte.\nDrammens Museum.\nIl Museo di Drammen (norvegese: \"Drammens museum for kunst og kulturhistorie\"), Museo di arte e storia culturale di Drammen) si trova nel cuore di Drammen, sulla riva meridionale del fiume Drammen. Nei primi anni questa era una zona di eleganti case di campagna sulla magnifica propriet\u00e0 fondiaria nota come Marienlyst. Le esposizioni del museo includono oggetti del passato storico e cultuale della Norvegia. Il Museo di Drammen \u00e8 costituito da cinque dipartimenti, incluso Gulskogen Manor, la casa d'infanzia di Arbo. Nelle molte belle stanze di Gulskogen Manor, si trovano opere del pittore."}
{"id": "337273", "revid": "148107", "url": "https://it.wikipedia.org/wiki?curid=337273", "title": "Paramagnetismo", "text": "Il paramagnetismo \u00e8 una forma di magnetismo che alcuni materiali mostrano solo in presenza di campi magnetici, e si manifesta con una magnetizzazione avente stessa direzione e verso di quella associata al campo esterno applicato al materiale paramagnetico stesso.\nI materiali paramagnetici sono caratterizzati a livello atomico da dipoli magnetici che si allineano con il campo magnetico applicato, venendone debolmente attratti.\nDescrizione.\nIn particolare il paramagnetismo si osserva in quei materiali le cui molecole posseggono un momento di dipolo magnetico proprio, quindi si ha un effetto prevalentemente dovuto a polarizzazione magnetica per orientamento e trascurabile precessione di Larmor, come l'aria e l'alluminio. Nel caso dell'aria, l'effetto paramagnetico \u00e8 a carico della molecola di ossigeno che possiede doppietti elettronici spaiati negli orbitali esterni responsabili dell'effetto. \u00c8 per tale ragione che \u00e8 possibile ritrovare ossigeno anche nelle profondit\u00e0 della terra (caverne verticalmente molto lunghe) e disciolto nell'acqua di mare anche oltre i 5000 metri.\nContrariamente ai materiali ferromagnetici (che pure sono attratti da campi magnetici), i materiali paramagnetici non conservano la magnetizzazione in assenza di un campo esterno applicato.\nLa relazione che lega i vettori formula_1 e formula_2 \u00e8 lineare:\ndove formula_4 \u00e8 la Magnetizzazione del materiale, formula_2 \u00e8 il campo magnetico che investe il materiale e formula_6 \u00e8 la suscettivit\u00e0 magnetica che per materiali paramagnetici \u00e8 un numero puro positivo inversamente proporzionale alla temperatura. Le altre relazioni sono:\ndove formula_9 \u00e8 la permeabilit\u00e0 magnetica assoluta e formula_10 la permeabilit\u00e0 magnetica relativa al materiale.\nEsempi di composti paramagnetici.\nMolti ioni metallici sono dotati di propriet\u00e0 paramagnetiche, anche alcuni non appartenenti al corrispettivo metallo con la stessa propriet\u00e0.\nTra questi vi sono gli ioni manganese bi- e tetra-valenti (Mn2+/ Mn4+), lo ione cromo trivalente (Cr3+), lo ione nichel bivalente (Ni2+) e tutti gli ioni trivalanti delle terre rare (come neodimio, gadolinio, terbio, disprosio, olmio, europio e tulio).\nMolti complessi di coordinazione sono altres\u00ec dotati di questa propriet\u00e0. Alcuni esempi sono:\nAnche solfuri di metalli come vanadio monosolfuro ed octasolfuro (VS e V7S8), titanio trisolfuro (Ti2S3) e molibdeno disolfuro (MoS2) possiedono propriet\u00e0 simil-metalliche e sono paramagnetici.\nTra le leghe metalliche, escludendo quelle che contengono ferro, nichel e cobalto, vi sono il nitruro di tantalio (TaN), il tellururo di vanadio (V4Te5) e l'arseniuro di nichel coordinato con ioduro di cadmio (NiAs/CdI2) che risultano paramagnetiche.\nInfine, anche l'acciaio inossidabile di tipo austenitico presenta caratteristiche paramagnetiche."}
{"id": "337278", "revid": "964734", "url": "https://it.wikipedia.org/wiki?curid=337278", "title": "Alfabeto meroitico", "text": "L'alfabeto meroitico \u00e8 un alfabeto di origine geroglifica e demotica che fu usato nel Regno di Mero\u00eb fino al 200 a.C. e che \u00e8 alla base probabilmente della lingua nubiana antica in uso nei successivi regni Nubiani, poi riscritta in un onciale derivato dall'alfabeto greco che adottava tre degli antichi glifi meroitici.\nEssendo sostanzialmente alfabetico, il meroitico si basava su un principio diverso dai geroglifici egizi. Alcuni studiosi, quali Haarmann, credono che l'alfabeto greco abbia avuto un ruolo essenziale in questo sviluppo, soprattutto perch\u00e9 il meroitico aveva lettere per le vocali; va comunque detto che le differenze di lettura con un alfabeto fonetico come il greco restavano notevoli.\nNonostante la struttura fonetica, la vocale /a/ veniva abitualmente inserita nelle sillabe, a meno che non fosse indicato un segno vocale diverso, e una consonante isolata era sempre indicata con la vocale /e/ (scev\u00e0) a seguire il segno. Pertanto, le due lettere me rappresentavano sia la sillaba /me/ che la consonante isolata /m/; la sillaba ma era scritta con una lettera, e mi con due. Altre sillabe avevano segni specifici. In questo senso, si tratta dunque di un alfabeto \"semi-sillabico\", vagamente simile alle scritture abugida indiane che si svilupparono grosso modo nello stesso periodo. Diverse consonanti in fine di sillaba, come /n/ e /s/, venivano spesso omesse.\nC'erano 23 segni in totale. Questi includevano quattro vocali: \n14 consonanti (con una vocale /a/ a seguirle, se non precedevano un segno vocalico differente):\ne parecchie sillabe:\nAlcune dispute si sono accese sul dubbio che la sillaba se rappresentasse una sillaba vera e propria o la consonante isolata /s/, magari per distinguere s da /\u0283/; allo stesso modo, si discute per valutare se ne fosse una sillaba o rappresentasse la palatale /\u0272/; cos\u00ec, anche t avrebbe potuto essere una sillaba ti. \u00c8 stato suggerito che l'uso di sillabe al posto di singole lettere per alcuni suoni abbia potuto essere dovuta al bisogno di rappresentare variazioni dialettiche all'interno di un unico documento alfabetico.\nVi erano due forme grafiche dell'alfabeto meroitico: una forma derivata dai geroglifici, principalmente usata per iscrizioni funerarie e monumenti, e una corsiva, derivata dal demotico. La gran parte dei testi \u00e8 in quest'ultima forma.\nA differenza della scrittura egizia, vi era una semplice corrispondenza parallela tra le due forme di scrittura, eccezion fatta per la forma corsiva, dove le consonanti erano spesso unite in una legatura alla seguente i.\nLa direzione della scrittura andava su righe da destra a sinistra, dal basso verso l'alto per il corsivo; per il geroglifico, la scrittura andava in colonne dall'alto verso il basso, da destra a sinistra. I testi incisi sui monumenti generalmente iniziavano nel verso del monumento, di modo che guardandolo di fronte si avesse l'inizio della scrittura.\nEra anche diffuso un segno composto di tre punti allineati orizzontalmente o verticalmente, usato per dividere frasi o parole; si tratta dell'unico strumento di punteggiatura utilizzato.\nL'uso del meroitico non \u00e8 escluso sia stato diffuso anche nei regni nubiani dei secoli seguenti, dove potrebbe avere influenzato l'alfabeto copto con l'introduzione del Cristianesimo in Nubia nel VI secolo d.C.\nL'alfabeto fu decifrato nel 1909 da Francis Llewellyn Griffith, un egittologo inglese. Comunque, la lingua in s\u00e9 non \u00e8 ancora stata ben decifrata."}
{"id": "337282", "revid": "1833487", "url": "https://it.wikipedia.org/wiki?curid=337282", "title": "Bagattino", "text": "Bagattino era il nome popolare dei \"denari piccoli\". Altre varianti del nome erano \"bagatino\", \"baggatino\", \"bagateno\".\nValore conio e diffusione territoriale.\nValeva un dodicesimo di soldo, 1/20 di aquilino. Il termine potrebbe derivare da \"bagatella\" o \"bagattella\", cio\u00e8 cosa da nulla, a sua volta dal latino \"baca\" (bacca) e quindi piccola bacca.\nInizialmente furono coniati in biglione e poi in rame. I primi bagattini furono quelli di Padova del 1274.\nFurono emessi in molte citt\u00e0 dell'Italia settentrionale (Padova, Treviso, Ferrara, Modena) nei secoli XIII e XIV. A Reggio gli ultimi furono battuti fino al 1573.\nIl bagattino pi\u00f9 noto era quello di Venezia, emesso inizialmente nel 1442 per le necessit\u00e0 di commercio minuto della terraferma. I tipi ed i pesi variavano alquanto. A Venezia valeva 1/6 di grosso. \nPoi il nome rimase per le monete veneziane con al dritto il busto della Vergine con il Bambino ed al rovescio il Leone di San Marco rinchiuso in una cornice quadrata, coniate dal 1519. \nFurono emessi anche multipli da 2, 3 e 6 bagattini. Quest'ultima moneta era detta anche bezzone."}
{"id": "337293", "revid": "1543377", "url": "https://it.wikipedia.org/wiki?curid=337293", "title": "Torrechiara", "text": "Torrechiara \u00e8 una frazione di Langhirano, in provincia di Parma.\nLa localit\u00e0 dista 5,23\u00a0km dal capoluogo.\nGeografia fisica.\nIl castello col piccolo borgo medievale \u00e8 situato alla quota di 278\u00a0m s.l.m. sulla cima di una collina terrazzata, che si eleva sulla sponda sinistra della Val Parma; grazie alla sua posizione, strategica in epoca medievale, il maniero domina l'intera vallata che si allunga verso sud e la pianura che si estende a nord.\nLa parte bassa del paese \u00e8 situata nella pianura sottostante, compresa tra la collina e il torrente Parma, pi\u00f9 volte esondato nei secoli tanto da distruggere nel XVI l'originaria chiesa di San Lorenzo.\nOrigini del nome.\nLa localit\u00e0, nota in epoca medievale come \"Torcularia\" e \"Torclaria\", poi \"Torchiara\", deve il suo nome all'antica presenza di numerosi torchi per la spremitura dell'olio, prodotto con i frutti degli uliveti che all'epoca si estendevano sulle colline circostanti.\nStoria.\nIl pi\u00f9 antico insediamento umano della zona, rinvenuto nel 1981 ai piedi della collina del castello, fu fondato dai Terramaricoli durante l'et\u00e0 del bronzo.\nDell'epoca romana sopravvivono le tracce delle ultime propaggini meridionali della centuriazione nella zona pianeggiante, compresa tra Arola e il paese di Torrechiara.\nLa prima testimonianza dell'esistenza del borgo di \"Torcularia\" risale al 1028, mentre del castello originario non si hanno notizie antecedenti il 1259, quando il podest\u00e0 di Parma ne deliber\u00f2 l'abbattimento. In seguito sulle rovine fu edificata dalla famiglia Scorza una casaforte, distrutta nel 1293 per volere del podest\u00e0 Marco Giustiniani.\nNel 1308 Gilio Scorza accolse a Torrechiara i Lupi e i Rossi, cacciati da Parma per volere di Giberto III da Correggio; i ribelli ricostruirono la fortificazione, ma Giberto reag\u00ec stringendola d'assedio, che si protrasse fino al raggiungimento di un accordo con Rolandino Scorza, figlio di Gilio; nel 1313 Cabrietto Scorza, fratello di Rolandino, e Guglielmo de' Rossi si allearono e attaccarono il maniero, distruggendolo.\nTra il 1448 e il 1460 sulle rovine fu costruito il maestoso castello per volere di Pier Maria II de' Rossi, che nel 1464 lo assegn\u00f2 a Ottaviano, suo probabile figlio naturale, avuto dall'amante Bianca Pellegrini. Tuttavia, Ottaviano premor\u00ec al conte, perci\u00f2 i beni a lui destinati furono assegnati all'erede principale Guido. Pier Maria scomparve nel maniero il 1\u00ba settembre del 1482, durante la guerra dei Rossi; la fortezza pass\u00f2 a Guido, ma dopo pochi mesi il castello, posto sotto assedio da Gian Giacomo Trivulzio nel maggio del 1483, si arrese alle truppe milanesi. I principali feudi rossiani di Felino, Torrechiara e San Secondo furono assegnati a un figlio minore di Ludovico il Moro, che ne divenne amministratore; il bambino tuttavia mor\u00ec dopo pochi anni.\nIn seguito alla conquista del ducato di Milano da parte dei francesi nel 1499, il re Luigi XII invest\u00ec dei manieri di San Secondo, Felino e Torrechiara Troilo I de' Rossi, figlio di Giovanni il \"Diseredato\", ma il conte prese possesso solo del primo, in quanto gli abitanti si opposero al suo ingresso, appoggiando invece il cugino Filippo Maria de' Rossi, figlio di Guido. Per risolvere la questione, il re assegn\u00f2 Torrechiara e Felino al maresciallo Pietro di Rohan, signore di Gi\u00e8. L'anno seguente Filippo Maria, alleato dei veneziani e di Ludovico il Moro, quando quest'ultimo si rimpossess\u00f2 di Milano, occup\u00f2 con facilit\u00e0 i due manieri, ma il successivo ritorno dei francesi lo costrinse alla fuga. Luigi XII riassegn\u00f2 i feudi di Felino e Torrechiara a Pietro di Rohan, che nel 1502 li alien\u00f2 al marchese Galeazzo Pallavicino di Busseto.\nNel 1545 la marchesa Luisa Pallavicino spos\u00f2 il conte Sforza I Sforza di Santa Fiora, portandogli in dote i due castelli.\nNel 1551, durante la guerra di Parma che oppose il duca di Parma Ottavio Farnese, appoggiato dal re di Francia Enrico II, e il papa Giulio III, aizzato dal governatore di Milano Ferrante I Gonzaga, alleato dell'imperatore del Sacro Romano Impero Carlo V d'Asburgo, il Gonzaga conquist\u00f2 i due manieri sforzeschi e pose l'accampamento a Torrechiara nei pressi della badia di Santa Maria della Neve; poco tempo dopo le truppe ducali di Ottavio, cugino di Sforza, contrattaccarono vittoriosamente il castello di Torrechiara, occupato dal capitano imperiale Ascanio Comneno, ma durante gli scontri la badia fu parzialmente distrutta.\nNel 1707 il feudo fu ereditato con gli altri beni della famiglia dal duca di Onano Federico III Sforza, che dal 1673 aveva aggiunto al proprio il cognome della moglie Livia, dando origine alla famiglia Sforza Cesarini.\nIn seguito all'abolizione napoleonica dei diritti feudali sancita nel 1805 nell'ex ducato di Parma e Piacenza, Torrechiara divenne frazione del nuovo comune (o \"mairie\") di Langhirano.\nMonumenti e luoghi d'interesse.\nCastello.\nEdificato originariamente in epoca medievale ma pi\u00f9 volte distrutto tra il XIII e il XIV secolo, il castello fu ricostruito maestosamente tra il 1448 e il 1460 per volere di Pier Maria II de' Rossi, con la duplice funzione di possente struttura difensiva ed elegante nido d'amore per il conte e l'amante Bianca Pellegrini; ereditato da Guido de' Rossi nel 1482, fu conquistato l'anno seguente da Ludovico il Moro, che lo mantenne fino al 1499, quando il re di Francia Luigi XII, dopo aver conquistato il ducato di Milano, assegn\u00f2 il maniero inizialmente a Troilo de' Rossi e successivamente al maresciallo Pietro di Rohan, signore di Gi\u00e8; alienato nel 1502 al marchese Galeazzo Pallavicino di Busseto, nel 1545 pass\u00f2 in dote al conte Sforza I Sforza di Santa Fiora, che incaric\u00f2 numerosi artisti delle decorazioni rinascimentali delle sale interne; ereditato nel 1707 dal duca Federico III Sforza Cesarini, fu trasmesso nel 1821 al duca Marino Torlonia; acquistato nel 1909 da Pietro Cacciaguerra, che lo spogli\u00f2 di tutti gli arredi, nel 1911 fu dichiarato monumento nazionale e l'anno seguente fu comprato dal Demanio italiano; aperto al pubblico, fu utilizzato quale set di vari film storici, tra cui nel 1937 \"Condottieri\", di Luis Trenker, e nel 1985 \"Ladyhawke\", di Richard Donner; danneggiato dal terremoto del 23 dicembre del 2008, fu parzialmente chiuso e sottoposto a lavori di restauro, che furono conclusi nel 2014. Considerato uno dei pi\u00f9 notevoli, scenografici e meglio conservati castelli d'Italia, il castello, sviluppato attorno alla Corte d'Onore centrale porticata, \u00e8 dotato di cinque massicce torri con beccatelli, caditoie e merli ghibellini di coronamento, e di due loggiati panoramici cinquecenteschi affacciati sulla Val Parma e sulla pianura settentrionale; al suo interno conserva numerosi ambienti affrescati in stile rinascimentale da Cesare Baglioni e aiuti, oltre alla \"Camera d'Oro\" dipinta probabilmente da Benedetto Bembo nel 1462, unico esempio in Italia di un intero ciclo di dipinti medievali incentrati sulla glorificazione dell'amor cortese tra due personaggi realmente esistiti.\nBadia di Santa Maria della Neve.\nEdificata tra il 1471 e il 1479 per volere di Pier Maria II de' Rossi sulla sponda del torrente Parma, l'abbazia fu dotata fin dalle origini di una chiesa tardo-romanica con campanile, di un chiostro rinascimentale con dormitorio e refettorio, di un giardino con orto, di un piccolo cimitero e di altri servizi destinati a circa venti monaci benedettini; dipendente dell'abbazia di San Giovanni Evangelista di Parma a partire dal 1491, fu parzialmente distrutta durante la guerra di Parma del 1551 e ricostruita in seguito; confiscata dal governo napoleonico nel 1810 e affittata a privati, nel 1816 fu restituita ai frati dalla duchessa Maria Luigia; incamerata dal Demanio nel 1866, fu riacquistata all'asta dai benedettini nel 1870; adibita a caserma militare durante la prima guerra mondiale, cadde in declino nel secondo dopoguerra; restaurata a partire dal 1978, divenne anche sede di un laboratorio apistico utilizzato dai monaci per la produzione di creme e tisane e di una foresteria aperta anche agli ospiti esterni. La chiesa \u00e8 interamente ornata con affreschi settecenteschi, ma conserva un dipinto tardo quattrocentesco raffigurante la \"Madonna in trono col Bambino\", attribuito al pittore Francesco Tacconi. Sul chiostro con quadriportico si affacciano vari ambienti decorati con affreschi di varie epoche, tra cui in particolare le tre sale del lato ovest, la sala degli Uccelli a nord e la sala del Capitolo a est. Nel giardino posteriore si erge, sul margine della scarpata del torrente, il Belvedere settecentesco dai tratti scenograficamente barocchi ma gi\u00e0 linearmente neoclassici, decorato internamente con affreschi.\nChiesa di San Lorenzo.\nEdificata originariamente in stile romanico nel XII secolo, la cappella fu abbattuta e ricostruita nel 1453 per volere di Pier Maria II de' Rossi, durante i lavori di edificazione dell'adiacente castello; eretta a sede parrocchiale nel 1564, la chiesa fu sopraelevata verso la fine del XVII secolo; profondamente trasformata in stile barocco agli inizi del XVIII, ribaltando l'orientamento della struttura e intonacando gli interni, fu nuovamente modificata nel 1755 sopralzando l'abside settecentesca; ristrutturata tra il 1829 e il 1831 con la ricostruzione della facciata, fu restaurata nel 1941 e rinforzata strutturalmente tra il 1973 e il 1975; danneggiata dal sisma del 2008, fu consolidata tra il 2011 e il 2013; il luogo di culto conserva alcune porzioni dell'edificio originario e di quello rossiano, distinguibili nel paramento murario in pietra, oltre ad alcuni dipinti settecenteschi.\nCultura.\nEventi.\nIl castello \u00e8 sede di numerosi eventi a cadenza annuale. Tra questi, dal 1996, nei mesi di luglio e agosto, la Corte d'Onore del maniero ospita il Festival di Torrechiara \"Renata Tebaldi\", rassegna a carattere musicale che richiama ogni volta importanti artisti italiani e stranieri."}
{"id": "337327", "revid": "1598370", "url": "https://it.wikipedia.org/wiki?curid=337327", "title": "Baiocco", "text": "Baiocco o Bajocco (plurale: \"Baiocchi\" o \"Bajocchi\") \u00e8 una moneta emessa dal XV secolo fino al 1865. L'origine del termine \u00e8 incerta.\nStoria.\nInizialmente era il nome di una moneta da 12 denari, cio\u00e8 di un soldo d'argento che imitava il grosso Bolognino.\nStato della Chiesa.\nIl nome fu poi preso dalle monete di questo valore emesse nello Stato della Chiesa.\nCon l'aumentare del valore dell'argento il Baiocco perse di peso mantenendo lo stesso valore. Divenuto troppo piccolo nelle dimensioni, fu nuovamente reso pi\u00f9 grande con la diminuzione del titolo.\nSisto V lo fece battere con il valore di 4 quattrini (o 1/10 di giulio) ma con un 20% di intrinseco in meno.\nNe furono emesse grandi quantit\u00e0 che furono imitate dalla zecca di Urbino e falsificate a Gazoldo e a Castiglione delle Stiviere. Di conseguenza fu abolito nel 1592.\nNel 1602 fu emessa nuovamente una moneta dal valore di 1/2 baiocco e nel 1725 fu emesso il baiocco di rame. Cento baiocchi valevano uno scudo romano.\nNell'Ottocento era l'unit\u00e0 base dello Stato pontificio. Erano emesse monete da 1/2, 1, 2, 5, 10, 20 e 50 baiocchi. Furono battute fino al 1865, quando lo Stato della Chiesa, per ottenere l'adesione all'Unione Monetaria Latina, decise di introdurre il sistema decimale in uso in molti paesi europei, tra cui il Regno d'Italia.\nIl valore era ancora di un soldo, cio\u00e8 cinque centesimi di lira.\nRegno di Napoli.\nNel Regno di Napoli furono chiamate con questo nome monete battute nel XVIII secolo.\nIl tasso di cambio nel 1866 era 5,375 lire = 1 scudo = 100 baiocchi."}
{"id": "337329", "revid": "1728", "url": "https://it.wikipedia.org/wiki?curid=337329", "title": "Bajocco", "text": ""}
{"id": "337331", "revid": "36426", "url": "https://it.wikipedia.org/wiki?curid=337331", "title": "Antonio Pollaiuolo", "text": ""}
{"id": "337337", "revid": "2202328", "url": "https://it.wikipedia.org/wiki?curid=337337", "title": "Operazione Achse", "text": "Operazione Achse (\"Asse\", nella storiografia tedesca \"Fall Achse\") fu il nome in codice del piano elaborato dall'Oberkommando der Wehrmacht (OKW) durante la seconda guerra mondiale per controbattere un'eventuale uscita dell'Italia dalla guerra, neutralizzare le sue forze armate schierate nei vari teatri bellici del Mediterraneo e occupare militarmente la penisola.\nL'operazione, pianificata da Hitler e dal comando tedesco fin dal maggio 1943 in previsione di un possibile crollo del Fascismo e di una defezione italiana, si concluse con il pieno successo della Wehrmacht che, approfittando anche del disorientamento dei reparti di truppa e della disgregazione delle strutture dirigenti italiane dopo l'armistizio dell'8 settembre, in pochi giorni sopraffece gran parte delle forze armate dell'ex-alleato, catturando centinaia di migliaia di soldati che furono in gran parte internati in Germania come lavoratori coatti, e si impadron\u00ec di un cospicuo bottino di armi ed equipaggiamenti.\nDal punto di vista strategico la Wehrmacht riusc\u00ec a occupare l'Italia centro-settentrionale e i vasti territori occupati dalle forze italiane nei Balcani, nel Mar Egeo e nella Francia meridionale e pot\u00e9 contare sul potenziale industriale italiano e sulla sua manodopera. L'Italia centro-settentrionale, da quel momento, si trasform\u00f2 per circa venti mesi in un campo di battaglia tra le forze tedesche solidamente schierate a difesa su linee fortificate successive e le truppe alleate sbarcate inizialmente a Salerno lo stesso giorno nel quale fu reso pubblico l'armistizio italiano.\nPianificazione tedesca.\nLa prima iniziativa relativa all'invio di reparti combattenti tedeschi in Italia per organizzare e rafforzare la difesa dell'alleato (considerato pi\u00f9 debole) in previsione di un probabile attacco anglo-americano direttamente sul suolo italiano, fu pianificata contemporaneamente alle fasi finali della Campagna di Tunisia che segnavano la disfatta italo-tedesca in Nordafrica ed esponevano il teatro mediterraneo alle potenti forze aeronavali alleate. Il 9 maggio 1943, due giorni dopo la caduta di Tunisi, l'OKW comunic\u00f2 al Comando Supremo italiano, attraverso l'addetto militare presso l'ambasciata tedesca a Roma, Enno von Rintelen, la costituzione di tre nuove formazioni tedesche create principalmente con i reparti di retrovia delle formazioni impiegate in Africa.\nSi trattava di:\nCome Hitler scrisse a Mussolini, si trattava di formazioni deboli che necessitavano di un grande potenziamento, quindi il F\u00fchrer comunic\u00f2 a un dubbioso Duce dell'arrivo dalla Francia di due nuove divisioni tedesche. Alla met\u00e0 del mese di maggio giunse la Divisione corazzata paracadutisti \"Hermann G\u00f6ring\", tranne i reparti gi\u00e0 trasferiti in precedenza in Africa, che sarebbe passata in Sicilia, e ai primi di giugno arriv\u00f2 la 16. Panzer-Division, unit\u00e0 distrutta a Stalingrado e appena ricostituita, che si disloc\u00f2 a ovest di Bari. Infine, sempre proveniente dalla Francia, il 19 maggio venne inviato in Italia anche il quartier generale del 14\u00ba \"Panzerkorps\" del generale Hans-Valentin Hube, per rafforzare la struttura di comando del OB S\u00fcd (\"Oberbefehlshaber S\u00fcd\") feldmaresciallo Albert Kesselring.\nIl giorno seguente, nella notte del 20 maggio, durante una delle lunghe ed estenuanti conferenze al Quartier generale del F\u00fchrer, Hitler espresse chiaramente i suoi dubbi sulla solidit\u00e0 politica del governo fascista e sui pericoli di un crollo dell'alleato. Il rapporto dell'inviato speciale SS-\"Sonderf\u00fchrer\" Alexander von Neurath, che evidenzi\u00f2 il declinante morale della popolazione italiana e i sentimenti filobritannici presenti nell'alta borghesia e tra i militari, convinse Hitler della necessit\u00e0 di prestare grande attenzione alla situazione nel Mediterraneo e di incominciare una precisa pianificazione in vista di un cedimento dell'Italia di fronte all'attacco alleato o di un rovesciamento di Mussolini. Ulteriori rapporti su un discorso tenuto dal sottosegretario agli Esteri Giuseppe Bastianini, le informazioni provenienti dagli uomini di Heinrich Himmler in Italia, la stessa presenza in Sicilia del generale Mario Roatta, ritenuto personaggio infido e equivoco, rafforzarono i sospetti di Hitler e dei suoi collaboratori.\nIl 21 maggio il feldmaresciallo Wilhelm Keitel, capo dell'OKW, diram\u00f2 quindi le direttive dettagliate elaborate per fronteggiare la possibile \"defezione\" dell'alleato dell'Asse. La pianificazione, basata sul documento \"Panorama della situazione nell'eventualit\u00e0 del ritiro dell'Italia dalla guerra\", preparato dai comandi tedeschi fin dal 10-16 maggio, prevedeva una serie di progetti operativi nei vari teatri bellici: \"operazione Alarico\", diretta all'invasione del territorio metropolitano italiano, \"operazione Konstantin\", neutralizzazione delle forze italiane nei Balcani, \"operazione Siegfried\", occupazione delle aree della Francia meridionale presidiate dall'alleato. Furono inoltre studiati anche due piani minori: \"operazione N\u00fcrnberg\" per la salvaguardia della frontiera franco-spagnola, e \"operazione Kopenhagen\" per il controllo dei valichi sulla frontiera franco-italiana.\nContemporaneamente a questa pianificazione continuava il rischieramento delle riserve tedesche per fronteggiare i potenziali pericoli nel teatro mediterraneo. Hitler, molto preoccupato per i Balcani e in forte polemica con i dirigenti italiani e lo stesso Duce a causa degli accordi di collaborazione delle truppe italiane con i cetnici, decise quindi l'invio della 1. Panzer-Division nel Peloponneso e ipotizz\u00f2 anche il trasferimento in Italia delle sue tre divisioni corazzate scelte Waffen-SS schierate sul fronte orientale in vista dell'operazione Cittadella.\nInoltre Mussolini, dopo un rifiuto iniziale, present\u00f2 il 17 giugno, tramite il Comando Supremo, un'urgente richiesta di rinforzi mobili tedeschi (due divisioni corazzate) per fronteggiare le potenti forze alleate. Dopo una serie di nuovi contrasti a causa di un ripensamento del Duce e della proposta del generale Vittorio Ambrosio, capo di Stato maggiore generale italiano, di rinunciare a nuovi rinforzi tedeschi ma di trasferire in Italia le truppe impiegate nei Balcani e in Francia, la situazione sempre pi\u00f9 minacciosa (Pantelleria era caduta quasi senza resistenza l'11 giugno) indusse Hitler a inviare altre tre divisioni tedesche.\nQuindi entrarono nella penisola e si schierarono la 29. Panzergrenadier-Division a met\u00e0 giugno a Foggia, la 3. Panzergrenadier-Division i primi giorni di luglio a nord di Roma (entrambe queste divisioni erano appena state ricostituite in Francia dopo la distruzione a Stalingrado), e la 26. Panzer-Division il 9 luglio a Salerno. Fin dal 24 giugno la brigata \"Reichsf\u00fchrer-SS\"' era stata trasferita in Corsica; alla met\u00e0 di luglio arriv\u00f2 il comando del 76\u00ba \"Panzerkorps\" del generale Traugott Herr.\nAfflusso delle truppe tedesche in Italia.\nDallo sbarco in Sicilia al 25 luglio.\nIl 10 luglio le poderose forze aereo-terrestri-navali alleate incominciarono le operazioni di sbarco in Sicilia provocando l'immediata crisi del dispositivo dell'Asse e costituendo una solida testa di ponte sulla costa, nonostante alcuni contrattacchi delle forze italiane e delle due divisioni tedesche (\"Hermann G\u00f6ring\" e 15. Panzergrenadier-Division) presenti sull'isola. Gli sviluppi disastrosi innescarono subito conseguenze a livello della dirigenza politico-militare delle due potenze. A Roma si succedettero prese di posizione sempre pi\u00f9 pessimistiche, mentre il generale Ambrosio present\u00f2 a Mussolini irrealistiche richieste di aiuti tedeschi; tra i responsabili tedeschi, Kesselring e l'ambasciatore von Mackensen dimostrarono grande scetticismo sulle capacit\u00e0 difensive italiane e fecero richieste di rinforzi. Hitler, sempre pi\u00f9 preoccupato e timoroso di un crollo italiano, decise quindi l'immediato invio in Sicilia della 1. Divisione paracadutisti (proveniente dalla Francia meridionale) e quindi anche del comando del 14\u00ba \"Panzerkorps\" del generale Hube e della 29. Panzergrenadier-Division gi\u00e0 pronta a Reggio Calabria; il 17 luglio venne inoltre presa la decisione di organizzare subito un incontro al vertice per verificare la propensione del Duce e dei suoi collaboratori e la loro determinazione a continuare la guerra.\nL'incontro, preparato in tutta fretta in un'atmosfera tesa e poco amichevole, avvenne presso Feltre il 19 luglio 1943. Durante il suo svolgimento, Roma fu pesantemente bombardata, evento che accentu\u00f2 ancor pi\u00f9 la drammaticit\u00e0 della situazione e favor\u00ec un'accelerazione delle manovre dei vertici monarchici, militari e di una parte degli stessi fascisti, ormai decisi a trovare al pi\u00f9 presto una via d'uscita dalla guerra per l'Italia. I colloqui di Feltre tra il Duce, il F\u00fchrer e le due delegazioni militari furono poco costruttivi: Mussolini, nonostante le esortazioni di Ambrosio a presentare chiaramente la critica situazione italiana e a richiedere libert\u00e0 d'azione per il ritiro dalla guerra, si dimostr\u00f2 debole e indeciso e si limit\u00f2 a richiedere, con scarsa energia, una pi\u00f9 forte partecipazione tedesca alla difesa dell'Italia, mentre Hitler si dilung\u00f2 in una delle sue estenuanti e astratte perorazioni a favore della resistenza a oltranza. Il F\u00fchrer present\u00f2 in termini ottimistici la situazione e rifiut\u00f2, accampando difficolt\u00e0 tecniche e operative, le gigantesche richieste italiane di rinforzi terrestri e aerei. Hitler tuttavia non ader\u00ec neppure alle decise richieste dei suoi collaboratori militari Jodl, Keitel e Warlimont che esigevano la costituzione di un comando unificato in Italia sotto un generale tedesco, il trasferimento delle numerose forze italiane schierate nel nord Italia verso lo scacchiere meridionale sotto attacco, e l'assunzione del comando delle forze aeree dell'Asse nel teatro da parte del generale della Luftwaffe Wolfram von Richthofen.\nParadossalmente Hitler dopo l'incontro detto di Feltre sembr\u00f2 convinto di essere riuscito a risollevare il morale del Duce; quindi, nonostante gli inviti alla prudenza del feldmaresciallo Erwin Rommel, assegnato al comando del previsto gruppo di forze in organizzazione in Baviera nell'eventualit\u00e0 di una defezione, preoccupato per la sorte delle truppe tedesche in Sicilia e in Italia meridionale in caso di \"tradimento\" italiano e di interruzione delle comunicazioni attraverso il Passo del Brennero, il F\u00fchrer decise il 21 luglio di congelare la pianificazione dell'Operazione Alarico e di autorizzare l'invio di importanti rinforzi in Italia. Proprio il 25 luglio, prima di apprendere della caduta di Mussolini, approv\u00f2 il trasferimento di sei divisioni dell'esercito, tra cui una divisione corazzata, e di tre divisioni Waffen-SS, mentre il feldmaresciallo Rommel venne inviato quello stesso giorno, con il suo Quartier generale in costituzione a Monaco, a Salonicco, per organizzare un nuovo gruppo d'armate nei Balcani.\nContromisure e piani tedeschi.\nHitler e la dirigenza politico-militare tedesca quindi vennero sorpresi dagli eventi del 25 luglio; male informati dai rapporti dell'ambasciatore von Mackensen e dell'addetto militare von Rintelen, non considerarono la riunione del Gran Consiglio pericolosa per le sorti del regime fascista e, al contrario, ritennero che Mussolini fosse in grado di rafforzare la collaborazione con il Terzo Reich. Le notizie, la sera del 25 luglio, della caduta del Duce e dell'assunzione del potere da parte di un governo tecnico-militare guidato dal maresciallo Pietro Badoglio, giunsero inaspettate al Quartier generale del F\u00fchrer e provocarono la costernazione generale e l'ira di Hitler. Il dittatore comprese subito che, nonostante le assicurazioni di Badoglio, dei generali e dei diplomatici italiani, ll cambio di governo preludeva a una \"defezione\" italiana che avrebbe messo in pericolo le forze tedesche in combattimento nell'Italia meridionale e tutto lo schieramento della Wehrmacht nel teatro meridionale dell'Europa.\nDopo aver ipotizzato inizialmente un immediato intervento delle forze presenti sul posto per occupare Roma, arrestare il re, Badoglio e i nuovi dirigenti italiani, Hitler decise in accordo con i suoi collaboratori militari Jodl e Rommel (richiamato d'urgenza dalla Grecia), di riattivare il piano \"Alarich\" e di preparare una nuova serie di piani dettagliati per far fronte alla defezione italiana e occupare la penisola dopo un'accurata preparazione e dopo l'afflusso di adeguati rinforzi. Il feldmaresciallo Kesselring venne informato di tenersi pronto al cambio di campo e di preparare il ripiegamento delle sue forze dalla Sicilia, dalla Sardegna e dall'Italia meridionale; inoltre vennero diramate le direttive per i nuovi progetti operativi e predisposti i trasferimenti di forze necessari.\nIn pochi giorni vennero quindi confermati i piani \"Siegfried\", \"Konstantin\" e \"Kopenhagen\" (gi\u00e0 progettati in maggio) e vennero studiati il piano \"Schwartz\", che prevedeva l'intervento di sorpresa a Roma per catturare i governanti italiani, il piano \"Achse\", il progetto di impadronirsi della flotta italiana, il piano \"Eiche\", per liberare Mussolini dalla sua prigionia, il piano \"Student\" per l'occupazione militare di Roma. Il 28 luglio Hitler procedette a una revisione della pianificazione operativa: i piani \"Konstantin\" e \"Alarich\" furono riuniti in un solo progetto operativo globale di occupazione dell'Italia e dei Balcani che venne a sua volta denominato \"Achse\", mentre poco dopo (il 5 agosto), su consiglio anche dell'ammiraglio Ruge e a causa del rafforzamento delle difese italiane nella capitale, venne abbandonato il piano \"Schwartz\". Altre difficolt\u00e0 per Hitler e i comandanti tedeschi scaturirono in questa fase anche dalla mancanza di notizie precise sul destino di Mussolini e dal rifiuto da parte italiana di un incontro al vertice tra il F\u00fchrer e il re Vittorio Emanuele III che si sarebbe potenzialmente prestato a un colpo di mano tedesco contro la nuova dirigenza dell'alleato.\nMentre era in corso questa complessa pianificazione il comando della Wehrmacht stava procedendo al trasferimento delle divisioni necessarie per la messa in pratica delle operazioni da sferrare al momento della defezione italiana. A partire dal 27 luglio ebbe inizio il trasporto per via aerea della 2. Divisione paracadutisti del generale Bernhard Ramcke dalla Francia meridionale direttamente all'aeroporto di Pratica di Mare a sud di Roma: l'arrivo di sorpresa nei pressi della capitale di questa divisione scelta (previsto inizialmente per l'esecuzione del piano \"Schwartz\") giunse come un'assoluta novit\u00e0 per i comandi italiani e anche per lo stesso feldmaresciallo Kesselring, che non furono preventivamente avvertiti. Il 31 luglio si presentarono al comando di Kesselring a Frascati il generale Kurt Student, comandante dell'11\u00ba Corpo d'armata aviotrasportato, arrivato a Pratica di Mare per assumere il comando dei paracadutisti di Ramcke e coordinare le operazioni contro Roma, e il capitano delle SS Otto Skorzeny; i due ufficiali illustrarono al dubbioso feldmaresciallo i piani per \"Schwarz\" che sarebbero presto stati annullati da Hitler.\nIntanto dalle ore 12:00 del 26 luglio il feldmaresciallo Rommel aveva fatto ritorno da Salonicco a Rastenburg, lasciando il comando del fronte balcanico a un nuovo Gruppo d'armate F sotto il feldmaresciallo Maximilian von Weichs, e il 29 luglio assunse la guida a Monaco di un comando fittizio denominato \"Auffrischungsstab M\u00fcnchen\" per mascherare l'effettiva costituzione di un nuovo raggruppamento di forze che il 14 agosto si sarebbe trasferito a Bologna con la denominazione di Gruppo d'armate B e avrebbe assunto la direzione dell'operazione \"Achse\" nel nord Italia.\nAlle ore 02:15 del 26 luglio cominci\u00f2 a muovere la 305. Divisione fanteria, prima formazione tedesca a entrare in Italia per dirigere in Liguria, mentre la Panzergrenadier-Division \"Feldherrnhalle\" e la 715. Divisione fanteria si schieravano per assicurare il transito dei valichi alpini sul confine francese. Nonostante le rimostranze dei comandi italiani che in un primo momento cercarono di bloccare l'afflusso della divisione con dei pretesti, l'intervento del feldmaresciallo Kesselring presso il Comando Supremo il 1\u00ba agosto chiar\u00ec la situazione, e la 305. Divisione marci\u00f2 a piedi prima a Genova e poi a La Spezia. Contemporaneamente entrarono in Italia anche il 2 agosto la 76. Divisione fanteria, diretta a Savona, la 94. Divisione fanteria che a partire dal 4 agosto si diresse a Susa e poi ad Alessandria, e il quartier generale dell'87\u00ba Corpo d'armata del generale Gustav von Zangen che si stabil\u00ec l'11 agosto ad Acqui e assunse il comando delle tre divisioni tedesche appena arrivate.\nAnche al passo del Brennero si verificarono alcuni contrasti e spiacevoli incidenti tra le truppe tedesche in afflusso e i comandi e i reparti italiani; il feldmaresciallo Rommel preoccupato dalle notizie di un rafforzamento dei presidi italiani e del minamento dei valichi, invi\u00f2 a sud il \"kampfgruppe Feuerstein\", una parte della 26. Panzer-Division e la 44. Divisione fanteria con l'ordine di presentarsi come forze inviate per aiutare l'alleato contro il comune nemico. Il Comando Supremo a Roma e il generale Gloria (comandante del 26\u00ba Corpo d'armata di Bolzano) protestarono vivacemente e minacciarono di opporsi con le armi, ma dopo l'intervento di Kesselring del 1\u00ba agosto la crisi venne superata e i tedeschi poterono proseguire: la 44. Divisione fanteria raggiunse quindi Bolzano, prese possesso del passo e assicur\u00f2 le comunicazioni transalpine con il Reich.\nNell'atmosfera di grande tensione della notte del 25 luglio Hitler aveva in un primo momento deciso di trasferire subito in Italia le due divisioni scelte Waffen-SS \"Leibstandarte Adolf Hitler\" e \"Das Reich\", nonostante la precaria situazione sul fronte orientale. Le proteste del feldmaresciallo von Kluge e l'ulteriore peggioramento all'est costrinsero per\u00f2 il F\u00fchrer a rinunciare il 4 agosto al trasferimento della \"Das Reich\", e quindi solo la \"Leibstandarte\" arriv\u00f2 in Italia, dopo aver lasciato sul posto in Russia tutto il suo armamento pesante, e super\u00f2 il Brennero il 3 agosto, dirigendosi quindi tra Parma e Reggio Emilia. Le Waffen-SS vennero a loro volta seguite dalla 65. Divisione fanteria, che da Villach si trasfer\u00ec nel settore Ravenna-Rimini, e la 24. Panzer-Division (altra divisione distrutta a Stalingrado e ricostituita), che dal Tirolo arriv\u00f2 a Modena entro il 30 agosto. Dal 3 agosto il generale delle Waffen-SS Paul Hausser era arrivato a Reggio Emilia con il quartier generale del 2\u00ba \"Panzerkorps-SS\" per assumere il comando di tutte e tre le nuove divisioni in afflusso.\nL'ultima delle formazioni tedesche ad arrivare in Italia dopo il 25 luglio fu la 71. Divisione fanteria che dalla Danimarca raggiunse la zona a nord di Lubiana il 7 agosto e, a partire dal 25 agosto, incominci\u00f2 a entrare in Friuli su ordine del feldmaresciallo Rommel, timoroso di possibili misure ostili italiane e del minamento dei passi alpini orientali. Dopo che un nuovo duro contrasto con il Comando Supremo italiano, che fece temere scontri armati tra i due alleati, fu risolto dall'intervento del generale von Rintelen, la divisione avanz\u00f2 senza difficolt\u00e0 verso Gemona, Gorizia e Villa Opicina, presso Trieste e complet\u00f2 il suo schieramento in Venezia Giulia entro il 2 settembre.\n8 settembre 1943.\nFine di un'alleanza.\nSubito dopo la destituzione di Mussolini il nuovo governo tecnico-militare del maresciallo Badoglio si era affrettato, dopo aver proclamato ufficialmente la decisione di continuare la guerra a fianco del Terzo Reich, a rassicurare i dirigenti tedeschi della propria fedelt\u00e0 all'alleanza dell'Asse, mentre contemporaneamente aveva incominciato una serie di confusi tentativi di intraprendere negoziati segreti con gli alleati per uscire dalla guerra ed evitare le conseguenze di un repentino cambio di campo. La necessit\u00e0 di guadagnare tempo impose al nuovo governo italiano di fare mostra di fedelt\u00e0 all'alleanza, richiedendo la partecipazione pi\u00f9 attiva dell'alleato alla difesa della penisola e quindi l'afflusso di nuove divisioni della Wehrmacht, in questo modo per\u00f2 accrescendo la minaccia tedesca in Italia.\nI dirigenti italiani cercarono di controllare questa fase molto difficile alternando richieste di aiuto con ostruzionismi verso le forze tedesche in afflusso, e richiedendo la dislocazioni delle divisioni germaniche prevalentemente a sud, in prima linea; fin dall'incontro tra il feldmaresciallo Kesselring e il generale Ambrosio del 31 luglio si accesero discussioni sulla dislocazione e sul ruolo delle nuove divisioni tedesche. Alla conferenza di Tarvisio del 6 agosto, tra il ministro degli Esteri Raffaele Guariglia, il generale Ambrosio, Joachim von Ribbentrop e il feldmaresciallo Keitel, svoltasi nella tensione e con la minacciosa presenza delle SS di guardia, si evidenzi\u00f2 la sfiducia reciproca: Ambrosio richiese l'incremento delle divisioni tedesche da nove a sedici, ma schierate nell'Italia meridionale contro gli alleati, mentre Keitel e Warlimont affermarono che le nuove forze tedesche avrebbero dovuto schierarsi al centro-nord come riserva strategica.\nUn ultimo incontro si tenne a Bologna il 15 agosto tra il generale Roatta e Jodl, accompagnato da Rommel (appena nominato comandante del nuovo Gruppo d'armate B in Italia settentrionale) e dalla guardia SS della \"Leibstandarte Adolf Hitler\": i tedeschi acconsentirono a richiamare in Italia una parte della 4\u00aa Armata italiana dalla Francia meridionale ma si allarmarono per i progetti di Roatta relativi a uno schieramento delle forze tedesche che, in caso di defezione, sembrava esporle al rischio di rimanere isolate e di essere distrutte dalla forze alleate. L'incontro fu un fallimento e convinse i generali tedeschi, nonostante le assicurazioni di Roatta, dell'imminenza di un voltafaccia italiano.\nI preparativi in vista di un \"tradimento\" italiano quindi proseguirono rapidamente, precise disposizioni vennero diramate ai comandi subordinati che studiarono a loro volta piani operativi di dettaglio per agire con velocit\u00e0 e efficienza; la dirigenza tedesca si aspettava solo una debole resistenza da parte delle forze armate italiane e contava di risolvere subito la situazione. Vennero gi\u00e0 studiati dal generale von Horstig, rappresentante dell'Ufficio armamenti della Wehrmacht in Italia, i primi piani per la depredazione delle risorse e per la distruzione sistematica a scopi bellici degli impianti e delle infrastrutture nelle regioni meridionali. Alla fine del mese di agosto inoltre Hitler invi\u00f2 nella penisola i suoi nuovi rappresentanti: il diplomatico Rudolf Rahn, proveniente dall'amministrazione di Otto Abetz nella Francia di Vichy (al posto dell'ambasciatore von Mackensen) e il generale Rudolf Toussaint (ex plenipotenziario militare nel Protettorato di Boemia e Moravia) come addetto militare, al posto di von Rintelen.\nGi\u00e0 in precedenza il feldmaresciallo Kesselring aveva autorizzato, su ordine dell'OKW, il generale Hans Hube (comandante del 14\u00ba \"Panzerkorps\") a organizzare la ritirata delle sue forze (quattro divisioni) dalla Sicilia per ripiegare sul continente, manovra che Hube esegu\u00ec con grande abilit\u00e0 entro il 17 agosto (operazione Lehrgang). Quasi tutti i soldati tedeschi riuscirono, dopo aver condotto un'efficace ritirata combattuta, a passare lo stretto e anche gran parte del materiale pesante venne messo in salvo. Nei giorni seguenti il generale Hube schier\u00f2 il 14\u00ba \"Panzerkorps\", con la 16. Panzer-Division, la 15. Panzergrenadier-Division e la \"Hermann G\u00f6ring\", nell'area della costa campana tra Napoli e Salerno, mentre la 1. Divisione paracadutisti copriva la Puglia e il generale Herr, alla guida del 76\u00ba \"Panzerkorps\", assumeva la difesa della Calabria con una parte della 26. Panzer-Division e la 29. Panzergrenadier-Division, con l'ordine di condurre manovre ritardatrici in caso di un attacco alleato attraverso lo stretto.\nIn effetti il 3 settembre un corpo d'armata britannico dell'8\u00aa Armata del generale Montgomery attravers\u00f2 lo stretto a nord-ovest di Reggio Calabria (operazione \"Baytown\") senza incontrare molta resistenza e incominci\u00f2 cautamente ad avanzare lungo le strade costiere in direzione di Pizzo Calabro e Crotone; i tedeschi del 76\u00ba \"Panzerkorps\" non si fecero agganciare e condussero una lenta ritirata verso nord.\nIl difficile armistizio.\nDopo gli infruttuosi e velleitari tentativi da parte di personaggi di secondo piano (il consigliere d'ambasciata Blasco Lanza D'Ajeta, il funzionario del ministero degli esteri Alberto Berio, l'industriale Alberto Pirelli) di agganciare gli Alleati e aprire negoziati per un'uscita dell'Italia dalla guerra, possibilmente evitando le gravi conseguenze di una resa a discrezione e di una occupazione tedesca, il 12 agosto finalmente il generale Giuseppe Castellano (consigliere speciale del generale Ambrosio) part\u00ec da Roma per incontrare a Madrid l'ambasciatore britannico sir Samuel Hoare che, dopo aver informato Churchill, invi\u00f2 il generale italiano a Lisbona dove, il 17 agosto, ebbe luogo il primo colloquio concreto con gli inviati del Comando alleato, il generale Walter Bedell Smith e i consiglieri politici Kenneth W.Strong e George Frost Kennan.\nDi fronte alle perentorie richieste alleate, definitivamente stabilite dai governanti anglosassoni alla fine di luglio, di una totale resa incondizionata, il generale Castellano si trov\u00f2 in grande imbarazzo, visto che le istruzioni del governo Badoglio prevedevano ottimisticamente di poter contrattare l'uscita della guerra dell'Italia e una forte collaborazione militare alleata con un intervento massiccio di forze anglosassoni (addirittura quindici divisioni) con uno sbarco a nord e a sud di Roma contemporaneamente all'annuncio dell'armistizio per proteggere la capitale e affrontare la temuta reazione tedesca. Dopo un nuovo incontro tra il generale Castellano e Bedell Smith a Cassibile in Sicilia il 31 agosto in cui l'inviato italiano insistette nuovamente senza successo per conoscere i dettagli operativi alleati e in cui fu concordato l'intervento di una divisione aviotrasportata statunitense a Roma per proteggere la capitale e il governo italiano (operazione \"Giant II\"), il 1\u00ba settembre, dopo consultazioni tra il re, Badoglio, Guariglia e Ambrosio, venne comunicata via radio agli alleati l'accettazione delle condizioni d'armistizio.\nIl 3 settembre i generali Castellano e Bedell Smith firmarono quindi l'armistizio di Cassibile alla presenza dei rappresentanti governativi britannico (Harold Macmillan) e statunitense (Robert Murphy); sorse per\u00f2 un grave equivoco sui tempi dell'annuncio della resa italiana. Il governo Badoglio sper\u00f2 di poter guadagnare altro tempo per organizzare la resistenza alle forze tedesche e rimandare l'annuncio ufficiale almeno fino al 12 settembre. Solo la notte dell'8 settembre, il maresciallo apprese dal generale Maxwell Taylor in persona (il vicecomandante, arrivato in segreto a Roma, della 82\u00aa Divisione aviotrasportata statunitense di cui era previsto l'intervento secondo il piano \"Giant II\") che l'annuncio sarebbe stato fatto dal generale Eisenhower quella sera stessa. Badoglio protest\u00f2 e cerc\u00f2 inutilmente di rinviare ancora; estremamente preoccupati della reazione tedesca, i dirigenti e i generali italiani fecero una pessima impressione sul generale Taylor che consigli\u00f2 al comando alleato di rinunciare all'operazione \"Giant II\", destinata, a suo parere, a sicuro fallimento vista la disorganizzazione delle cospicue forze italiane raggruppate intorno a Roma.\nNella mattinata dell'8 settembre, mentre i bombardieri alleati colpivano con pochi risultati il quartier generale del feldmaresciallo Kesselring a Frascati e le flotte anglo-americane si avvicinavano al golfo di Salerno per effettuare lo sbarco (quello principale della 5\u00aa Armata del generale Mark Clark), il maresciallo Badoglio, sempre pi\u00f9 allarmato, invi\u00f2 un telegramma al generale Eisenhower per chiedere un rinvio dell'annuncio dell'armistizio. Il comandante in capo alleato, sostenuto da una perentoria comunicazione da Washington dei capi di Stato anglosassoni, respinse fermamente l'intempestiva richiesta, conferm\u00f2 le sue intenzioni in tono minaccioso e procedette anche ad annullare l'operazione \"Giant II\".\nAlle ore 18:00 dell'8 settembre si tenne al Quirinale un drammatico Consiglio della Corona con la presenza del re, Badoglio, Ambrosio, Guariglia, il generale Giacomo Carboni (capo del SIM e comandante del Corpo d'Armata Motocorazzato incaricato di difendere la capitale), i ministri della guerra, Antonio Sorice, della marina, Raffaele De Courten, dell'aviazione, Renato Sandulli, i generali Paolo Puntoni e De Stefanis, e il maggiore Luigi Marchesi. Di fronte alle chiare indicazioni comunicate dal generale Eisenhower e alle prime indiscrezioni trapelate sulle radio estere dell'armistizio, i dirigenti italiani, dopo accese discussioni in cui il generale Carboni arriv\u00f2 al punto di proporre di sconfessare l'operato di Castellano, dovettero convenire con l'opinione del maggiore Marchesi riguardo l'inevitabilit\u00e0 di onorare la parola data e confermare le notizie. Alle ore 18:30 il generale Eisenhower, da Radio Algeri, annunci\u00f2 ufficialmente l'armistizio e a sua volta Badoglio comunic\u00f2 la notizia dall'EIAR alle ore 19:42.\nI rappresentanti tedeschi a Roma nei giorni precedenti erano stati rassicurati da ripetute attestazione di fedelt\u00e0 all'alleanza espresse al pi\u00f9 alto livello; il 3 settembre (giorno della firma di Cassibile) Badoglio in persona conferm\u00f2 a Rahn la sua ferma decisione di rimanere a fianco della Germania, ancora il 6 settembre il generale Toussaint ritenne che gli italiani avessero respinto le dure richieste degli alleati. La mattina stessa dell'8 settembre Rahn si incontr\u00f2 con il re che gli assicur\u00f2 ancora la sua decisione di non capitolare, anche il generale Roatta nel pomeriggio gli ribad\u00ec telefonicamente che le notizie provenienti dall'estero erano solo una montatura propagandistica. L'ambasciatore Rahn fu quindi colto di sorpresa quando alle ore 19:00 dell'8 settembre, allertato da Berlino sulle notizie della conclusione di un armistizio, si rec\u00f2 da Guariglia che lo accolse subito confermandogli la notizia e comunicando l'uscita dell'Italia dalla guerra e dall'alleanza dell'Asse. Rahn replic\u00f2 con durezza prima di abbandonare in fretta Roma e recarsi insieme con Toussaint e il personale dell'ambasciata, a Frascati, sede del comando di Kesselring.\nNonostante la sorpresa iniziale, la risposta tedesca, accuratamente pianificata e organizzata nei dettagli operativi, fu tuttavia rapida e immediatamente efficace, Hitler, di ritorno alle ore 17:00 a Rastenburg dopo un soggiorno di alcuni giorni in Ucraina al quartier generale del feldmaresciallo Erich von Manstein, poco dopo apprese la notizia (proveniente da una trasmissione della BBC) dell'armistizio, e ag\u00ec con estrema decisione. Alle ore 19:50, pochi minuti dopo la conclusione dell'annuncio di Badoglio, l'aiutante del generale Jodl diram\u00f2 a tutti i comandi subordinati la parola in codice (\"Achse\") che automaticamente dava il via alle misure aggressive tedesche contro le forze armate italiane in tutti i teatri bellici del Mediterraneo.\nDissoluzione delle forze italiane nella penisola.\nIncertezza e confusione.\nI comandi superiori italiani avevano diramato, nelle settimane precedenti l'armistizio dell'8 settembre, una serie di disposizioni per istruire comandanti e truppe sul comportamento da tenere in caso di ritiro dalla guerra e di possibili aggressioni tedesche. Si trattava dell'ordine n. 111 dello Stato Maggiore del Regio Esercito del 10 agosto, della Memoria OP 44 del 26 agosto emessa in sole dodici copie dal generale Roatta (su istruzione del generale Ambrosio) e indirizzata ai comandi periferici maggiori, e dei promemoria n. 1 e n. 2 del 6 settembre, inviati dal Comando Supremo agli stati maggiori delle tre armi con indicazioni sulla dislocazione delle truppe nei vari teatri di operazioni.\nQueste direttive, generiche, poco dettagliate e quasi inapplicabili anche per eccessive misure di segretezza, si dimostrarono inefficaci e contribuirono, come del resto la stessa vaghezza del messaggio radiofonico del maresciallo Badoglio della sera dell'8 settembre, a confondere e rendere insicuri e indecisi i comandi periferici delle maggiori unit\u00e0 italiane di fronte all'assoluta novit\u00e0 del cambio di campo e all'aggressivit\u00e0 delle formazioni tedesche. La situazione delle forze armate italiane fu aggravata anche dalle contraddittorie disposizioni emanate dal generale Ambrosio la sera dell'8 settembre, che limitavano l'iniziativa a misure difensive in caso di attacchi tedeschi, e l'ordine del generale Roatta della notte del 9 settembre che esigeva soprattutto di evitare disordini e sedizioni tra le proprie truppe.\nDi fronte alla fredda efficienza delle formazioni tedesche che manifestarono subito dura aggressivit\u00e0 e richiesero, con minacce e intimidazioni, la resa o la collaborazione dei comandi dell'ex-alleato, i comandanti italiani, impauriti anche in modo decisivo dalla formidabile reputazione di capacit\u00e0 bellica della Wehrmacht, ben presto abbandonarono, tranne alcune eccezioni, ogni intenzione di resistere, mentre le truppe, senza ordini precisi e senza guida, spesso si sbandarono in massa.\nLa situazione dei tedeschi in Italia in realt\u00e0 si presentava difficile; mentre il feldmaresciallo Rommel, comandante del Gruppo d'armate B, aveva il compito pi\u00f9 facile di occupare le regioni settentrionali e sgominare la resistenza delle forze italiane presenti, il feldmaresciallo Kesselring, comandante del Gruppo d'armate C, si trov\u00f2 in grande difficolt\u00e0 l'8 settembre. Dopo aver subito il bombardamento aereo del suo posto comando a Frascati, riusc\u00ec solo fortunosamente a ricevere comunicazione della parola in codice \"Achse\" e apprese anche dell'inizio del massiccio sbarco alleato a Salerno, difesa solo da una parte della 16. Panzer-Division. In un primo momento il feldmaresciallo temette di non riuscire a contenere gli alleati e contemporaneamente eseguire la sua missione contro Roma, nel quadro dell'operazione \"Achse\".\nLo stesso OKW ipotizz\u00f2 la perdita delle otto divisioni tedesche schierate nell'Italia meridionale. Nei fatti Kesselring mostr\u00f2 notevole capacit\u00e0 e le truppe tedesche combatterono con abilit\u00e0 ed efficacia. Nonostante i consigli di Rommel di abbandonare rapidamente l'Italia del sud e ripiegare a nord sulla linea La Spezia-Rimini, Kesselring non solo riusc\u00ec a evitare l'isolamento e la distruzione delle sue forze, ma mise in difficolt\u00e0 la testa di ponte alleata di Salerno, contrattacc\u00f2 con qualche successo, dopo aver concentrato il 14\u00ba e il 76\u00ba \"Panzerkorps\" con tre divisioni corazzate e due divisioni Panzergrenadier, e organizz\u00f2 un'abile ritirata a nord di Napoli. Contemporaneamente con una parte delle sue forze riusc\u00ec a eseguire il piano \"Achse\" e occupare la capitale italiana.\nOccupazione di Roma.\nNell'area intorno alla capitale i comandi militari italiani avevano raggruppato, allo scopo di proteggere la dirigenza politico-militare e resistere a un eventuale intervento tedesco (possibilmente di concerto con le forze alleate), un notevole complesso di forze incentrato sul Corpo d'armata motocorazzato del generale Carboni, costituito dalle divisioni corazzate Ariete II e Centauro II e dalle divisioni fanteria Piave e Granatieri di Sardegna. Altre forze a disposizione della \"difesa di Roma\" erano la divisione fanteria Piacenza (dipendente dal 17\u00ba Corpo d'armata del generale Giovanni Zangheri), la divisione fanteria Sassari e alcuni battaglioni delle divisioni fanteria Lupi di Toscana e Re. Si trattava di circa soldati con 200 mezzi corazzati, forze numericamente superiori alle truppe tedesche presenti nell'area.\nSotto il comando dell'11\u00ba Corpo d'armata aviotrasportato del generale Student situato a Pratica di Mare, le forze tedesche erano costituite dalla 2. Divisione paracadutisti (passata al comando del generale Walter Barenthin), pronta a sud di Roma, e dalla 3. Panzergrenadier-Division (comandata dal generale Fritz-Hubert Gr\u00e4ser) che, rinforzata da un battaglione corazzato della 26. Panzer-Division (\"kampfgruppe B\u00fcsing\"), era raggruppata nella zona tra Orvieto e il lago di Bolsena a nord della capitale. Le due grandi unit\u00e0 disponevano di circa soldati con alcune centinaia di mezzi corazzati e furono immediatamente attivate dal feldmaresciallo Kesselring la sera dell'8 settembre: gi\u00e0 alle ore 20:30 venne attaccato il deposito di carburante di Mezzocamino e i paracadutisti tedeschi si misero subito in movimento da sud superando la sporadica resistenza della divisione Piacenza a Lanuvio, Albano e Ardea.\nDopo aver raggiunto il quartiere del EUR alle ore 21:30, la 2. Divisione paracadutisti sopraffece alcuni reparti della Piacenza e dei Granatieri di Sardegna e gi\u00e0 alle ore 22:00 raggiunse, lungo la via Ostiense, il ponte della Magliana. Mentre la 3. Panzergrenadier-Division, che avanzava da nord lungo le vie Aurelia, Cassia e Flaminia, venne fermata all'altezza del lago di Bracciano dallo sbarramento della Divisione corazzata Ariete II (comandata dal generale Raffaele Cadorna) e, dopo alcune trattative, sospese temporaneamente la manovra, i paracadutisti continuaronono la loro azione. Alla Magliana si accesero scontri violenti e i Granatieri di Sardegna, sostenuti da reparti corazzati della Ariete II, opposero resistenza; ma alle ore 02:00 del 9 settembre cadde l'aeroporto di Ciampino e alle 03:00 si diffuse la notizia dell'arrivo dei tedeschi a Tor Sapienza, sulla via Prenestina, a otto chilometri dal centro cittadino.\nLe notizie sempre pi\u00f9 preoccupanti spinsero durante la notte i dirigenti politico-militari italiani a prendere la decisione, dopo una serie di incerte direttive del generale Ambrosio e un suo tentativo di entrare in comunicazione con Kesselring, di abbandonare la citt\u00e0. Il generale Roatta invit\u00f2 il re e Badoglio a lasciare Roma per la via Tiburtina e, dopo aver ordinato alle sue truppe di cercare di ripiegare su Tivoli, part\u00ec a sua volta, abbandonando senza direttive il generale Carboni. Quest'ultimo inizialmente fugg\u00ec in borghese in piena notte per poi rientrare in citt\u00e0 la mattina del 10 settembre quando la situazione era ormai compromessa; il generale Umberto Utili, capo ufficio operazioni, il mattino del 9 settembre dichiar\u00f2 formalmente sciolto lo Stato maggiore generale, i comandi subordinati e i reparti di truppa mostrarono segni di smarrimento e confusione.\nIntanto alle ore 5:10 il sovrano e Badoglio, nonch\u00e9 alti ufficiali, dignitari e famigliari dei medesimi, erano partiti da Roma a bordo di sette automobili e, dopo un viaggio senza difficolt\u00e0, raggiunsero prima Pescara, attraverso Tivoli e Avezzano, e quindi Ortona. Qui si radunarono anche numerosi ufficiali fuggiti dalla capitale al seguito dei reali. A Ortona si imbarcarono sulla corvetta \"Baionetta\" il re, i suoi parenti, Badoglio, Ambrosio, Roatta; l'imbarcazione raggiunse alle ore 14:30 del 10 settembre Brindisi, gi\u00e0 raggiunta dalle truppe alleate che nel corso dell'operazione Slapstick avevano sbarcato, senza incontrare resistenza, la 1\u00aa Divisione paracadutisti britannica a Taranto e il 5\u00ba Corpo d'armata (con due divisioni) a Bari e Brindisi.\nNel frattempo le difese di Roma si erano definitivamente disgregate; a sud i paracadutisti tedeschi affrontarono una serie di scontri sporadici con i Granatieri di Sardegna e con reparti della Ariete II alla Magliana e alla Cecchignola. Alle ore 17:00 del 9 settembre la Magliana fu abbandonata e la 2. Divisione paracadutisti prosegu\u00ec la sua marcia, arrivando nella serata in vicinanza di Porta San Paolo. A nord i mezzi corazzati della 3. Panzergrenadier-Division avevano ripreso la loro avanzata e, dopo combattimenti contro il grosso della Ariete II, i tedeschi occuparono Manziana, Monterosi (alle ore 14:00) e Bracciano (ore 17:00); altri reparti tedeschi della divisione avanzarono verso Civitavecchia, mentre il gruppo corazzato B\u00fcsing raggiunse Cesano e La Storta.\nAlle ore 20:00 la divisione corazzata Ariete II, e la divisione Piave abbandonarono le loro posizioni e ripiegarono, secondo gli ordini, su Tivoli, mentre reparti delle divisioni Re e Sassari si schieravano lungo le vie Salaria e Cassia. Mentre i paracadutisti del maggiore Walter Gericke, dopo essersi lanciati alle ore 09:00 del mattino su Monterotondo per occupare il quartier generale dell'Regio Esercito (peraltro gi\u00e0 abbandonato), erano impegnati in duri combattimenti che si sarebbero conclusi con successo solo nella serata del 9 settembre, i reparti della 2. Divisione paracadutisti attaccarono Porta San Paolo, a due km da Piazza Venezia, difesa da unit\u00e0 dei Granatieri di Sardegna e anche da gruppi di volontari civili. I tedeschi, quasi tutti veterani, sopraffecero dopo alcuni duri scontri la resistenza e nella mattinata del 10 settembre arrivarono al centro della capitale.\nLa sera del 9 settembre il generale Siegfrid Westphal (capo di stato maggiore del Gruppo d'armate C) era gi\u00e0 entrato in trattative, su istruzione di Kesselring e Student, con il colonnello Giaccone, appartenente alla divisione corazzata Centauro II, la vecchia divisione M che, considerata infida, era stata lasciato dai comandi italiani lontano dai combattimenti. Con una serie di minacce e un \"ultimatum\" l'ufficiale tedesco riusc\u00ec a ottenne la capitolazione di Roma entro il pomeriggio del 10 settembre, dopo discussioni tra i generali Carboni e Sorice e il maresciallo Enrico Caviglia, mentre i cannoni tedeschi sparavano ormai direttamente dentro la citt\u00e0. Il generale Westphal promise di risparmiare la citt\u00e0 e autorizz\u00f2 anche la costituzione provvisoria di un comando piazza italiano guidato dal generale Carlo Calvi di Bergolo.\nQuesto effimero accordo sarebbe presto stato annullato dai tedeschi; entro il 15 settembre tutti i soldati italiani furono disarmati, il 23 settembre il generale Calvi di Bergolo fu arrestato e le forze tedesche (generale Stahel) e fasciste repubblicane (generale Chieli) assunsero il controllo completo della citt\u00e0, pur proclamando di mantenere lo \"status\" di \"citt\u00e0 aperta\". Tuttavia, tale status, mai riconosciuto dagli Alleati, fu sistematicamente sfruttato dai tedeschi che usarono la citt\u00e0 quale snodo logistico fondamentale per alimentare il fronte. Nel frattempo i reparti del Regio Esercito ripiegati su Tivoli si dissolsero; cospicui reparti delle divisioni Sassari, Piacenza e 211\u00aa costiera sfuggirono alla cattura e passarono le linee alleate, ma la maggior parte degli uomini delle dieci divisioni italiane presenti nell'area furono disarmati dai tedeschi e rinviati a casa, solo una minoranza fu internata o deportata. I tedeschi occuparono Roma al costo di un centinaio di morti e circa 500 feriti, le forze italiane, durante i frammentari scontri, ebbero 659 morti tra i soldati, 121 tra i civili e 204 altre vittime non identificate.\nDisgregazione delle forze italiane al sud.\nIl feldmaresciallo Kesselring, stabilito l'\u201cOberbefehlshaber S\u00fcd\u201d (Comando Supremo del Sud) dentro il super-bunker del monte Soratte, era strenuamente impegnato a evitare l'isolamento delle sue forze e a contenere l'attacco alleato sferrato in tre punti diversi (Salerno, Calabria e Puglia), riusc\u00ec ugualmente a controllare la situazione e a eseguire i compiti previsti dal piano \"Achse\". Riusc\u00ec a disgregare rapidamente le forze italiane presenti nel suo settore, a occupare la capitale e a disimpegnare reparti mobili da inviare al sud contro gli anglosassoni (la 3. Panzergrenadier-Division, reduce da Roma, fin dal 12 settembre marci\u00f2 su Salerno), ma dovette limitarsi a disarmare sommariamente la maggior parte dei soldati catturati, rinviandoli nelle loro case. Di conseguenza dei 102 340 soldati italiani caduti prigionieri del Gruppo d'armate C, solo 24 294 vennero trattenuti e quindi internati.\nIn Campania, le forze italiane erano deboli e vennero rapidamente sopraffatte dai tedeschi; il presidio di Napoli, dopo due giorni di resistenza venne disperso da una colonna corazzata tedesca e il suo comandante, colonnello Oliveri, fucilato. Il 19\u00ba Corpo d'armata si sciolse l'11 settembre dopo che il suo comandante, generale Del Tetto, abbandon\u00f2 il suo posto di comando per rifugiarsi in un convento; la divisione Pasubio, in fase di ricostituzione nell'area napoletana, venne subito disarmata, mentre nella zona di Salerno la 222\u00aa Divisione costiera venne attaccata e dispersa dalla 16. Panzer-Division e il suo comandante generale Ferrante Vincenzo Gonzaga ucciso.\nLa 7\u00aa Armata italiana era schierata, agli ordini del generale Mario Arisio, in Calabria, Basilicata e Puglia, regioni in cui le truppe tedesche erano scarse e in via di trasferimento verso nord. Il 9 settembre il quartier generale dell'armata a Potenza venne attaccato di sorpresa e conquistato dai tedeschi. Nel complesso, tuttavia la debolezza del forze tedesche e il rapido intervento degli alleati favor\u00ec i reparti italiani che in maggioranza mantennero la coesione. Il 9\u00ba Corpo d'armata (generale Roberto Lerici) difese la Puglia centro-settentrionale nonostante il cedimento della 209\u00aa Divisione costiera; il generale Nicola Bellomo ottenne un rilevante successo difendendo il porto di Bari fino all'arrivo degli anglo-americani, mentre pi\u00f9 a sud, il 51\u00ba Corpo d'armata del generale De Stefanis mantenne le posizioni tra Grottaglie e Lecce con le divisioni Legnano, Piceno e 210\u00aa costiera. Pi\u00f9 difficile fu la situazione del 31\u00ba Corpo d'armata del generale Mercalli che, con tre divisioni costiere e la divisione Mantova, era schierato in Calabria. Attaccato dai tedeschi del 76\u00ba \"Panzerkorps\", sub\u00ec perdite, mentre una parte del 185\u00ba reggimento paracadutisti decise di disertare e si aggreg\u00f2 alla 1. Divisione paracadutisti tedesca.\nIn Sardegna il generale Frido von Senger und Etterlin, comandante tedesco sul posto, ricevette ordine dal feldmaresciallo Kesselring di ripiegare in Corsica con la 90. Panzergrenadier-Division. La manovra ebbe pieno successo; le cospicue forze italiane del generale Antonio Basso, costituite dalle divisioni Nembo, Bari, Calabria e Sabauda e dalle divisioni costiere 203\u00aa, 204\u00aa e 205\u00aa, non entrarono in azione fino al 12 settembre e, comunque poco mobili, non ostacolarono per accordi presi in precedenza la manovra di ripiegamento delle forze meccanizzate tedesche che passarono in Corsica entro il 18 settembre con pochi feriti in una scaramuccia nei pressi di Oristano. Un battaglione della divisione paracadutisti Nembo decise di defezionare e pass\u00f2 dalla parte dei tedeschi.\nIn Corsica, dopo fasi confuse e trattative infruttuose, il generale Giovanni Magli, comandante del 7\u00ba Corpo d'armata costituito dalle divisioni Cremona e Friuli, attacc\u00f2 i tedeschi della brigata Waffen-SS \"Reichf\u00fchrer-SS\", mentre alcuni reparti francesi raggiunsero Ajaccio il 12 settembre. Il 13 settembre, dopo l'arrivo della 90. Panzergrenadier-Division dalla Sardegna, Bastia cadde in mano germanica, ma a questo punto il comando supremo della Wehrmacht ordin\u00f2 al generale von Senger di abbandonare l'isola e ripiegare su Piombino. I tedeschi riuscirono a evacuare la Corsica entro il 4 ottobre, nonostante gli attacchi degli italiani e delle crescenti forze francesi della 4\u00aa Divisione marocchina da montagna.\nIl 12 settembre un reparto di paracadutisti al comando del maggiore Harald-Otto Mors, con la partecipazione dell'ufficiale delle SS Otto Skorzeny che aveva eseguito la difficile missione di individuare le varie prigioni in cui era stato di volta in volta trasferito Mussolini, port\u00f2 a termine brillantemente la liberazione del Duce da campo Imperatore sul Gran Sasso (operazione \"Eiche\"), premessa indispensabile alla costituzione di un nuovo governo fascista collaborazionista come auspicato da Hitler.\nDisgregazione delle forze italiane al nord e al centro.\nLa situazione strategica sul terreno nell'Italia centro-settentrionale era molto pi\u00f9 favorevole alle truppe tedesche rispetto al settore meridionale della penisola. I reparti del Gruppo d'armate B del feldmaresciallo Rommel erano numerosi, lontani da possibili interferenze alleate, e schierati in modo da essere pronti a intervenire contro le unit\u00e0 italiane che erano molto meno preparate e prive di ordini precisi. Inoltre il comportamento di molti degli ufficiali comandanti favor\u00ec ancor pi\u00f9 la riuscita del piano \"Achse\": i comandi superiori locali italiani, preoccupati soprattutto di evitare disordini, distruzioni e ribellioni popolari, rifiutarono il concorso dei civili alla resistenza contro i tedeschi, sciolsero a volte autonomamente i propri reparti ed entrarono in trattative con gli ex alleati per favorire un tranquillo passaggio dei poteri. Anche la dirigenza civile delle grandi citt\u00e0 esegu\u00ec le disposizioni del capo della Polizia Carmine Senise, dirette a evitare disordini, e quindi prese contatto con le autorit\u00e0 tedesche, cercando di collaborare.\nIn queste circostanze il feldmaresciallo Rommel esegu\u00ec il suo compito con velocit\u00e0 ed efficienza, mentre gran parte dei reparti italiani si disgregarono rapidamente offrendo scarsa resistenza; le disposizioni sull'internamento dei militari furono rigidamente eseguite dal Gruppo d'armate B, furono catturati ufficiali e soldati di cui entro il 20 settembre gi\u00e0 furono trasferiti in Germania.\nIn Piemonte i tedeschi neutralizzarono rapidamente i reparti italiani presenti; a Torino, dove il generale Enrico Adami Rossi rifiut\u00f2 di armare i civili e intavol\u00f2 trattative, e a Novara, dove il generale Cosentino consegn\u00f2 prigioniero tutto il suo comando, i comandanti superiori non opposero resistenza, cedettero subito le armi e si consegnarono insieme con i propri reparti in disfacimento; reparti corazzati tedeschi entrarono minacciosamente a Torino e il generale Adami Rossi si arrese subito.\nIn Liguria, entro l'11 settembre le truppe tedesche dell'87\u00ba Corpo d'armata (76. e 94. Divisione fanteria) e del 51\u00ba Corpo d'armata (65. e 305. Divisione fanteria) occuparono tutte le posizioni, il 16\u00ba Corpo d'armata italiano, con le divisioni Rovigo e Alpi Graie, si dissolse e i tedeschi entrarono nel porto della Spezia, da dove per\u00f2 erano gi\u00e0 salpate le navi maggiori della flotta italiana.\nTra Emilia e bassa Lombardia, i reparti della 1. SS-Panzer-Division \"Leibstandarte SS Adolf Hitler\" si mossero alla mezzanotte dell'8 settembre in direzione delle citt\u00e0 di Parma, Cremona, Reggio Emilia, Piacenza, Modena, dove superarono con facilit\u00e0 la sporadica resistenza di alcuni reparti italiani.\nA Milano il comandante della piazza, generale Vittorio Ruggero, tergivers\u00f2 per 48 ore prima di concludere un accordo con un colonnello tedesco della 1. Panzer-Division SS; l'alto ufficiale italiano il 10 settembre sciolse praticamente senza combattere la divisione Cosseria, che era in fase di ricostituzione dopo le elevatissime perdite subite in Russia, mentre gi\u00e0 il giorno dopo i reparti tedeschi delle Waffen-SS ruppero l'accordo, occuparono Milano, e arrestarono il generale Ruggero che fu deportato in Germania insieme con i suoi soldati. Dopo una breve resistenza anche la guarnigione di Verona e il suo comandante, generale Guglielmo Orengo, furono disarmati e deportati dalle forze tedesche.\nI reparti italiani si disgregarono rapidamente anche in Trentino-Alto Adige, nonostante la costruzione del Vallo alpino in Alto Adige: entro il 9 settembre le due divisioni alpine del 35\u00ba Corpo d'armata del generale Alessandro Gloria (divisioni in ricostituzione Cuneense e Tridentina) vennero subito attaccate e disarmate dalla 44. Divisione fanteria tedesca, che era gi\u00e0 in posizione a sud del Brennero, e dalla brigata \"Doelha\"; solo a Rovereto alcune unit\u00e0 opposero resistenza fino alla mattina del 10 settembre prima di cedere le armi. In Emilia il 2\u00ba \"Panzerkorps-SS\" del generale Paul Hausser non ebbe difficolt\u00e0 a occupare il territorio e sgominare i deboli reparti italiani presenti: la 24. Panzer-Division e la \"Leibstandarte Adolf Hitler\" entrarono rapidamente a Modena e Bologna; la divisione 3\u00aa Celere, in ricostituzione in questa regione, venne disarmata e i soldati catturati.\nPi\u00f9 difficoltoso fu il compito della 71. Divisione fanteria tedesca di occupare il Friuli e la Venezia-Giulia; mentre le divisioni in riorganizzazione Julia e Sforzesca vennero disarmate, la divisione Torino oppose resistenza a Gorizia, dove si costituirono anche i primi gruppi combattenti operai. Inoltre in questa regione irruppero le formazioni partigiane slovene che si abbandonarono a sanguinose vendette sulla popolazione civile italiana. Solo alla fine del mese di settembre la 71. Divisione tedesca, con il sostegno di soldati italiani collaborazionisti entrati a far parte del nuovo fascismo repubblicano, riprese il controllo della situazione, respinse i partigiani slavi e occup\u00f2 tutto il territorio. A Trieste il generale Alberto Ferrero, dopo infruttuosi colloqui con esponenti politici antifascisti, entr\u00f2 in trattative con i tedeschi e poi abbandon\u00f2 la citt\u00e0, mentre novantamila soldati italiani nella regione si arresero senza combattere.\nNell'Italia centrale a nord di Roma la 5\u00aa Armata italiana al comando del generale Mario Caracciolo di Feroleto, con sede a Orte, si sciolse l'11 settembre, i soldati vennero disarmati e internati, la divisione Ravenna, con sede a Grosseto, e le formazioni costiere dell'alto Tirreno si disgregarono, i tedeschi entrarono nelle citt\u00e0; Livorno venne occupata gi\u00e0 il 10 settembre. A Firenze il generale Chiappa Armellini fece entrare subito i tedeschi, ad Arezzo il colonnello Chiari, a Massa il colonnello Laurei cedettero agli ex-alleati senza opporre alcune resistenza.\nIl Gruppo d'armate B complet\u00f2 quindi entro il 19 settembre il suo compito, occupando tutta l'Italia centro-settentrionale, disarmando e catturando gran parte dei soldati italiani e impadronendosi di un notevole bottino materiale costituito da 236 mezzi corazzati, cannoni campali, 536 pezzi anticarro, 797 pezzi contraerei, mitragliatrici, fucili. Vennero anche catturati oltre soldati alleati che erano tenuti prigionieri in Italia. Il feldmaresciallo Rommel inoltre organizz\u00f2 rapidamente il trasporto in Germania dei soldati italiani catturati che vennero inviati attraverso il Brennero parte in treno e parte a piedi.\nDissoluzione delle forze italiane all'estero.\nDisgregazione delle forze italiane in Francia e nei Balcani.\nIn Provenza la 4\u00aa Armata italiana del generale Mario Vercellino, costituita da soldati delle divisioni Pusteria, Taro e 2\u00aa Celere \"Emanuele Filiberto\", era gi\u00e0 in fase di rientro in Italia al momento della notizia dell'armistizio; il panico si diffuse subito tra le truppe, voci sull'aggressivit\u00e0 delle truppe tedesche e sulle draconiane misure prese dagli ex-alleati favorirono la demoralizzazione e la dissoluzione dei vari reparti in riflusso verso il confine. L'armata quindi, dispersa tra la Francia, il Piemonte e la Liguria, si disgreg\u00f2 in soli tre giorni dal 9 all'11 settembre sotto la pressione convergente delle forze tedesche del feldmaresciallo Gerd von Rundstedt in Provenza e quelle del feldmaresciallo Rommel in Italia.\nApprofittando della dissoluzione dei reparti italiani, i tedeschi occuparono rapidamente tutte le posizioni: in Provenza la 356. e la 715. Divisione fanteria entrarono a Tolone e raggiunsero il Varo, mentre la Panzergrenadier-Division \"Feldherrnhalle\" si stabil\u00ec sulla riviera fino a Mentone. Il valico del Moncenisio, difeso in un primo momento dagli italiani, fu attaccato con una manovra a tenaglia a partire dalla Francia (reparti della 715. e 157. Divisione fanteria) e dal Piemonte (reparti della \"Leibstandarte Adolf Hitler\", provenienti da Torino); i soldati italiani si arresero dopo aver fatto saltare una parte della galleria del Frejus. La maggior parte dei soldati della 4\u00aa Armata si sband\u00f2 e cerc\u00f2 di rientrare nelle proprie case, alcuni decisero di rimanere al fianco dei tedeschi, mentre cospicui nuclei scelsero di opporsi all'occupante e salirono sulle montagne costituendo, insieme con gruppi di civili antifascisti, i primi gruppi della resistenza partigiana in Piemonte. Il generale Vercellino decise infine, il 12 settembre, lo scioglimento formale, mentre il generale Operti mise al sicuro il tesoro dell'armata che poi sarebbe servito in parte per finanziare la resistenza.\nLe forze italiane schierate nei Balcani (Slovenia, Dalmazia, Croazia, Bosnia ed Erzegovina, Montenegro, Albania e Grecia) erano molto numerose (oltre 30 divisioni con circa soldati) e impegnate da oltre due anni in una logorante guerriglia contro le formazioni partigiane jugoslave e greche; i reparti erano raggruppati nella 2\u00aa Armata (generale Robotti) in Slovenia e Dalmazia, nella 9\u00aa Armata (generale Dalmazzo) in Albania, che dipendeva, insieme con le truppe schierate in Bosnia e Montenegro, dal Gruppo d'armate \"Est\" del generale Ezio Rosi e nella 11\u00aa Armata (generale Vecchierelli) in Grecia che dipendeva invece dal Gruppo d'armate E tedesco del generale Alexander L\u00f6hr.\nI soldati italiani erano estenuati dalla durezza della lotta antipartigiana, costellata di violenze, rappresaglie e repressioni, e si trovavano isolati in un territorio ostile frammischiati alle numerose divisioni tedesche (oltre 20 divisioni del Gruppo d'armate F del feldmaresciallo von Weichs e del Gruppo d'armate E del generale L\u00f6hr) e ai reparti collaborazionisti e nazionalisti croati che il 9 settembre, ruppero subito i legami con l'Italia e si affiancarono alla Germania nella lotta contro l'ex-alleato. Privi di comunicazioni terrestri con la madrepatria, con ordini confusi o reticenti, i reparti si disgregarono rapidamente e i soldati vennero disarmati, catturati e deportati nel Reich in gran numero. Tuttavia i soldati italiani, senza la possibilit\u00e0 di disperdersi nel territorio nazionale e di rientrare nelle proprie case, si batterono con maggiore determinazione e subirono dure perdite e sanguinose rappresaglie da parte dei reparti tedeschi.\nAlcuni reparti sfuggirono al nemico e si aggregarono alle formazioni partigiane slave o greche, partecipando alla successiva lotta di liberazione; inoltre le popolazioni furono spesso amichevoli e aiutarono i reparti sbandati. Nel complesso per\u00f2 le forze tedesche, meno numerose ma pi\u00f9 mobili, determinate e ben comandate, con la totale superiorit\u00e0 aerea, ebbero rapidamente la meglio, schiacciarono brutalmente le resistenze ricorrendo a fucilazioni sommarie di ufficiali, e occuparono tutte le regioni balcaniche catturando soldati italiani che furono deportati, circa uomini si unirono invece ai tedeschi, entrarono nelle formazioni partigiane, mentre altri soldati si dispersero nel territorio cercando di sopravvivere.\nI tre corpi d'armata della 2\u00aa Armata (5\u00b0, 11\u00b0 e 18\u00b0) in Slovenia, Croazia e Dalmazia furono attaccati da due divisioni croate e tre divisioni tedesche: il generale Gastone Gambara, comandante dell'11\u00ba Corpo, intavol\u00f2 trattative a Fiume e poi abbandon\u00f2 le sue truppe il 14 settembre che vennero catturate, anche Pola venne consegnata senza resistenza; l'11 settembre arrivarono alle divisioni in Dalmazia gli ordini di evitare la lotta nella fallace speranza di un rimpatrio pacifico, ma i reparti subordinati rifiutarono e si accesero combattimenti con i tedeschi. Le divisioni Cacciatori delle Alpi, Macerata e Isonzo si sciolsero, mentre la Murge e la Lombardia si difesero a Susak e Karlovac; la divisione Zara capitol\u00f2 il 10 settembre e i comandanti furono deportati, mentre a Spalato la divisione Bergamo si accord\u00f2 con i partigiani slavi e difese la citt\u00e0 fino al 27 settembre contro la 7. SS-Gebirgs-Division \"Prinz Eugen\" proveniente da Mostar, dopo la resa tre generali italiani e 46 ufficiali furono fucilati dai tedeschi. In Dalmazia anche la 1\u00aa Divisione Celere Eugenio di Savoia venne dispersa.\nIn Albania erano schierate le sei divisioni della 9\u00aa Armata del generale Dalmazzo; a Tirana era presente anche il quartier generale del Gruppo d'armate \"Est\" del generale Rosi. Privi di direttive precise, i comandanti italiani diedero prova di incertezza e scarsa volont\u00e0 combattiva; al contrario, i tedeschi, reparti del comando superiore \"Kroazia\" con due divisioni di cacciatori, una divisione da montagna e la 1. Panzer-Division, agirono rapidamente e con grande aggressivit\u00e0. Il mattino dell'11 settembre il comando del Gruppo d'armate \"Est\" venne circondato e il generale Rosi e i suoi ufficiali furono subito catturati, mentre il generale Dalmazzo non reag\u00ec all'attacco tedesco, non diram\u00f2 direttive di resistenza e intavol\u00f2 trattative con i tedeschi, affrettando lo sfacelo delle sue forze.\nLe divisioni Parma, Arezzo, Puglie e Brennero (il cui comandante generale Princivalle tenne un comportamento ambiguo) cedettero le armi e furono sciolte (la maggior parte della Divisione Brennero riusc\u00ec a reimbarcarsi per l'Italia, mentre gran parte degli uomini della Divisione Arezzo si unirono alle forze partigiane locali), mentre solo la divisione Firenze del generale Arnaldo Azzi, che affront\u00f2 la battaglia e fu sbaragliata dai tedeschi a Kruja (i suoi uomini confluirono poi nelle formazioni partigiane greche e jugoslave), e la divisione Perugia del generale Ernesto Chiminello, che vag\u00f2 per le montagne albanesi affrontando vari scontri con i tedeschi prima di arrendersi il 22 settembre (una piccola parte dei suoi uomini si erano prima imbarcati su navi giunte dall'Italia, mente altri si unirono ai partigiani) e subire le rappresaglie nemiche (il generale Chiminello venne fucilato insieme con 130 ufficiali), prolungarono la resistenza e cercarono di opporsi dai tedeschi. Oltre superstiti trovarono rifugio tra la popolazione, mentre il 21\u00ba Corpo d'armata da montagna tedesco si install\u00f2 a Tirana fin dal 10 settembre. In totale, circa militari italiani vennero catturati in Albania, mentre sfuggirono alla cattura e si dispersero nel Paese; parte di questi furono ospitati da famiglie del luogo in cambio del lavoro come braccianti, mentre molti altri morirono di fame e di stenti (documenti britannici stimano che nell'inverno 1943-1944 la mortalit\u00e0 tra i soldati italiani in Albania fosse di un centinaio di vittime al giorno).\nIn Bosnia-Erzegovina la divisione Messina resistette per quattro giorni, mentre la divisione Marche cerc\u00f2 di difendere Ragusa, ma i tedeschi finirono per schiacciare la resistenza e i generali comandanti italiani furono deportati o uccisi. In Montenegro, mentre la divisione Ferrara si disgreg\u00f2, l'Emilia difese le Bocche di Cattaro fino al 16 settembre prima di essere costretta alla resa, invece i soldati delle divisioni Venezia e Taurinense decisero di unirsi con i partigiani di Tito e costituirono la divisione partigiana Garibaldi che continu\u00f2 a combattere, nonostante qualche difficolt\u00e0 e violente incomprensioni con gli slavi, contro i tedeschi fino al marzo 1945.\nInfine anche nella Grecia continentale le incertezze e l'ambiguo comportamento degli ufficiali superiori italiani favorirono il rapido successo dei tedeschi; in questa regione le forze italiane, raggruppate nella 11\u00aa Armata con comando ad Atene, dipendevano dal Gruppo d'armate E del generale L\u00f6hr che disponeva di reparti inferiori di numero ma pienamente efficienti (tre divisioni di cacciatori, parte della 1. Panzer-Division e una divisione campale della Luftwaffe). Il generale Carlo Vecchiarelli, comandante della 11\u00aa Armata, dopo aver diramato un primo ordine in cui prescriveva di non prendere iniziative contro l'ex-alleato, ne emise un secondo il 9 settembre in cui, credendo alle assicurazioni su salvacondotti per rientrare in Italia, disponeva di evitare ogni resistenza e cedere le armi ai tedeschi senza combattere.\nDi conseguenza la maggior parte delle formazioni si disgregarono: le divisioni Forl\u00ec, Casale, Cagliari, Modena e Piemonte furono facilmente disarmate e i soldati catturati in attesa dell'internamento in Germania. Solo la 24\u00aa Divisione fanteria \"Pinerolo\", schierata in Tessaglia, rifiut\u00f2 gli ordini del generale Vecchiarelli; il generale Infante, dopo aver combattuto a Larissa, ripieg\u00f2 verso il massiccio del Pindo dove cerc\u00f2 di ottenere la collaborazione dei partigiani greci dell'EAM e dell'ELAS. Dopo un primo accordo i partigiani greci attaccarono gli italiani per impadronirsi delle armi e, mentre il generale Infante riusc\u00ec a rimpatriare, i soldati parte si dispersero tra le popolazioni civili e parte si arresero ai tedeschi.\nGli eventi nelle isole Ionie e nel Dodecaneso.\nI comandi tedeschi ritennero di grande importanza mantenere il possesso delle isole Ionie e del Dodecaneso, occupate da numerosi reparti italiani e considerate di grande rilevanza strategica come bastione aeronavale periferico contro possibili minacce alleate al fronte balcanico. Quindi i tedeschi si impegnarono in una serie di operazioni successive contro le isole pi\u00f9 importanti concentrando notevoli forze terrestri e aeree. Queste operazioni provocarono alcuni scontri armati sanguinosi contro le guarnigioni italiane e anche episodi tragici di violenza e repressione; i soldati italiani infatti cercarono di opporre resistenza grazie alla loro superiorit\u00e0 numerica, all'isolamento geografico delle isole e all'assistenza delle forze alleate.\nIn realt\u00e0 gli alleati, nonostante l'insistenza del Primo ministro britannico Churchill a favore di un vigoroso intervento anglo-americano nelle isole per supportare i presidi italiani e ottenere basi aeronavali preziose per un attacco in forze al fronte balcanico-meridionale della \"Fortezza Europa\", impegnarono solo deboli contingenti con scarso supporto aereo e quindi non poterono mutare il corso degli eventi che si svilupp\u00f2 progressivamente in favore della Wehrmacht.\nA Creta la divisione Siena venne subito neutralizzata e disarmata dalle forze tedesche presenti sull'isola (la brigata da fortezza \"Kreta\" e l'eccellente 22. Divisione fanteria d'attacco aereo, formazione veterana dei Paesi Bassi e di Sebastopoli); una parte dei soldati italiani si un\u00ec agli ex-alleati mentre la maggior parte degli uomini furono imprigionati e poi trasportati via mare sul continente, molti trasporti furono affondati e ci furono dolorose perdite. Anche l'isola di Rodi cadde rapidamente in mano tedesca: il governatore del Dodecaneso, l'ammiraglio Inigo Campioni, nonostante la superiorit\u00e0 numerica delle sue forze (divisioni Regina e Cuneo con uomini) rispetto alla divisione tedesca \"Rhodos\" del generale Kleeman ( soldati), gi\u00e0 il 12 settembre, demoralizzato dalle minacce tedesche di bombardamenti massicci, si arrese; il 13 settembre i tedeschi occuparono anche Scarpanto.\nReparti britannici sbarcarono invece a Lero e a Coo dove si affiancarono alle truppe italiane per contrastare l'intervento in forze di reparti tedeschi della 22. Divisione d'attacco aereo, ma, a causa del mediocre coordinamento, della maggiore efficienza tedesca e della netta superiorit\u00e0 aerea della Luftwaffe, i combattimenti terminarono con la vittoria della Wehrmacht e con la conquista delle isole. Coo cadde il 4 ottobre, i tedeschi catturarono 600 soldati britannici e 2 500 italiani e fucilarono un centinaio di ufficiali; a Lero, presidiata da soldati e marinai italiani, si svolsero scontri pi\u00f9 duri, dopo l'intervento di un contingente britannico di circa uomini. Il 12 novembre soldati tedeschi intervennero sull'isola via mare e con azioni aviotrasportate e, nonostante l'inferiorit\u00e0 numerica, ebbero il sopravvento entro il 16 novembre; britannici e italiani si arresero e il comandante dell'isola, ammiraglio Luigi Mascherpa venne successivamente processato per tradimento e fucilato insieme con l'ammiraglio Campioni dalle autorit\u00e0 di Sal\u00f2.\nI fatti pi\u00f9 tragici si verificarono nelle due isole ionie di Corf\u00f9 e Cefalonia, ritenute di decisiva importanza dal comando tedesco per proteggere le coste balcaniche da possibili sbarchi alleati. Il forte presidio italiano, costituito dalla divisione Acqui con soldati al comando del generale Antonio Gandin inizialmente non prese iniziative contro il debole contingente tedesco di soli soldati di truppe da montagna del tenente colonnello Hans Barge, e attese direttive precise. Il giorno 11 settembre i tedeschi presentarono un \"ultimatum\" intimando la resa, ma, dopo fenomeni di protesta e malcontento tra le truppe, decise a opporsi ai tedeschi, e dopo la chiara direttiva del 14 settembre, proveniente dalle autorit\u00e0 superiori di Brindisi, di attaccare gli ex alleati, il generale Gandin, che in un primo momento aveva deciso di cedere le armi, rifiut\u00f2 l'ultimatum e prese l'iniziativa di affrontare la battaglia.\nIl 15 settembre i tedeschi intervennero in forze dopo lo sbarco di cinque battaglioni di truppe da montagna della 1. Gebirgs-Division \"Edelweiss\" del generale Hubert Lanz, supportati da cannoni semoventi, e respinsero l'attacco italiano. Dopo una serie di scontri molto aspri, i tedeschi il 21 settembre passarono all'offensiva e costrinsero alla resa gli italiani alle ore 11:00 del 22 settembre, mentre Corf\u00f9, difesa dalle truppe del colonnello Luigi Lusignani si arrese il 25 settembre. Dopo la resa della divisione Acqui i tedeschi scatenarono una crudele rappresaglia e fucilarono il generale Gandin, circa 400 ufficiali e tra e soldati; la divisione Acqui, che aveva subito circa morti negli scontri del 15-22 settembre, fu totalmente distrutta, altri soldati, superstiti delle esecuzioni, perirono nei naufragi durante il trasporto via mare sulla terraferma.\nLa flotta italiana si sottrae alla cattura.\nLe potenze anglosassoni, sempre molto sensibili all'equilibrio navale e al controllo delle rotte marittime di rifornimento, richiesero espressamente nelle clausole dell'armistizio la consegna della flotta italiana; la scomparsa delle grandi navi di linea della Regia Marina avrebbe permesso di ridurre anche la consistenza delle squadre da battaglia alleate schierate nel Mediterraneo. Anche nelle vicende della Marina i quadri di comando italiani diedero prova di scarsa capacit\u00e0: il capo di Stato maggiore, l'ammiraglio Raffaele de Courten, informato preventivamente dell'armistizio, rimase indeciso fino alla sera dell'8 settembre se obbedire e consegnare la flotta o ordinare l'autoaffondamento. Inoltre De Courten tenne all'oscuro fino alla sera dell'8 settembre delle clausole armistiziali il comandante della squadra del Tirreno (con le corazzate moderne ancorate a La Spezia), ammiraglio Carlo Bergamini; solo in quel momento egli ordin\u00f2 al suo sconcertato sottoposto di salpare con le sue navi per dirigere inizialmente a La Maddalena.\nInoltre, subito dopo l'ammiraglio De Courten si un\u00ec alla fuga del re e Badoglio su Brindisi e non esercit\u00f2 pi\u00f9 la funzione di comando, lasciando tuttavia a Roma il sottocapo di stato maggiore Luigi Sansonetti il quale, nonostante la precariet\u00e0 della situazione in cui si trovava, riusc\u00ec a tenere i contatti radio con le navi che si stavano trasferendo nei porti Alleati fino al 12 settembre, giorno in cui ripass\u00f2 il comando a De Courten. L'ammiraglio Bergamini, dopo una riunione per convincere i suoi riluttanti ufficiali della necessit\u00e0 di obbedire, salp\u00f2 da La Spezia solo alle ore 03:00 del 9 settembre con la conseguenza che le navi italiane furono individuate in pieno giorno e attaccate alle ore 14:00 da aerei tedeschi che, impiegando nuove bombe radioguidate, provocarono il tragico affondamento della nave da battaglia con a bordo Bergamini che mor\u00ec nel naufragio insieme con 1 253 marinai.\nDopo questo tragico evento la flotta prosegu\u00ec finalmente verso Malta per consegnarsi agli alleati ma durante la rotta si verificarono ancora il danneggiamento da parte di aerei tedeschi della corazzata \"Italia\", e l'autoaffondamento dei cacciatorpediniere e al largo di Maiorca. A causa di una serie di ordini tardivi e confusi, andarono perduti anche i cacciatorpediniere Da Noli (saltato in aria in acque minate) e Vivaldi (colpito da aerei tedeschi) mentre, dopo essere inizialmente partiti per Civitavecchia con la missione di trasportare il re e i dirigenti politico-militari in Sardegna, tentavano di ricongiungersi con il grosso della flotta. La flotta partita da La Spezia raggiunse il 10 settembre le acque maltesi, dove erano gi\u00e0 confluite anche le navi partite dalla base navale di Taranto.\nNel complesso, tra gli ufficiali e i marinai della Regia Marina fu presente grande delusione per l'ordine di consegnarsi agli alleati e, anche se venne mantenuta la disciplina, non mancarono insubordinazioni, tentativi di impedire la consegna e casi di ammutinamento, come il breve episodio della corazzata a Pola. In totale, secondo i documenti britannici entro il 21 settembre, raggiunsero Malta e si consegnarono agli alleati 133 navi (in pratica tutte le unit\u00e0 maggiori ed efficienti), mentre circa un centinaio (in gran parte naviglio sottile, minore o inefficiente) caddero in mano tedesca nei porti; 39 unit\u00e0 si autoaffondarono, nella maggioranza dei casi per evitare di cadere in mano dell'ex alleato. Nonostante le limitate forze disponibili, le unit\u00e0 navali tedesche ottennero alcuni notevoli successi locali.\nAnche la Regia Aeronautica fu colta totalmente di sorpresa dall'armistizio, e anche in questa occasione le strutture di comando dimostrarono imprevidenza e inettitudine; il capo di Stato maggiore, generale Renato Sandalli, tenne all'oscuro i suoi subordinati fino al 5 settembre poi, la notte dell'8 settembre, part\u00ec a sua volta per Brindisi senza diramare gli ordini esecutivi della direttiva prevista (promemoria n. 1\") e cedette il comando al generale Giuseppe Santoro. Nelle basi sul territorio non giunsero disposizioni precise e non si effettuarono missioni di guerra contro l'ex-alleato che invece prese risolutamente l'iniziativa e occup\u00f2 rapidamente le basi aeree principali nell'Italia settentrionale dove erano raccolti la maggior parte degli aerei. Solo l'11 settembre il generale Santoro ordin\u00f2 finalmente a tutti i reparti di decollare per raggiungere le basi aeree occupate dagli angloamericani, mentre a Roma il generale Ilari, responsabile sul posto, entr\u00f2 in trattative e cedette ai tedeschi aerei e campi di volo. In totale su circa 800 aerei ancora operativi, solo 246 riuscirono a partire per il sud e a raggiungere le basi alleate, mentre i due terzi dei velivoli rimasero in mano tedesca, 43 aerei furono abbattuti in volo dai caccia della Luftwaffe. Alcuni reparti di caccia rimasero fedeli all'Asse e contribuirono alla costituzione dell'Aeronautica Nazionale Repubblicana.\nBilancio.\nIl comando dell'OKW gi\u00e0 il 10 settembre diram\u00f2 un primo comunicato annunciando il riuscito annientamento della macchina militare dell'ex-alleato. L'annuncio, formalmente inesatto visto che reparti italiani avrebbero combattuto a lungo in Corsica, nei Balcani e nelle isole greche mentre in Sardegna, Puglia e Calabria alcune divisioni erano ancora in armi, illustrava per\u00f2 la realt\u00e0 dei fatti: in soli due giorni il Regio Esercito, potenza militare occupante con pretese imperiali a fianco della Wehrmacht, si era dissolto nelle sue strutture di comando e nei suoi reparti principali di fronte all'attacco delle forze militari del Terzo Reich.\nLa Wehrmacht ottenne, con la riuscita di \"Achse\" e delle operazioni minori collegate, un rilevante successo strategico, mantenendo le posizioni strategiche pi\u00f9 importanti dello scacchiere mediterraneo e superando gravi difficolt\u00e0 operative; inoltre si impadron\u00ec di notevoli quantitativi di armi, equipaggiamenti e risorse materiali presenti negli arsenali italiani che servirono utilmente a integrare le decrescenti risorse della Germania. Vennero catturati quasi soldati italiani che in gran parte vennero trasferiti nel Reich come Internati Militari Italiani, senza il riconoscimento dello \"status\" di prigionieri di guerra e quindi impiegati nel lavoro obbligatorio nella macchina bellica tedesca.\nGli alleati, i cui obiettivi mediterranei, non prevedendo complesse operazioni combinate, erano limitati (far uscire l'Italia dalla guerra e impegnare una parte delle divisioni tedesche) e in cui erano presenti profondi contrasti tra americani e britannici riguardo alla pianificazione strategica, non seppero sfruttare il crollo dell'Asse e si limitarono a risalire la penisola con una faticosa campagna di quasi due anni che impegn\u00f2 molte risorse terrestri e aeree. In realt\u00e0 anche i tedeschi dovettero dirottare notevoli reparti mobili ed efficienti in Italia e nei Balcani, privandosi di truppe pi\u00f9 utili sui fronti principali orientale e occidentale, ma in questo modo allontanarono la guerra dalle regioni meridionali della Germania, protessero ricche regioni industriali importanti per la produzione di armamenti e ottennero l'obiettivo politico-propagandistico di ricostituire un governo italiano fascista formalmente ancora alleato del Terzo Reich.\nIl crollo repentino e totale dello Stato e della macchina militare italiana derivarono principalmente dagli errori dei dirigenti politico-militari, dal velleitarismo delle loro iniziative, dalla incomprensione dei reali rapporti di forza e degli obiettivi degli alleati, dalla decisione fondamentale di arrendersi agli alleati ma di non combattere contro i tedeschi. L'assenza di direttive precise diramate ai comandi subordinati, la prevalente importanza annessa alla salvaguardia personale e alla continuit\u00e0 istituzionale delle autorit\u00e0 dirigenti anche a scapito della capacit\u00e0 di resistenza delle forze armate, condussero alla dissoluzione delle truppe, nonostante alcuni episodi di valore e combattivit\u00e0, abbandonate senza guida agli attacchi e alle rappresaglie degli ex alleati.\nOperazione Achse in cifre.\nSoldati italiani disarmati dopo l'8 settembre.\nTotale: "}
{"id": "337340", "revid": "767487", "url": "https://it.wikipedia.org/wiki?curid=337340", "title": "Makrys Gialos", "text": "Makrys Gialos (), \u00e8 un ex comune della Grecia nella periferia di Creta (unit\u00e0 periferica di Lasithi) con 4.204 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Ierapetra.\nIl suo nome significa letteralmente Lungo litorale. Negli ultimi anni il turismo \u00e8 diventato una voce importante delle entrate locali soppiantando l'agricoltura, che, fondata su serre, alimentava gi\u00e0 da tempo un lucroso mercato delle primizie esportate soprattutto in Germania.\nGeografia fisica.\nMakrys Gialos confina ad ovest con il comune di Ierapetra, a nord con quello di Sitia, ad est con quello di Lefki mentre a sud \u00e8 bagnato dal mare Libico. La popolazione che nel 1991 era di 4009 anime \u00e8 salita nel 2001 a 4396. La superficie del comune \u00e8 di 159.229\u00a0km\u00b2. Sede del municipio \u00e8 il villaggio di Koutsour\u00e0 che dista 22\u00a0km da Ierapetra e 58\u00a0km da Agios Nikolaos."}
{"id": "337341", "revid": "15377", "url": "https://it.wikipedia.org/wiki?curid=337341", "title": "Lionel Andr\u00e9s Messi", "text": ""}
{"id": "337342", "revid": "15377", "url": "https://it.wikipedia.org/wiki?curid=337342", "title": "Lionel Andres Messi", "text": ""}
{"id": "337343", "revid": "116348234", "url": "https://it.wikipedia.org/wiki?curid=337343", "title": "Disequazione quadratica", "text": "Una disequazione si dice disequazione di 2\u00ba grado o quadratica se in essa, una volta ridotta in una delle forme seguenti, compaiono termini quadratici, cio\u00e8 potenze di ordine massimo uguale a 2.\nTutte le disequazioni quadratiche sono riconducibili, tramite le consuete semplificazioni a una forma del tipo:\nSegno del trinomio di 2\u00ba grado.\n\u00c8 dato il trinomio formula_5 con formula_6. Si vuole studiare il segno del trinomio, cio\u00e8 si vuole individuare per quali valori di x il trinomio \u00e8 positivo negativo o nullo.\nAnzitutto si calcolano le soluzioni dell\"'equazione associata\":\nSi distinguono tre casi: formula_8 , formula_9 e formula_10.\nCaso: delta positivo formula_8.\nSe il formula_8 l\"'equazione associata\" ha due soluzioni reali e distinte formula_13 e formula_14. In questo caso il trinomio \u00e8 scomponibile secondo la formula\nPer studiare il segno del trinomio basta studiare il segno del prodotto.\nAttenzione ci sono tre fattori: a, formula_16 e formula_17, il segno del prodotto si calcola mediante la nota regola dei segni. Infine bisogna ricordare che quando almeno uno dei fattori si annulla anche il prodotto, e quindi il trinomio, si annulla.\nIl tutto \u00e8 riassunto nelle due tabelle sottostanti.\nOsservazione. Il segno del trinomio ha lo stesso segno del coefficiente formula_18 all'esterno dell'intervallo delle due soluzioni dell'equazione associata, cio\u00e8 per formula_19, nell'intervallo delle due soluzioni il trinomio ha segno opposto a quello di formula_20.\nCaso: delta nullo formula_9.\nSe il formula_9 l\"'equazione associata\" ha due soluzioni reali e coincidenti formula_13 (si dice che formula_13 \u00e8 una soluzione doppia o ha molteplicit\u00e0 2). In questo caso il trinomio \u00e8 scomponibile secondo la formula\n\u00c8 fondamentale ricordarsi che il quadrato formula_26 \u00e8 sempre positivo o nullo, mai negativo. Il quadrato si annulla in formula_27.\nOsservazione. In questo caso il segno del trinomio ha lo stesso segno del coefficiente formula_18 eccetto in formula_27 dove il trinomio si annulla.\nCaso: delta negativo formula_10.\nSe il formula_10 l\"'equazione associata\" non ha soluzioni reali. \u00c8 per\u00f2 possibile valutare comunque il segno del trinomio evidenziandolo come somma di quadrati.\nformula_32\nNotare che nella somma formula_33 il primo termine \u00e8 un quadrato (dunque sempre positivo o nullo) e il secondo termine \u00e8 sempre positivo in quanto il formula_34 \u00e8 negativo per ipotesi.\nQuesta somma \u00e8 dunque sempre positiva.\nIl segno del prodotto e quindi del trinomio dipende unicamente dal coefficiente formula_18.\nRicapitolando quando formula_10\nOsservazione. In questo caso il trinomio ha SEMPRE lo stesso segno del coefficiente formula_18.\nMetodi di risoluzione delle disequazioni di secondo grado.\nSi consideri una disequazione di secondo grado scritta in forma normale:\nLa seguente procedura vale anche per gli altri tre casi con formula_45 formula_46 formula_47.\nEsempi.\nDiscriminante positivo.\nEsempio 1: formula_48.\nLa disequazione \u00e8 gi\u00e0 in forma normale formula_49\nEquazione associata: formula_50\nSchema del segno del trinomio\n asse x _____2______3_____\n segno ++++++0------0+++++\nSoluzioni\nSi chiede che il trinomio sia negativo o nullo (guardare il verso della disequazione in forma normale). Le soluzioni della disequazione sono i valori interni a 2 e 3, inclusi gli estremi: formula_54.\nAltri esempi con formula_8.\nEsempio 2: formula_56.\nLa disequazione \u00e8 gi\u00e0 in forma normale formula_57\nEquazione associata: formula_58\nSchema del segno del trinomio\n asse x ____-1____2____\n segno -----O++++0----\nSoluzioni\nSi chiede che il trinomio sia negativo (guardare il verso della disequazione in forma normale). Le soluzioni della disequazione sono i valori esterni a -1 e 2, esclusi gli estremi: formula_62.\nEsempio 3: formula_63.\nLa disequazione \u00e8 gi\u00e0 in forma normale formula_57\nEquazione associata: formula_65\nSchema del segno del trinomio\n asse x ____-2____2____\n segno -----O++++0----\nSoluzioni\nSi chiede che il trinomio sia positivo o nullo (guardare il verso della disequazione in forma normale). Le soluzioni della disequazione sono i valori interni a -2 e 2, inclusi gli estremi: formula_69.\nDiscriminante nullo.\nEsempio 4: formula_70.\nLa disequazione \u00e8 gi\u00e0 in forma normale formula_49\nEquazione associata: formula_72\nSchema del segno del trinomio\n asse x ____1____\n segno +++++0++++\nSoluzioni\nSi chiede che il trinomio sia positivo, quindi formula_75.\nAltri esempi con formula_9.\nEsempio 5: formula_77.\nLa disequazione \u00e8 gi\u00e0 in forma normale formula_49\nEquazione associata:\nSchema del segno del trinomio\n asse x ____1____\n segno ++++0++++\nSoluzioni\nSi chiede che il trinomio sia negativo, quindi la disequazione \u00e8 impossibile formula_81.\nEsempio 6: formula_82.\nLa disequazione \u00e8 gi\u00e0 in forma normale formula_57\nEquazione associata:\nSchema del segno del trinomio\n asse x ___-3____\n segno ----0----\nSoluzioni\nSi chiede che il trinomio sia positivo o nullo, quindi la disequazione ha soluzione solo formula_86.\nEsempio 7: formula_87.\nLa disequazione \u00e8 gi\u00e0 in forma normale formula_57\nEquazione associata:\nSchema del segno del trinomio\n asse x ___-3____\n segno ----0----\nSoluzioni\nSi chiede che il trinomio sia negativo o nullo, quindi la disequazione ha soluzione formula_91.\nDiscriminante negativo.\nEsempio 8: formula_92.\nLa disequazione \u00e8 gi\u00e0 in forma normale formula_57\nEquazione associata:\nSchema del segno del trinomio\n asse x ________\n segno --------\nSoluzioni\nSi chiede che il trinomio sia positivo, quindi la disequazione non ha soluzioni.\nAltri esempi con formula_10.\nEsempio 9: formula_96.\nLa disequazione \u00e8 gi\u00e0 in forma normale formula_49\nEquazione associata:\nSchema del segno del trinomio\n asse x ________\n segno ++++++++\nSoluzioni\nSi chiede che il trinomio sia positivo o nullo, quindi la disequazione ha soluzioni formula_91.\nEsempio 10: formula_100.\nLa disequazione \u00e8 gi\u00e0 in forma normale formula_57\nEquazione associata:\nSchema del segno del trinomio\n asse x ______\n segno ------\nSoluzioni\nSi chiede che il trinomio sia negativo, quindi la disequazione ha soluzioni formula_91.\nMetodo della parabola.\nSi consideri la disequazione formula_104 e la parabola formula_105.\nIn questo caso la disequazione \u00e8 risolta quando il trinomio di 2\u00ba grado \u00e8 positivo, cio\u00e8 quando y (l'ordinata) \u00e8 positiva, graficamente quando la parabola sta sopra l'asse x.\nProcedura per la risoluzione delle disequazioni di 2\u00ba grado con la parabola:\nDisequazione di quarto grado riconducibile ad un trinomio notevole.\nData una disequazione di quarto grado, con l'incognita elevata solamente alla quarta ed alla seconda, tale disequazione pu\u00f2 essere ricondotta ad un'altra disequazione, la cui incognita \u00e8 il quadrato dell'incognita della disequazione di partenza.\nEsempio formula_106\nSostituendo formula_107 si ha\nformula_108\nche si risolve come una normale disequazione facendo attenzione per\u00f2 che, alla fine, bisogner\u00e0 sostituire i risultati ottenuti con formula_109."}
{"id": "337344", "revid": "15377", "url": "https://it.wikipedia.org/wiki?curid=337344", "title": "Leo Messi", "text": ""}
{"id": "337351", "revid": "47767", "url": "https://it.wikipedia.org/wiki?curid=337351", "title": "Esox Lucius", "text": ""}
{"id": "337353", "revid": "1652134", "url": "https://it.wikipedia.org/wiki?curid=337353", "title": "Domenico Coggiola", "text": "Di famiglia astigiana originaria di Calliano, nacque a Voghera perch\u00e9 il padre, agrimensore, vi si era trasferito con la moglie incinta per un periodo di lavori. L'atto di nascita venne registrato anche nel Comune di Calliano. Laureato, esercit\u00f2 ad Asti e fu il primo a possedere e utilizzare nel suo ambulatorio di via Bonzanigo la strumentazione per i \"raggi X\".\nBiografia.\nFrequent\u00f2 le scuole ad Asti e si laure\u00f2 in medicina all'Universit\u00e0 di Torino. Fece parte dal 1918 del Partito Socialista Italiano e dal 1925 del Partito Comunista Italiano. Dopo l'8 settembre fece parte del CLN. Medico all'Ospedale Mauriziano di Torino, si adoper\u00f2 per proteggere alcuni ebrei e venne per questo arrestato e torturato. Liberato in seguito a uno scambio di prigionieri, raggiunse le formazioni partigiane nell'astigiano, dove rimase fino al 25 aprile.\nNella giunta Roveda (fine aprile 1945) fu nominato assessore alla sanit\u00e0 e nel 1946, con Negarville, ricevette la delega agli ospedali e all'igiene. Divenne sindaco di Torino nel maggio 1948, succedendo al compagno di partito Celeste Negarville. Il quadro politico degli anni precedenti era stato caratterizzato dalla scissione socialista del 1947 e dalla vittoria democristiana del 1948.\nLa giunta Coggiola si concentr\u00f2 sui problemi sociali legati alla ricostruzione: la riparazione di alloggi e ospedali e la costruzione di nuove infrastrutture (il nuovo aeroporto di Caselle, che nacque sotto la sua giunta, il potenziamento delle linee ferroviarie e la costruzione di trafori per la Francia e per la Svizzera). Il maggiore impegno fu dedicato al problema della mancanza di case: in un consiglio comunale del 20 maggio 1948 il sindaco dichiar\u00f2: \u00abNoi vogliamo fare le case popolari ad ogni costo!\u00bb. Il primo dicembre dello stesso anno, Coggiola annunci\u00f2 che il comune avrebbe richiesto un prestito di due miliardi di lire per avviare la costruzione di circa 4000 case popolari da edificare nei quartieri operai della citt\u00e0, Mirafiori, corso IV Novembre e via Fiochetto. Tuttavia la ricostruzione della citt\u00e0 avveniva nel disordine pi\u00f9 totale, senza un progetto urbanistico: il piano regolatore del 1946 verr\u00e0 attuato solo dieci anni dopo (sotto la giunta democristiana guidata da Amedeo Peyron).\nIl 16 luglio 1951 Coggiola si ritir\u00f2 da Palazzo Civico. Passer\u00e0 un quarto di secolo prima che un altro comunista venga eletto sindaco di Torino, Diego Novelli nel 1975.\nFu deputato al Parlamento nella II e III legislatura, dal 1953 al 1963. Deceduto nel 1971, la citt\u00e0 di Torino gli ha dedicato una via nel quartiere Mirafiori Sud."}
{"id": "337354", "revid": "301156", "url": "https://it.wikipedia.org/wiki?curid=337354", "title": "Hockey su slittino ai IX Giochi paralimpici invernali", "text": "Le gare di hockey su slittino alle paralimpiadi invernali del 2006 si sono svolte dall'11 al 18 marzo 2006 a Torino nell'impianto di Torino Esposizioni."}
{"id": "337357", "revid": "1543377", "url": "https://it.wikipedia.org/wiki?curid=337357", "title": "Curling in carrozzina ai IX Giochi paralimpici invernali", "text": "Le gare di curling in carrozzina alle paralimpiadi invernali del 2006 si sono svolte dal 12 al 18 marzo 2006 a Pinerolo, nel Palaghiaccio.\nPer la prima volta che il curling in carrozzina \u00e8 stato inserito nel programma dei Giochi Paralimpici invernali. Si \u00e8 svolto un unico torneo a 8 squadre nazionali miste."}
{"id": "337366", "revid": "767487", "url": "https://it.wikipedia.org/wiki?curid=337366", "title": "Catafilli", "text": "I catafilli sono foglie squamiformi, con funzione protettiva, povere o prive di clorofilla.\nSono catafilli le squame dei bulbi, dei tuberi e dei rizomi.\nNel bulbo della cipolla, si distinguono due tipi di catafilli: quelli esterni protettivi, di consistenza papiracea, e quelli interni carnosi, con funzione di riserva.\nIl fusto delle Cicadi \u00e8 ricoperto da catafilli."}
{"id": "337368", "revid": "834", "url": "https://it.wikipedia.org/wiki?curid=337368", "title": "Biathlon ai IX Giochi paralimpici invernali", "text": "Le gare di biathlon ai IX Giochi Paralimpici invernali si sono svolte dall'11 al 14 marzo 2006 a Pragelato.\nGare maschili.\n12,5 km - In piedi.\nPragelato - 11 marzo 2006\n12,5 km - Seduti.\nPragelato - 11 marzo 2006\n12,5 km - Disabili visivi.\nPragelato - 11 marzo 2006\n7,5 km - In piedi.\nPragelato - 14 marzo 2006\n7,5 km - Seduti.\nPragelato - 14 marzo 2006\n7,5 km - Disabili visivi.\nPragelato - 14 marzo 2006\nGare femminili.\n12,5 km - In piedi.\nPragelato - 11 marzo 2006\n10 km - Seduti.\nPragelato - 11 marzo 2006\n12,5 km - Disabili visivi.\nPragelato - 11 marzo 2006\n7,5 km - In piedi.\nPragelato - 14 marzo 2006\n7,5 km - Seduti.\nPragelato - 14 marzo 2006\n7,5 km - Disabili visivi.\nPragelato - 14 marzo 2006"}
{"id": "337371", "revid": "228587", "url": "https://it.wikipedia.org/wiki?curid=337371", "title": "Campionato italiano superturismo", "text": "Il Campionato italiano superturismo \u00e8 stato un campionato automobilistico italiano relativo a vetture turismo; il campionato ha vissuto vari cicli di vita relativi alle specifiche usate dalle auto, il primo dal 1987 al 1999 con vetture in specifiche prima S1-S2 e poi D2, il secondo \u00e8 partito dal 2002 ed \u00e8 durato fino al 2015 con l'utilizzo di regole e auto Super Production, l'ultimo, per le stagioni 2016 e 2017 con regole TCR.\nStoria.\nNel primo periodo (Il primo campione fu Gianfranco Brancatelli), la lotta per il titolo fu principalmente ad appannaggio dei team ufficiali BMW, Alfa Romeo e Audi (grazie alla trazione integrale e agli esperti Emanuele Pirro e Rinaldo Capello).\nIl campionato, caratterizzato da gare molto combattute, ebbe notevole successo di pubblico anche grazie alla copertura televisiva assicurata prima dalla Rai e dal 1994 da TMC, dove a commentare fu Giovanni Di Pillo e la regia curata da Mauro Valentinuzzi.\nCollegate al Superturismo erano le gare del Campionato Italiano Velocit\u00e0 Turismo gruppi A/N e in qualche caso gare di Targa Tricolore Porsche, Superformula e Trofeo Lamborghini.\nNel 1998 ci fu l'inizio della fine, dopo una travagliata vicenda collegata all'attribuzione tramite pubblico appalto della promozione della serie.\nDopo lungo tirare che port\u00f2 anche all'annullamento di un paio di gare si impose la \"Sponsor Service\" -appoggiata dalla Conti Editore proprietaria del settimanale \"Autosprint\"- che fece annullare l'appalto a favore della \"Salerno Corse\", promoter della serie Superturismo nel decennio precedente e artefice del suo successo.\nNel 2000 il campionato Superturismo, in preda al marasma pi\u00f9 completo, fu soppresso e le scuderie che ne facevano parte passarono nell\"Euro STC\", serie continentale a gestione italiana, primo passo verso la creazione dell\"ETCC\" -antesignano del \"WTCC\"- , che si ispir\u00f2 molto al campionato italiano.\nLe vetture Super 2000 che compongono il roster del WTCC furono poi importate anche in Italia per ricreare una serie nazionale Superturismo. Nel 2005 campione \u00e8 stato Alex Zanardi e si sono impegnate anche squadre ufficiali (Alfa, BMW e Seat) ma i livelli di partecipazione sono stati molto bassi.\nAlla fine del 2006 il Campionato \u00e8 stato soppresso. Le vetture che lo componevano hanno creato una nuova serie, l'ITCC, organizzata dal Gruppo Peroni di Roma. Ma neanche questa serie ha avuto il successo sperato tanto che nel 2008 \u00e8 stata accorpata nei ranghi del campionato turismo \"Driver's Trophy\". A vincere l'ultima edizione ITCC \u00e8 stato Massimo Arduini su Honda Accord della GPS-MC Motortecnica di Novate Milanese."}
{"id": "337372", "revid": "287204", "url": "https://it.wikipedia.org/wiki?curid=337372", "title": "Impero di Monomotapa", "text": "LImpero di Monomotapa, detto anche regno di Mutapa, fu un regno indigeno dell'Africa Meridionale che si estendeva lungo il territorio dell'attuale Zimbabwe e Mozambico. Fu fondato intorno al 1440 da re Mutoto, il quale guid\u00f2 la trib\u00f9 WaKaranga (oggi detta MaShona), di stirpe bantu, a insediarsi sulle rive dell'Oceano Indiano e da qui a creare un vasto impero, esteso tra il Kalahari e l'oceano lungo la direttrice del fiume Zambesi.\nLa civilt\u00e0.\nLa capitale di Monomotapa era la citt\u00e0 di Grande Zimbabwe che, con le mura ciclopiche in pietra e le caratteristiche torri coniche, si presenta come fulcro di una civilt\u00e0 prospera ed avanzata che basava la sua ricchezza sullo sfruttamento delle miniere d'oro e di ferro (prove archeologiche ne hanno localizzate 4000) e di conseguenza sulla lavorazione dei metalli.\nNaturalmente il commercio ricopriva un'importanza fondamentale, probabilmente un ruolo di mediazione era rivestito dagli arabi che gi\u00e0 da secoli erano insediati a Sofala, sulla costa del Mozambico, e nell'isola di Zanzibar; i rapporti con l'Oriente dovevano essere comunque molto stretti se nelle rovine delle citt\u00e0 Monomotapa sono state ritrovate rilevanti quantit\u00e0 di porcellane cinesi.\nIl sovrano di questo potente stato aveva il titolo di \"mwene a Mutapa\", ovvero \"re del Mutapa\". I Portoghesi fraintesero il significato di questa espressione e chiamarono lo Stato \"Monomotapa\".\nL'apogeo.\nIl regno giunse al suo apogeo con re Matope, figlio di Mutoto, per poi iniziare un lungo periodo di decadenza acuita dalla penetrazione dei portoghesi che si spinsero nel 1505 fin nel cuore del Monomotapa. I portoghesi non riuscirono a colonizzare il regno ma esercitarono comunque una certa influenza tanto da sostituirsi ai commercianti arabi e a convertire al cattolicesimo il re e i nobili Monomotapa.\nLa decadenza.\nNel XVII secolo inizi\u00f2 la decadenza del Mutapa.\nNel 1629 divenne vassallo dei Portoghesi.\nNel 1660 il regno sub\u00ec la secessione delle province meridionali sotto il clan dei Rozwi, il cui sovrano prese il titolo di Changamire.\nInoltre cessarono di pagare il tributo i territori orientali che permettevano di raggiungere le coste dell'Oceano Indiano: il quitev\u00e9 di Sofala ed il Manyika.\nA partire da tale momento i Portoghesi e lo Sciangamire si combatterono per il predominio sul Mutapa.\nI Rozwi acquisirono la supremazia nel 1663 e ridussero il Monomotapa a stato vassallo fino al 1694.\nDa tale data fino al 1712 il Mutapa ritorn\u00f2 vassallo dei Portoghesi e dal 1712 al 1720 fu nuovamente vassallo dei Rozwi.\nNel 1720 il Mutapa riconquist\u00f2 la propria indipendenza. Ma solo per un breve periodo. Infatti nel 1759, alla morte dell'ultimo mwene, l'ultima guerra successoria disintegr\u00f2 definitivamente lo Stato.\nGli epigoni.\nIl successore si ridusse a regnare su di un piccolo territorio nell'attuale Mozambico e nemmeno si fregi\u00f2 pi\u00f9 del titolo di \"mwene a Mutapa\".\nIl suo ultimo discendente fu sconfitto dai Portoghesi ai primi del Novecento.\nMalgrado i massacri che seguirono all'invasione, ancora oggi i discendenti del Monomotapa, chiamati MaShona, rappresentano circa l'85% della popolazione dell'odierno Zimbabwe.\nRiferimenti.\nLo scrittore rhodesiano Wilbur Smith, in diversi romanzi del ciclo dei Ballantyne, parla della cultura e delle tradizioni Mashona."}
{"id": "337375", "revid": "1605525", "url": "https://it.wikipedia.org/wiki?curid=337375", "title": "Sci alpino ai IX Giochi paralimpici invernali", "text": "Le gare di sci alpino ai IX Giochi paralimpici invernali si sono disputate dall'11 al 19 marzo 2006 a Sestriere, nella sub-area Borgata.\nGare maschili.\nDiscesa libera - In piedi.\nBorgata - 11 marzo 2006\nDiscesa libera - Seduti.\nBorgata - 12 marzo 2006\nDiscesa libera - Disabili visivi.\nBorgata - 12 marzo 2006\nSuper-G - In piedi.\nBorgata - 13 marzo 2006\nSuper-G - Seduti.\nBorgata - 14 marzo 2006\nSuper-G - Disabili visivi.\nBorgata - 14 marzo 2006\nSlalom gigante - In piedi.\nBorgata - 16 marzo 2006\nSlalom gigante - Seduti.\nBorgata - 17 marzo 2006\nSlalom gigante - Disabili visivi.\nBorgata - 17 marzo 2006\nSlalom speciale - In piedi.\nBorgata - 18 marzo 2006\nSlalom speciale - Seduti.\nBorgata - 19 marzo 2006\nSlalom speciale - Disabili visivi.\nBorgata - 19 marzo 2006\nGare femminili.\nDiscesa libera - In piedi.\nBorgata - 11 marzo 2006\nDiscesa libera - Seduti.\nBorgata - 12 marzo 2006\nDiscesa libera - Disabili visivi.\nBorgata - 12 marzo 2006\nSuper-G - In piedi.\nBorgata - 13 marzo 2006\nSuper-G - Seduti.\nBorgata - 14 marzo 2006\nSuper-G - Disabili visivi.\nBorgata - 14 marzo 2006\nSlalom gigante - In piedi.\nBorgata - 16 marzo 2006\nSlalom gigante - Seduti.\nBorgata - 17 marzo 2006\nSlalom gigante - Disabili visivi.\nBorgata - 17 marzo 2006\nSlalom speciale - In piedi.\nBorgata - 18 marzo 2006\nSlalom speciale - Seduti.\nBorgata - 19 marzo 2006\nSlalom speciale - Disabili visivi.\nBorgata - 19 marzo 2006"}
{"id": "337377", "revid": "110157", "url": "https://it.wikipedia.org/wiki?curid=337377", "title": "Contea di G\u00e4vleborg", "text": "La contea di G\u00e4vleborg o \"G\u00e4vleborgs l\u00e4n\" \u00e8 una delle contee o \"l\u00e4n\" della Svezia situata nella parte centrale del paese.\nConfina con le contee di Uppsala, V\u00e4stmanland, Dalarna, J\u00e4mtland e V\u00e4sternorrland, si affaccia inoltre sul mar Baltico.\nAree naturali.\nIn questa contea si trova il Parco nazionale Hamra e parte del Parco nazionale Farnebofj\u00e4rden."}
{"id": "337378", "revid": "228587", "url": "https://it.wikipedia.org/wiki?curid=337378", "title": "Lucertola (disambigua)", "text": ""}
{"id": "337383", "revid": "1305772", "url": "https://it.wikipedia.org/wiki?curid=337383", "title": "Contea di Gotland", "text": "La contea di Gotland o \"Gotlands l\u00e4n\" \u00e8 una delle contee o \"l\u00e4n\" della Svezia, situata a Gotland, la maggiore isola del mar Baltico.\nLa contea comprende un solo comune, Gotland.\nIl suo capoluogo Visby \u00e8 stato uno dei maggiori porti commerciali della Lega anseatica.\nTra gli anni 1969 e 1970 \u00e8 stato il set della serie televisiva per ragazzi \"Pippi Calzelunghe\".\nAree naturali.\nIn questa contea si trova il parco nazionale Gotska Sand\u00f6n."}
{"id": "337385", "revid": "1540383", "url": "https://it.wikipedia.org/wiki?curid=337385", "title": "Stefano De Luca", "text": "Biografia.\nAttivit\u00e0 politica.\n\u00c8 stato pi\u00f9 volte Consigliere e Assessore comunale di Palermo.\nAlle elezioni politiche del 1983 viene eletto alla Camera dei deputati con il Partito Liberale Italiano nella circoscrizione della Sicilia occidentale, venendo poi confermato anche alle successive elezioni del 1987 e del 1992.\n\u00c8 stato sottosegretario di stato alle finanze dal 1987 al 1994 nei governi, Goria, De Mita, Andreotti VI e VII, Amato e Ciampi.\nNel 1994 \u00e8 stato eletto europarlamentare nella lista di Forza Italia per la Sicilia e Sardegna in seguito ad un accordo di ospitalit\u00e0 tra detto partito e i liberali dell'Unione di Centro; aderisce al gruppo europeo dei Liberali Democratici e Riformatori.\nNel 1997 \u00e8 stato eletto Segretario del ricostituito Partito Liberale, carica ricoperta fino al 2014, anno in cui ha assunto la carica di Presidente Nazionale del medesimo Partito.\nAlle elezioni politiche del 2008, il PLI si \u00e8 presentato autonomamente con proprie liste in tutta Italia con la candidatura a premier di Stefano de Luca.\n\u00c8 direttore dell'organo ufficiale del Partito Liberale Italiano, \"Rivoluzione Liberale\".\nAlle elezioni politiche del 2018 \u00e8 candidato al Senato della Repubblica, in \"regione Campania\", come capolista della Lega nella quota proporzionale Napoli Sud-Salerno."}
{"id": "337391", "revid": "1543377", "url": "https://it.wikipedia.org/wiki?curid=337391", "title": "Sci di fondo ai IX Giochi paralimpici invernali", "text": "Le gare di sci di fondo ai IX Giochi paralimpici invernali si sono disputate dal 12 al 19 marzo 2006 a Pragelato.\nGare maschili.\n5 km - In piedi (Libera).\nPragelato, 11 marzo\n5 km - Seduti.\nPragelato, 11 marzo\n5 km - Disabili visivi (Libera).\nPragelato, 11 marzo\n10 km - In piedi (Classica).\nPragelato, 15 marzo\n10 km - Seduti.\nPragelato, 15 marzo\n10 km - Disabili visivi (Classica).\nPragelato, 15 marzo\nStaffetta 1x3,75 km + 2x5 km.\nPragelato, 17 marzo\n15 km - Seduti.\nPragelato, 18 marzo\n20 km - In piedi (Classica).\nPragelato, 19 marzo\n20 km - Disabili visivi (Classica).\nPragelato, 19 marzo\nGare femminili.\n5 km - In piedi (Libera).\nPragelato, 11 marzo\n2,5 km - Seduti.\nPragelato, 11 marzo\n5 km - Disabili visivi (Libera).\nPragelato, 11 marzo\n10 km - In piedi (Classica).\nPragelato, 15 marzo\n5 km - Seduti.\nPragelato, 15 marzo\n10 km - Disabili visivi (Classica).\nPragelato, 15 marzo\nStaffetta 3x2,5 km.\nPragelato, 17 marzo\n10 km - Seduti.\nPragelato, 18 marzo\n15 km - In piedi (Classica).\nPragelato, 19 marzo\n15 km - Disabili visivi (Classica).\nPragelato, 19 marzo"}
{"id": "337394", "revid": "123075894", "url": "https://it.wikipedia.org/wiki?curid=337394", "title": "Sauropsida", "text": "I sauropsidi, (Sauropsida), \u00e8 un clade che riunisce i rettili e gli uccelli.\nOrigine della suddivisione.\nIl termine, contrapposto a theropsidi, o Synapsida, coniato nel 1916 da E.S. Goodrich, definisce una divisione, ancora in itinere per diventare classe.\nIl raggruppamento non \u00e8 formale, ma \u00e8 supportato a livello anatomico almeno per circolazione sanguigna e sistema nervoso centrale, nonch\u00e9 filetico, mentre parafiletico sarebbe il considerare i rettili, escludendo gli uccelli, una classe.\nEssendo attualmente sauropsida sinonimo di reptilia, ma essendo la tassonomia una scienza dinamica, si preferisce non reindirizzare direttamente la voce.\nNel 2004, Benton, propone una suddivisione, collocando il Taxa a livello di classe, escludendo gli uccelli ed escludendo i rettili con struttura cranica differente, questi ultimi destinati, nel periodo Carbonifero, ad evolvere verso i Mammiferi, ma la tassonomia del gruppo, su basi filogenetiche, rimane ancora dibattuta.\nnel 2005, Vidal e Hedges con un articolo su Nature e su Comptes Rendus Biologies preparano gi\u00e0 la rivoluzione per la riclassificazione dei rettili, sicuramente degli squamata, e forse anche degli uccelli.\nFilogenesi.\n Sauropsida\n |--Anapsida\n | |--Mesosauridae (Estinti)\n | `--Parareptilia\n | |--Millerettidae (Estinti)\n | |--Bolosauridae (Estinti)\n | `--Procolophonomorpha\n | |--Procolophonia\n | | |--Procolophonidae (Estinti)\n | | `--Pareiasauridae (Estinti)\n | `?-Testudines (tartarughe)\n `--Eureptilia\n |--Captorhinidae (Estinti)\n `--Romeriida\n |--Protorothyrididae (Estinti)\n `--Diapsida\n |--Araeoscelidia (Estinti)\n |--Avicephala (Estinti)\n `--Neodiapsida\n |?-Younginiformes (Estinti)\n `--+--Lepidosauromorpha\n | |?-Euryapsida\n | | |?-Sauropterygia (Estinti)\n | | `?-Ichthyopterygia (Estinti)\n | `--Lepidosauriformes\n | `--Lepidosauria\n | |--Sphenodontida (inclusi Tuatara)\n | `--Squamata (inclusi Sauri, Mosasauri e Ofidi)\n `--Archosauromorpha\n |?-Choristodera (Estinti)\n |--Trilophosauridae (Estinti)\n |--Rhynchosauridae (Estinti)\n |--Prolacertiformes (Estinti)\n `--Archosauriformes\n |--Proterosuchidae (Estinti)\n |?-Erythrosuchidae (Estinti)\n |--Euparkeriidae (Estinti)\n `--+--Proterochampsidae\n `--Archosauria\n |--Crurotarsi (inclusi Coccodrilli)\n `--Ornithodira\n |--Pterosauromorpha (Estinti)\n `--Dinosauromorpha (inclusi Dinosauri, includenti Aves [Uccelli])"}
{"id": "337399", "revid": "1452073", "url": "https://it.wikipedia.org/wiki?curid=337399", "title": "Tricorder", "text": "Il tricorder \u00e8 un oggetto di fantasia utilizzato nella nota serie di telefilm di fantascienza \"Star Trek\". \u00c8 sostanzialmente un computer multifunzione dotato di avanzati sensori.\nApparso per la prima volta nella serie classica di \"Star Trek\", \u00e8 andato evolvendosi nel corso delle varie serie, arricchendosi di nuove funzioni e diminuendo visibilmente di dimensioni. Dalla serie classica di \"Star Trek\", nella quale aveva le dimensioni di un registratore da portare con una tracolla, ai nuovi modelli di \"\", comodamente trasportabili con una mano.\nNe esistono alcune varianti, specializzate in ambiti diversi: solitamente le sue funzioni sono di rilevamento e registrazione di fonti energetiche, radiazioni di vari tipi e basilari funzioni di hacking e programmazione, mentre in infermeria vengono utilizzati appositi tricorder medici che misurano i parametri vitali dei pazienti, e ne esistono di appositi per le sezioni di ingegneria, che permettono di analizzare i motori delle navi stellari."}
{"id": "337404", "revid": "74801", "url": "https://it.wikipedia.org/wiki?curid=337404", "title": "Contea di Dalarna", "text": "La contea di Dalarna o Dalecarlia (in svedese \"Dalarnas l\u00e4n\") \u00e8 una delle contee o \"l\u00e4n\" della Svezia situata nella parte centrale del paese. Il nome significa \"le valli\" (\"en dal\" = una valle).\nConfina con le contee di J\u00e4mtland, G\u00e4vleborg, V\u00e4stmanland, \u00d6rebro e V\u00e4rmland e con le contee norvegesi di Innlandet e Tr\u00f8ndelag.\nEconomia.\nArtigianato.\nNelle zone della Dalarna \u00e8 nato uno dei simboli della Dalarna stessa e di tutta la Svezia, il \"Dalah\u00e4st\" (\"Cavallo di Dala\" in italiano), un cavallo scolpito artigianalmente nel legno, poi dipinto di colori sgargianti come il rosso e il bianco. Il primo \"Dalah\u00e4st\" fu fatto appunto nella zona della Dalarna, da un padre che aveva una piccola azienda artigiana, per la figlioletta, come regalo. Il cavallo ebbe successo, e si \u00e8 tramandato di generazione in generazione. Oggi, come spesso succede per le tradizioni, diventando un simbolo commerciale, un souvenir svedese, la figura del cavallo si \u00e8 mercificata, e oggi vengono prodotti anche altri animali \"Dala\", sempre fatti e dipinti artigianalmente, si possono trovare statuette raffiguranti cammelli, mucche, maiali e cervi. Il pi\u00f9 famoso intagliatore di Cavalli di Dala fu Tysk Anders Gunnarsson\nAree naturali.\nIn questa contea si trovano il Parco nazionale Fulufj\u00e4llet, il Parco nazionale T\u00f6fsingdalen e parte del Parco nazionale Farnebofj\u00e4rden."}
{"id": "337406", "revid": "1318658", "url": "https://it.wikipedia.org/wiki?curid=337406", "title": "Peppino e Violetta", "text": ""}
{"id": "337427", "revid": "110157", "url": "https://it.wikipedia.org/wiki?curid=337427", "title": "Contea di Blekinge", "text": "La contea di Blekinge (\"Blekinge l\u00e4n\" in svedese) \u00e8 una delle contee (\"l\u00e4n)\" della Svezia situata nella parte meridionale del paese. Coprendo lo 0,7% dell'area totale della Svezia, Blekinge \u00e8 la contea pi\u00f9 piccola del paese. Il suo capoluogo \u00e8 Karlskrona.\nConfina con le contee di Sk\u00e5ne, Kronoberg, Kalmar e si affaccia sul mar Baltico."}
{"id": "337439", "revid": "2128848", "url": "https://it.wikipedia.org/wiki?curid=337439", "title": "Iguana", "text": "Il genere Iguana \u00e8 il genere tipo della famiglia Iguanidae. Nonostante il termine sia genericamente utilizzato per riferirsi a tutti i rappresentanti della famiglia o esteso addirittura ad altre specie del pi\u00f9 ampio infraordine Iguania, il genere comprende le sole 2 specie \"Iguana iguana\" e \"Iguana delicatissima\", ovvero le iguane in senso stretto.\nDescrizione.\nLe iguane sono molto simili alle lucertole, ma di dimensioni maggiori. Allo stato adulto possiedono una caratteristica cresta sul dorso, molto pi\u00f9 evidente nei maschi che nelle femmine. La testa delle femmine \u00e8 arrotondata, quella dei maschi triangolare.\nIn natura possono raggiungere anche la lunghezza di 2,5 m mentre in cattivit\u00e0 a causa della diversa alimentazione e del diverso ambiente crescono fino a 1m. Esemplari di queste dimensioni sono ormai rari a causa della distruzione dell'habitat, distruzione che in molte zone provoca sovrappopolazione e conseguente riduzione delle dimensioni. Altre cause sono l'industria degli animali da compagnia e il fatto che molte persone in centro e in Sudamerica considerino questi animali una leccornia. Non \u00e8 cacciata per necessit\u00e0, ma come specialit\u00e0 gastronomica.\nAlcune iguane vivono tutta la vita sopra dei grandi alberi e scendono al suolo solo per deporre le uova, accoppiarsi o per spostarsi in un'altra zona. Altre vivono in muri di case, abitate o meno anche nel centro di citt\u00e0, rovine archeologiche, oppure sottoterra specialmente in zone vicine al mare dove scavano profonde tane. Di mattina al nascere del sole si svegliano e vanno a cercare il punto pi\u00f9 diretto al sole, dove rimangono per qualche ora.\nEssendo rettili non possono regolare la loro temperatura e quindi devono mettersi all'ombra nelle ore pi\u00f9 calde della giornata. La loro dieta \u00e8 erbivora, anche se nello stomaco di questi sauri sono stati talvolta ritrovate tracce di insetti; l'interpretazione pi\u00f9 comune \u00e8 che fossero stati ingoiati per caso. Studi pi\u00f9 recenti fanno pensare che la percentuale di carne ingerita dipenda dalle condizioni ambientali. Passano la notte in un rifugio-tana per nascondersi ai predatori. Animale estremamente resistente, resiste senza danni a cadute da 10/15 metri e se minacciato da un predatore \u00e8 un eccellente nuotatore per cui a volte lo si pu\u00f2 incontrare attraversando i canali delle lagune costiere.\nHa eccellente udito e buona vista, distingue sicuramente alcuni colori ed \u00e8 particolarmente ghiotto di fiori di ibisco rosso e foglioline tenere di basilico. I maschi a volte ingaggiano combattimenti per dispute territoriali e hanno un harem di femmine il cui numero varia secondo la ricchezza di cibo e di rifugi disponibili nel territorio stesso.\nDistribuzione e habitat.\nLe iguane sono proprie del Sudamerica. Vivono infatti nella fascia che va dal Messico meridionale fino al Brasile centrale, al Paraguay, alle Gal\u00e1pagos, alla Bolivia, e ai Caraibi.\nIn cattivit\u00e0.\n\u00c8 possibile l'allevamento in cattivit\u00e0 in un terrario, cio\u00e8 un apposito contenitore di misura adeguata (200\u2013300\u00a0cm di lunghezza, 150\u00a0cm di larghezza,180\u2013200\u00a0cm di altezza) che presenti caratteristiche simili al loro ambiente naturale. Per far ci\u00f2 \u00e8 necessario tenere presente che tipo di animale si alleva per regolare le caratteristiche di temperatura ed umidit\u00e0 appropriate. Cosa molto importante \u00e8 che l'ambiente abbia zone a temperature diverse per permettere all'animale di regolare la sua temperatura corporea: una fascia di temperatura intorno a 20-22 \u00b0C per la notte e intorno a 35-40 \u00b0C di giorno con un'umidit\u00e0 intorno al 70-80%. Dato che il maschio adulto pu\u00f2 arrivare ai 1,5-1,8 m e la femmina ha dimensione decisamente inferiori, le dimensioni del rettilario devono adeguarsi alla crescita dell'animale. Il contenitore dovr\u00e0 avere ai due lati due aperture orizzontali, una in alto ed una in basso, per permettere il ricambio di aria l'illuminazione a incandescenza e una lampada per la crescita dell'iguana, pezzi di alberi all'interno che hanno il duplice scopo di abbellire l'ambiente e di permettere alle iguane di spostarsi all'interno del terrario per regolare la temperatura corporea. \u00c8 molto importante che il riscaldamento provenga dall'alto perch\u00e9 i rettili nella parte bassa del corpo non sono protetti come nella parte alta, cosa che potrebbe portare ad ustioni serie. Le lampade a resistenza devono essere protette dal contatto diretto con il rettile. I vetri di protezione non devono filtrare i raggi fondamentali per il rettile."}
{"id": "337442", "revid": "661526", "url": "https://it.wikipedia.org/wiki?curid=337442", "title": "Barbapap\u00e0 (album)", "text": "Barbapap\u00e0, pubblicato nel 1975, \u00e8 un album del cantautore Roberto Vecchioni assieme al coro Le Mele Verdi (all'epoca formato solamente da bambine) che raccoglie le sigle dell'omonima serie televisiva.\nIn occasione della messa in onda della prima serie dei \"Barbapap\u00e0\", serie animata francese di grande successo anche in Italia, fu realizzato un relativo album contenente la colonna sonora del cartone, incisa dal cantautore Roberto Vecchioni assieme al coro Le Mele Verdi. \nI brani italiani, scritti nella versione originale olandese da Joop Stokkermans (musica) e Harrie Geelen (testi), furono adattati in italiano ed interpretati da Vecchioni, eccetto \"La canzone di Barbottina\", \"Rosso, bianco verde e blu\", \"La canzone di Barbalal\u00e0\" e \"Barbabella, bella, bella\" cantate solo da \"Le Mele Verdi\".\nEdizioni.\nIl disco \u00e8 stato pubblicato in due edizioni in LP: la prima, l'11 settembre 1975 su etichetta Philips con il numero di catalogo 9299 722, contenente i testi nella busta interna e la seconda su etichetta \"Fontana\" con numero di catalogo 9286 870 per la serie \"Fontana Special\". Non esistono versioni in CD, download digitale o per le piattaforme streaming."}
{"id": "337447", "revid": "1573940", "url": "https://it.wikipedia.org/wiki?curid=337447", "title": "Iguanidae", "text": "Gli Iguanidi (Iguanidae ) sono una famiglia di sauri che comprende 38 specie comunemente chiamate iguane.\nDescrizione.\nCi\u00f2 che distingue gli iguanidi dagli altri lacertiformi \u00e8 la dentatura, disposta internamente nella mandibola ed un pi\u00f9 resistente esoscheletro a livello del muso.\nBiologia.\nQuesti rettili sono principalmente ovipari.\nTassonomia.\nLa famiglia Iguanidae comprende 8 generi e 38 specie:"}
{"id": "337448", "revid": "486946", "url": "https://it.wikipedia.org/wiki?curid=337448", "title": "Riograndenser Hunsr\u00fcckisch", "text": ""}
{"id": "337465", "revid": "767487", "url": "https://it.wikipedia.org/wiki?curid=337465", "title": "Iguania", "text": "Iguania \u00e8 un infraordine di sauri che comprende iguane, camaleonti e agame.\nGli Iguania pi\u00f9 antichi noti provengono dal Cretacico superiore della Mongolia (ad esempio \"Saichangurvel\").\nSistematica.\nL'infraordine Iguania comprende le seguenti famiglie"}
{"id": "337472", "revid": "726373", "url": "https://it.wikipedia.org/wiki?curid=337472", "title": "Jack Earle", "text": ""}
{"id": "337491", "revid": "125869184", "url": "https://it.wikipedia.org/wiki?curid=337491", "title": "Lacertilia", "text": "Le lucertole (Lacertilia ), nei paesi di lingua latina pi\u00f9 noti come sauri (Sauria), sono un sottordine obsoleto perch\u00e9 parafiletico di rettili appartenenti all'ordine Squamata.\nDescrizione.\nHanno una testa piatta e triangolare, tronco piatto e coda lunga; si tratta di quadrupedi, anche con zampe non evidenti (negli Anguidi come l'orbettino), minuscole (negli Scincidi come la Luscengola) ed orecchie esterne prive di padiglione auricolare (per le singole specie vedi ).\nHanno occhi con pupille nere e iride gialla, palpebre, una lingua biforcuta che funge da organo di tatto e come arma di caccia: tramite la saliva trattiene le piccole prede di cui si nutre, come insetti, larve e vermi. \u00c8 dotata di due robuste mascelle e due file di denti simmetrici.\n\u00c8 caratterizzata dall'autotomia, la capacit\u00e0 di staccare una porzione della propria coda in caso di pericolo, ingannando il predatore; questa ricrescer\u00e0 successivamente.\nLa lunghezza degli adulti varia da pochi centimetri (geco dei Caraibi) a tre metri circa (drago di Komodo).\nOltre all'autotomia sono in grado di guarire le ferite, anche le pi\u00f9 estese; altre lucertole riescono ad assumere l'atteggiamento di \"falsa morte\", meglio conosciuto come morte apparente o tanatosi.\nBiologia.\nAlcune lucertole sono in grado di cambiare colore. L'esempio pi\u00f9 noto \u00e8 il camaleonte, ma questa caratteristica possono averla anche altre specie.\nSolitamente sono insettivore o carnivore. Alcune specie sono erbivore o onnivore; un esempio caratteristico \u00e8 l'iguana, che ha una dieta strettamente erbivora.\nRiproduzione.\nIl periodo riproduttivo cade in primavera inoltrata, quando la temperatura \u00e8 favorevole alla piena attivit\u00e0 di queste specie. La femmina depone da 3 a 8 uova in depressioni del terreno che scava con le zampe anteriori, mentre spinge via la terra scavata servendosi delle zampe posteriori.\nLe uova sono piccole e biancastre; il guscio \u00e8 di natura pergamenacea, non rigida come, ad esempio, nei cheloni e negli uccelli. I piccoli rompono il guscio con una sorta di punteruolo corneo, chiamato anche dente dell'uovo, posto sulla punta del muso e che viene riassorbito subito dopo la nascita.\nLa coda.\nAlcuni gruppi di lucertole hanno la peculiarit\u00e0 di poter perdere la coda se soggette ad attacchi da parte di predatori (autotomia). La parte della coda tranciata possiede centri nervosi relativamente indipendenti dal cervello, che possono determinarne un movimento di contorsione anche se la coda \u00e8 staccata dal corpo. Il predatore viene cos\u00ec distratto dalla coda credendo si tratti della met\u00e0 viva dell'animale, mentre la lucertola rimane in uno stato immobile di morte apparente (tanatosi) e poi tenta la fuga nel momento pi\u00f9 opportuno. Le contorsioni della coda vanno via via affievolendosi dal momento in cui l'ossigeno presente nei vasi sanguigni recisi inizia a scarseggiare.\nIl distacco della coda \u00e8 provocato da una violentissima contrazione dei muscoli ed avviene lungo piani di frattura prestabiliti tra le vertebre, che sono zone pi\u00f9 fragili della spina dorsale. I muscoli rimangono contratti anche dopo il distacco per bloccare l'emorragia, fino alla completa cicatrizzazione. Da questa cicatrice verr\u00e0 rigenerata in seguito una nuova coda. Quando la ferita \u00e8 irregolare raramente pu\u00f2 succedere che si crei anche pi\u00f9 di una coda.\nDistribuzione e habitat.\nLe specie del sottordine Lacertilia si trovano in quasi in tutto il mondo, con l'eccezione della parte settentrionale del Nord America e dell'estremo nord dell'Asia.\nLa maggior parte delle specie prediligono gli habitat umidi tropicali e subtropicali, ma ci sono quelle che vivono nelle zone pi\u00f9 temperate o che si sono adattate agli ambienti aridi e semidesertici.\nTassonomia.\nIl sottordine Lacertilia comprende i seguenti infraordini e famiglie:\nTutti i pi\u00f9 recenti studi molecolari suggeriscono che diverse famiglie di squamati formino un clade velenoso, chiamato Toxicofera, che comprende la maggior parte (quasi il 60%) delle specie. Questo raggruppamento unisce Serpentes (serpenti), Iguania (agamidi, camaleontidi, iguanidi, ecc) e Anguimorpha (varanidi, elodermidi ecc)."}
{"id": "337495", "revid": "726479", "url": "https://it.wikipedia.org/wiki?curid=337495", "title": "Haiducii", "text": "Biografia.\nNata a Bucarest il 14 giugno 1977, si \u00e8 trasferita successivamente in Italia, precisamente a Giovinazzo in Puglia, all'et\u00e0 di circa 20 anni. Dopo diverse esperienze come conduttrice della televisione nazionale romena, ha iniziato la sua carriera musicale nella primavera - estate del 2000, quando con il nome di Paula Mitrache cant\u00f2 il brano \"Believe In Me\", scritto da Bruno Santori e Roberto Battini, stampato in vinile su etichetta Exe Records.\nMa ha raggiunto il successo quando, con il nome di Haiducii, ha inciso a novembre 2003, per l'etichetta Universo, il brano \"Dragostea din tei\", cover non dichiarata di una canzone degli O-Zone. Rispetto all'originale la cover ha un forte impatto dance, e presto ne sarebbero usciti molti remix: nel singolo, pubblicato a inizio 2004, era presente sia quello di Gabry Ponte, sia quello di Dj Ross, ma poi sono stati prodotti anche \"Europa XL Remix\" e molti altri ancora.\nA sole due settimane dall'uscita, il pezzo era gi\u00e0 disco d'oro e ha venduto pi\u00f9 di un milione di copie in Europa toccando il primo posto nella top 10 dei singoli in Italia, dove \u00e8 rimasta in auge per tanto tempo, oltre ad arrivare in vetta alle classifiche dei dischi pi\u00f9 venduti anche in diversi Paesi extraeuropei B-side di questo singolo era \"Spring\". Dopo aver scalato le classifiche europee, Haiducii ha presentato il suo pezzo al Festival di Sanremo 2004 intervenendo fra gli ospiti internazionali\nNell'estate 2004 ha cantato la canzone \"Maria Maria\" in Germania, partecipando al concerto \"NRJ in the Park\" di Berlino. Il secondo singolo \u00e8 stato \"Mne S Toboy Horosho (Nara Nara Na Na)\", cover di una canzone dei Ruki Vverch passata quasi inosservata rispetto alla precedente hit. La canzone \u00e8 cantata in russo, e ne \u00e8 stata fatta anche una versione in inglese: \"Don't Get Too Mad at Me\". Come per \"Dragostea din tei\", Gabry Ponte ha remixato le due versioni, e nel singolo erano presenti anche altri due remix.\nNel 2005 ha cantato \"I Need a Boyfriend\", canzone che si rif\u00e0 a sonorit\u00e0 etniche e gitane, con un tocco di pop latino. Il video di questo singolo ha avuto come regista Luca Tommassini. Sempre nel 2005 ha pubblicato un nuovo singolo, \"More 'n' More (I Love You)\", di cui hanno realizzato anche una versione Provenzano Dj e i Promise Land.\nNel 2007 \u00e8 tornata sulle scene pubblicando il suo nuovo singolo, \"Boom Boom\". Il brano presenta una svolta per quanto riguarda le sonorit\u00e0 in quanto \u00e8 un mix di soft dance. Appena uscito, \u00e8 andato in programmazione sui network pi\u00f9 importanti. Nel 2008 \u00e8 uscito il suo primo album dal titolo \"Paula Mitrache in Haiducii\".\nOltre a svolgere la sua attivit\u00e0 in campo musicale, Haiducii \u00e8 da anni impegnata anche come mediatrice culturale a favore dei suoi connazionali che vivono in Italia. Infatti l'artista rumena a questo scopo ha fondato a Bari l'Associazione 'Dacia Nicolaiana' che intraprende varie iniziative di carattere culturale e sociale promuovendo i valori della pace e della tolleranza. Dal 2008 Haiducii \u00e8 consigliere del sindaco di Bari per i rapporti con la comunit\u00e0 rumena, incarico al quale \u00e8 andato ad aggiungersi da marzo 2009 anche quello di consigliere del Presidente della Provincia di Bari. Nel settembre 2009, avendo maturato i requisiti previsti dalla legge, ha acquisito la cittadinanza italiana.\nParallelamente alla carriera di cantante ha anche avuto un'esperienza come attrice recitando nelle prime due stagioni della fiction televisiva pugliese \"L'ariamara\", andata in onda su Telenorba dal 2000 al 2009. Nel 2019 ha collaborato con DJ Jump nell'album \"Back To The Feat\", interpretando il brano \"Te Iubesc La Rasarit\". Nello stesso anno \u00e8 presente come ospite e co-conduttrice nel programma mattutino domenicale \u201cCon te sulla spiaggia\u201d di Daniele Floro, sulle frequenze della barese Canale 100. Il 31 dicembre \u00e8 presente a Fano (PU) per un'esibizione celebrativa del Capodanno.\nSempre nel 2019 viene rilasciata la cover Parliamo di Ges\u00f9 cantata assieme a Don Alessandro Cossu. Nel 2020 si \u00e8 lanciata anche nel settore del turismo, ristrutturando uno dei palazzi pi\u00f9 antichi del centro storico di Bari (il vecchio convento dei Gesuiti) e trasformandolo in Casa Haiducii - Locazione turistica. \nVita privata.\nSi \u00e8 sposata per la prima volta con il manager, ex modello e vincitore di Mister Italia 2010, Miky Falcicchio, il 6 dicembre 2021 mediante rito civile a Giovinazzo in Puglia. Il matrimonio religioso si celebrer\u00e0 il 31 agosto 2022 sempre in Puglia."}
{"id": "337496", "revid": "547992", "url": "https://it.wikipedia.org/wiki?curid=337496", "title": "Giorgia Bongianni", "text": "Biografia.\nHa fatto parte del cast, con il ruolo di \"Eleonora Palladini\", di \"Un posto al sole\" dal 1997 al 1998, dalla puntata 139 alla 420, con un'altra breve apparizione nelle puntate 472 e 473.\nNel 2000 ottiene una parte nel film \"C'era un cinese in coma\", per la regia di Carlo Verdone. Nel 2002 appare nella miniserie TV \"Papa Giovanni - Ioannes XXIII\", mentre nel 2005 \u00e8 nella miniserie TV \"La caccia\", in cui ha il ruolo della moglie del protagonista, interpretato da Alessio Boni.\nNel 2006-2007 \u00e8 la protagonista femminile di \"Incantesimo 9\", nel 2010 fa ancora parte del cast di \"Incantesimo 10\" (dove il suo personaggio, \"Elena Curti\", muore poco prima della fine della serie)."}
{"id": "337502", "revid": "1543377", "url": "https://it.wikipedia.org/wiki?curid=337502", "title": "Sauria", "text": "Il clade Sauria era tradizionalmente un sottordine di lucertole che originariamente (prima del 1800) comprendeva anche i coccodrilli. Il clade venne poi ridefinito come il gruppo che contiene il pi\u00f9 recente antenato comune di archosauri e lepidosauri e tutti i loro discendenti. In quanto tale \u00e8 stato comunemente ritenuto che Sauria sia un raggruppamento di diapsidi a base coronata. Tuttavia, recenti studi genomici e studi completi nella documentazione sui fossili suggeriscono che le tartarughe sono strettamente correlate agli archosauri, e non ai pararettili come si pensava in precedenza. Come tale Sauria pu\u00f2 essere visto come un gruppo coronato di tutti i rettili moderni (compresi gli uccelli) all'interno del gruppo totale pi\u00f9 grande Sauropsida, che contiene anche vari gruppi di rettili pi\u00f9 primitivi.\nSistematica.\nSinapomorfie.\nLe sinapomorfie o caratteristiche uniche che uniscono tutti i componenti del clade Sauria li aiutano anche a distinguersi dai sauri primitivi in Diapsida o rettili primitivi nel clade Sauropsida nelle seguenti categorie basate sulle seguenti regioni del corpo.\nTuttavia, alcuni di queste caratteristiche potrebbero essersi perse o modificate in diversi lignaggi, in particolare tra gli uccelli e le tartarughe; \u00e8 consigliabile vedere queste caratteristiche come caratteristiche ancestrali che erano presenti nel sauro ancestrale.\nFilogenesi.\nIl cladogramma mostrato di seguito segue il risultato pi\u00f9 probabile trovato da un'analisi delle relazioni con le tartarughe usando sia prove fossili che genetiche di M.S. Lee (2013). Questo studio ha rilevato che \"Eunotosaurus\", di solito considerato un parente delle tartarughe, era solo molto lontanamente imparentato con le tartarughe all'interno del clade Parareptilia.\nIl cladogramma seguente segue il risultato pi\u00f9 probabile trovato da un'altra analisi delle relazioni tra tartarughe, questa usando solo prove fossili, pubblicata da Rainer Schoch e Hans-Dieter Sues (2015). Questo studio ha scoperto che \"Eunotosaurus\" \u00e8 una vera e propria tartaruga primordiale, sebbene altre versioni dell'analisi hanno trovato un debole sostegno come pararettile."}
{"id": "337503", "revid": "1573940", "url": "https://it.wikipedia.org/wiki?curid=337503", "title": "Avetheropoda", "text": "Avetheropoda, o \"uccelli teropodi\", \u00e8 un clade che include i carnosauri e i coelurosauri ed esclude tutti gli altri generi di dinosauri. Con questo termine si identifica la maggior parte dei dinosauri carnivori, compresi gli uccelli moderni.\nDefinizione.\nIl termine Avetheropoda \u00e8 apparso per la prima volta nel libro \"Predatory dinosaurs of the world\", di Gregory Scott Paul, nel 1988. Da allora \u00e8 stato utilizzato anche da altri paleontologi, ma il significato non \u00e8 cambiato di molto. In sostanza, gli Avetheropoda includono tutti i dinosauri carnivori del gruppo dei carnosauri e i membri di ci\u00f2 che oggi vengono definiti coelurosauri. Il primo gruppo \u00e8 stato ridotto di molto: molte forme precedentemente ascritte a questo raggruppamento ora sono classificate in altro modo; ad esempio i tirannosauridi, che Paul accostava agli allosauri, sono ora considerati celurosauri giganti, imparentati con i maniraptoriformi. Per molto tempo, i grandi dinosauri carnivori vennero automaticamente classificati come carnosauri e i piccoli carnivori come celurosauri. \u00c8 interessante notare, per\u00f2, come la prima versione di questa divisione adombrasse l'ipotesi che i tirannosauri appartenessero ai coelurosauri.\nNuova classificazione.\nI due grandi gruppi sono poi stati \"resuscitati\" e sono stati impiegati secondo una classificazione che tiene maggiormente conto dei raggruppamenti naturali. Carnosauri e coelurosauri costituiscono gli aveteropodi, ovvero un gruppo di dinosauri carnivori con caratteristiche piuttosto vicine a quelle degli uccelli. Gli stessi uccelli sono essi stessi dei celurosauri.\nForme primitive.\nIl gruppo degli Avetheropoda potrebbe essersi originato da alcuni megalosauridi, e alcune forme primitive del Giurassico medio della Cina (\"Gasosaurus\" e \"Kaijiangosaurus\") sembrerebbero essere alla base del gruppo. Le caratteristiche di queste forme, infatti, sono intermedie tra quelle dei celurosauri e dei carnosauri."}
{"id": "337505", "revid": "287204", "url": "https://it.wikipedia.org/wiki?curid=337505", "title": "Tomas Skuhravy", "text": ""}
{"id": "337513", "revid": "6923", "url": "https://it.wikipedia.org/wiki?curid=337513", "title": "Luca Casarini", "text": "Biografia.\nFiglio di operai, ha trascorso l'infanzia a Carpenedo. Mentre frequentava le medie, si \u00e8 trasferito con la famiglia a Monselice (dove il padre aveva trovato lavoro) e si \u00e8 diplomato perito termotecnico a Padova. Studente della facolt\u00e0 di scienze politiche, ha sostenuto solo sei esami \u00abdurante le occupazioni del 1990 e del 1993\u00bb. Ha cominciato a frequentare gli ambienti antagonisti della sinistra, prima presso il centro sociale \"Pedro\" di Padova, quindi al \"Rivolta\" di Porto Marghera, dove ha conosciuto Gianfranco Bettin e Giuseppe Caccia.\nNel 1999 si \u00e8 candidato sindaco di Padova: nell'occasione, egli otterr\u00e0 1.807 preferenze pari all'1,4% dei voti. \u00c8 stato leader del \"movimento delle Tute Bianche\", uno dei gruppi pi\u00f9 discussi all'interno del movimento no-global, che nel luglio 2001 ha cambiato nome in \"Disobbedienti\". Negli anni successivi, il gruppo si \u00e8 caratterizzato per le numerose iniziative di contestazione condotte (\"blitz\", violazioni simboliche).\nNella sua veste di leader dei Disobbedienti, Casarini ha guidato azioni di protesta, tra le altre, nei confronti delle agenzie di lavoro interinale, i centri di permanenza temporanea, la Costituzione europea, la guerra in Afghanistan e in Iraq, numerosi vertici internazionali, i treni ad alta velocit\u00e0, la costruzione della nuova base USA a Vicenza. L'azione pi\u00f9 nota in cui Casarini ha giocato un ruolo importante, sia sul campo sia nel rapporto con i mezzi di informazione nazionali, \u00e8 senz'altro la contestazione del G8 di Genova: noto in precedenza soltanto all'interno del movimento e nella politica locale, Casarini \u00e8 divenuto uno dei principali volti pubblici di quelle giornate nella sua veste di portavoce dei Disobbedienti, gruppo distinto dal Genoa Social Forum.\nFece scalpore, in particolare, la sua \"dichiarazione di guerra\" ai leader mondiali nei giorni che precedettero il vertice.\nCandidato nel 1999 alle elezioni comunali di Padova, Casarini \u00e8 stato un consulente del Ministro per la Solidariet\u00e0 Sociale Livia Turco nel primo governo Prodi. I Disobbedienti hanno stretto rapporti di collaborazione con alcuni partiti dell'area della sinistra, in particolar modo i Verdi del Triveneto e con Rifondazione Comunista, instaurando, con quest'ultimo partito, un rapporto travagliato fatto di avvicinamenti e allontanamenti. Difatti aspre sono le divergenze tra verdi e comunisti nella zona di Marghera, dato che i verdi tendono a criticare le produzioni industriali mentre i comunisti tendono a voler salvaguardare i posti di lavoro degli operai. Duri e conflittuali, invece, i rapporti con le altre forze del centrosinistra (con l'eccezione del sindaco di Venezia Massimo Cacciari).\nNon sempre idilliaci e anzi a volte caratterizzati da diversit\u00e0 di vedute i rapporti tra i Disobbedienti e le molte altre componenti del movimento altermondialista: nel 2003 gli ultr\u00e0 delle Brigate Autonome Livornesi lo contestarono duramente a Livorno denunciando il suo volersi appropriare mediaticamente delle lotte messe in campo dai portuali livornesi e il Biotic Baking Brigade lanci\u00f2 una torta in faccia a Casarini durante una sua misssione newyorkese a Occupy Wall Street. \nSuscit\u00f2 scalpore, nel 2008, la scelta di Casarini di pubblicare un romanzo con la Mondadori, casa editrice di propriet\u00e0 della famiglia Berlusconi. Nel 2009 il Corriere della Sera pubblic\u00f2 una intervista a Casarini nella quale annunciava di avere aperto una partita IVA per svolgere attivit\u00e0 individuale di consulenza sul marketing e design pubblicitario a Palermo.\nNel marzo 2014 viene ufficializzata la sua candidatura al Parlamento Europeo nella lista L'Altra Europa con Tsipras nella Circoscrizione Italia centrale ma non viene eletto con 11.916 voti. Il 29 marzo 2015 entra a far parte della presidenza nazionale di Sinistra Ecologia Libert\u00e0, il partito guidato da Nichi Vendola. Ha aderito al processo costituente di Sinistra Italiana, \u00e8 stato membro del comitato promotore ed \u00e8 membro della direzione nazionale del partito eletta al Congresso Fondativo di SI svoltosi a Rimini dal 17 al 19 febbraio 2017. Il 30 aprile 2017 \u00e8 stato eletto con Bianca Guzzetta alla carica di segretario di Sinistra Italiana in Sicilia dal Congresso Regionale del Partito.\nNel marzo 2019 \u00e8 il capo missione della nave Mar Jonio che ha recuperato 49 migranti al largo delle coste libiche e fatti sbarcare a Lampedusa. Il 22 marzo, dopo sette ore di interrogatorio, viene indagato con l\u2019accusa di favoreggiamento dell\u2019immigrazione clandestina e rifiuto di obbedire all\u2019ordine imposto dalle autorit\u00e0 di arrestare l\u2019imbarcazione."}
{"id": "337517", "revid": "1005847", "url": "https://it.wikipedia.org/wiki?curid=337517", "title": "Senatori della I legislatura della Repubblica Italiana", "text": "Questo elenco riporta i nomi dei senatori della I legislatura della Repubblica Italiana dopo le elezioni politiche del 1948 divisi per gruppi. \nOltre agli eletti, come previsto dalla III disposizione transitoria della Costituzione gli ex Senatori del Regno, non dichiarati decaduti, divennero componenti di diritto del Senato della Repubblica in quella legislatura."}
{"id": "337518", "revid": "21880", "url": "https://it.wikipedia.org/wiki?curid=337518", "title": "Testudinata", "text": ""}
{"id": "337526", "revid": "289247", "url": "https://it.wikipedia.org/wiki?curid=337526", "title": "San Dionigi pseudo aeropagita", "text": ""}
{"id": "337567", "revid": "1226", "url": "https://it.wikipedia.org/wiki?curid=337567", "title": "Terra desolata", "text": ""}
{"id": "337579", "revid": "38120", "url": "https://it.wikipedia.org/wiki?curid=337579", "title": "Lo Spettro", "text": ""}
{"id": "337590", "revid": "1320609", "url": "https://it.wikipedia.org/wiki?curid=337590", "title": "Matroneo", "text": "Il matroneo, o tribuna, \u00e8 un balcone o un loggiato posto all'interno di un edificio e originariamente destinato ad accogliere le donne (derivante appunto da \"matrona\").\nNelle chiese medievali i matronei persero la funzione di accoglienza e divennero esclusivamente elementi architettonici, posti sopra le navate laterali e con la funzione strutturale di contenere la spinta della navata centrale, formati solitamente da campate sovrapposte a quelle delle navate laterali. \nNelle chiese protogotiche i matronei erano uno dei quattro elementi che costituivano la parete interna (arco, matroneo, triforio e cleristorio), mentre appaiono pi\u00f9 raramente nel periodo successivo dell'architettura gotica.\nNelle sinagoghe.\nNelle sinagoghe \u00e8 ancora in uso il matroneo."}
{"id": "337641", "revid": "768068", "url": "https://it.wikipedia.org/wiki?curid=337641", "title": "Bolognino", "text": "Bolognino \u00e8 il nome di diverse monete battute a Bologna tra la fine del XII secolo ed il XVII.\nBolognino d'argento.\nL'imperatore Enrico VI nel 1191 concesse alla citt\u00e0 il privilegio di emettere un denaro, che assunse il nome di Bolognino. Nel 1236 prese il nome di bolognino piccolo quando inizi\u00f2 parallelamente la produzione del bolognino grosso che valeva come un soldo da 12 denari. Pesava 1,41 d'argento. \nLe due monete recavano al dritto ENRICVS IPRT (imperator) ed a rovescio BONONIA.\nIl grosso bolognino fu apprezzato anche nelle altre citt\u00e0, fu adottato da Ravenna e Rimini e copiato anche da molte zecche. Si conoscono bolognini di Lucca e Roma, dell'Abruzzo e delle Marche. Il bolognino fu emesso anche dai Papi. Il suo valore, comunque, vari\u00f2 molto nel corso negli anni, a causa dell'inflazione, delle guerre e dell'aumento o della diminuzione del valore dei metalli preziosi. Nel Regno di Napoli, sul finire del Quattrocento, un bolognino equivaleva a 3 cinquine d'argento + 3 denari, che corrispondevano anche a 18 denari provisini.\nNel tempo l'indicazione imperiale fu sostituita dall'indicazione dei signori (Pepoli, Giovanni Visconti). Dopo la signoria l'indicazione era quella di \"MATER STVDIORVM\". \nNel XVI secolo diminu\u00ec il contenuto dell'argento. La moneta recava ora il busto papale e lo stemma della citt\u00e0.\nNel '700 il bolognino non fu pi\u00f9 battuto. Continuarono a essere emessi i multipli da 2 fino a 100 bolognini.\nBolognino d'oro.\nNome del ducato emesso a partire dal 1380 del valore di 30 bolognini d'argento. Aveva lo stesso peso e titolo del ducato papale."}
{"id": "337657", "revid": "438678", "url": "https://it.wikipedia.org/wiki?curid=337657", "title": "Albero AVL", "text": "Lalbero AVL \u00e8, in informatica, un albero binario di ricerca bilanciato in cui il coefficiente di bilanciamento per ciascun nodo vale 1, 0 oppure -1 (nel caso di un albero AVL completo tutti i coefficienti di bilanciamento sono uguali a 0).\nIl nome AVL viene dai suoi inventori Adelson-Velskij e Landis, che pubblicarono il loro algoritmo nel saggio in russo \"Odin algoritm organizacii informacii\" (\"un algoritmo di organizzazione dell'informazione\") del 1962.\nViene definito il coefficiente di bilanciamento come la differenza tra le altezze, rispettivamente, del sottoalbero sinistro e del sottoalbero destro di un nodo:\ndove formula_2 \u00e8 il nodo di cui si vuole calcolare il coefficiente e formula_3 e formula_4 sono rispettivamente il figlio sinistro e il figlio destro di formula_2.\nformula_6 pu\u00f2 quindi assumere solo valori interi sia positivi che negativi.\nLa condizione per tenere l'albero bilanciato \u00e8 semplice: per ogni nodo dell'albero, la differenza di altezza dei suoi sottoalberi figli deve differire al massimo di uno ( formula_7 ). Grazie a questa restrizione, l\"altezza\" massima dell'albero, ossia la pi\u00f9 grande distanza tra la radice e le foglie, \u00e8 logaritmica nel numero dei nodi. \u00c8 per questo che questa struttura di dati permette di compiere l'inserimento, la ricerca e l'eliminazione di un elemento in O(log \"n\"). Inoltre se si considerano i costi ammortizzati di una serie di inserzioni, questi sono O(1).\nPer evitare di dover contare ogni volta l'altezza di un sottoalbero, si salva nel nodo il coefficiente di bilanciamento di un nodo, che \u00e8 definito come la differenza tra l'altezza del sottoalbero sinistro e quella del sottoalbero destro del nodo considerato.\nRotazioni.\nUn nodo con il coefficiente di bilanciamento diverso da 1, 0 o -1 \u00e8 considerato sbilanciato e viene ribilanciato grazie alle rotazioni. Ne esistono tre tipi:\nRotazione a sinistra.\nSi esegue quando un nodo ha un coefficiente di bilanciamento di -2 ed il suo figlio destro un coefficiente di bilanciamento uguale a -1 o 0.\nRotazione a destra.\nSi esegue quando un nodo ha un coefficiente di bilanciamento di +2 e il suo figlio sinistro un coefficiente di bilanciamento uguale a +1 o 0.\nDoppia rotazione.\nSinistra-Destra.\nSi esegue quando un nodo ha un coefficiente di bilanciamento di +2 e il suo figlio sinistro un coefficiente di bilanciamento uguale a -1.\nDestra-Sinistra.\nSi esegue quando un nodo ha un coefficiente di bilanciamento di -2 e il suo figlio destro un coefficiente di bilanciamento uguale a +1\nOperazioni.\nRicerca.\nLa ricerca di un elemento in un albero AVL si svolge come quella negli alberi binari di ricerca.\nInserimento.\nIl primo passo dell'inserimento di un elemento in un albero AVL funziona come in quello non bilanciato, si cerca il posto dove deve andare. Se la ricerca finisce su un nodo contenente l'elemento da inserire, l'inserimento \u00e8 terminato, mentre se finisce in una foglia, la si sostituisce con un nodo contenente l'elemento da inserire. Dopo questa operazione, il giusto bilanciamento dell'albero non \u00e8 pi\u00f9 garantito. L'algoritmo quindi aggiorna i coefficienti di bilanciamento e controlla se sul percorso dal nuovo nodo alla radice ci siano nodi dove la condizione di bilanciamento non \u00e8 soddisfatta. In questo caso viene applicata una serie di rotazioni che ripristina tale invariante.\nEliminazione.\nAnche qui, si cerca l'elemento da eliminare come negli alberi binari di ricerca. Se l'elemento non \u00e8 presente, non bisogna fare niente. Se \u00e8 una foglia o ha un solo figlio, il nodo viene rimosso e l'eventuale unico figlio agganciato al padre del nodo rimosso; altrimenti si sostituisce il nodo con una foglia che ne costituisce il suo diretto predecessore o successore. A questo punto le condizioni di bilanciamento non sono pi\u00f9 garantite sul percorso che va dalla radice al nodo rimosso fino eventualmente alla foglia che lo ha sostituito; l'algoritmo quindi procede ripristinando il bilanciamento su questi nodi tramite una serie di rotazioni."}
{"id": "337674", "revid": "260244", "url": "https://it.wikipedia.org/wiki?curid=337674", "title": "Scommettiamo che...", "text": ""}
{"id": "337679", "revid": "729019", "url": "https://it.wikipedia.org/wiki?curid=337679", "title": "Curling in carrozzina", "text": "Il curling in carrozzina, noto anche come curling su sedia a rotelle o con il termine inglese wheelchair curling, \u00e8 uno sport di squadra simile alle bocce ma giocato sul ghiaccio con delle pesanti pietre di granito levigato. \u00c8 la variante del curling riservata alle persone con disabilit\u00e0 agli arti inferiori.\nDue squadre di quattro giocatori, seduti su carrozzine, fanno scivolare otto pietre o \"stones\", pesanti circa 20\u00a0kg e dotate di manico, con il duplice obiettivo di piazzare le proprie il pi\u00f9 vicino possibile al centro del bersaglio (\"house\" o casa) colorato sulla pista, e di allontanare il pi\u00f9 possibile quelle avversarie.\nLa differenza pi\u00f9 evidente nel meccanismo di gioco, rispetto al curling convenzionale, \u00e8 l'assenza della fase di \"sweeping\", ossia lo spazzolamento del ghiaccio per favorire lo scivolamento della pietra dopo il lancio. Per il resto la superficie di gioco, le pietre e le regole sono le stesse, con alcuni adattamenti legati al fatto che i giocatori si spostano su sedie a rotelle.\nRegole specifiche.\nNelle competizioni internazionali di curling in carrozzina vale il regolamento della World Curling Federation (WCF), il massimo organo internazionale della disciplina, integrato da alcune regole specifiche:\nAttrezzatura.\nDato che i giocatori sono seduti sulle carrozzine, non \u00e8 necessario che indossino le scarpe con suole differenziate che devono invece essere usate dai giocatori che camminano sul ghiaccio.\nNon servono le staffe (\"hacks\") usate per darsi la spinta durante il lancio, che avviene da fermo; per maggior stabilit\u00e0, un compagno di squadra pu\u00f2 tenere ferma la carrozzina durante il lancio della \"stone\". Il manico estensore per lanciare la pietra \u00e8 teoricamente ammesso anche nel curling per normodotati, ma raramente usato.\nLe scope (\"brooms\") non sono necessarie perch\u00e9 lo \"sweeping\" \u00e8 vietato, ma vengono comunque usate dallo skip e dal vice skip per dare indicazioni ai compagni di squadra sui tiri da effettuare.\nStoria.\nL'attivit\u00e0 agonistica internazionale \u00e8 organizzata dalla World Curling Federation (WCF). I primi campionati mondiali di curling in carrozzina si svolsero nel 2002 a Sursee in Svizzera. Vennero ripetuti nel 2004 nella stessa sede, poi nel 2005 vennero disputati in Scozia. Il curling in carrozzina \u00e8 stato inserito nel programma dei Giochi Paralimpici a partire dal IX Giochi Paralimpici invernali di Torino 2006. Per evitare la concomitanza con le Paralimpiadi, nel 2006 non sono stati organizzati i campionati mondiali. Dal 2007 in poi la World Curling Federation intende organizzare i mondiali a cadenza annuale, tranne negli anni in cui si disputa il torneo paralimpico.\nIn Italia l'attivit\u00e0 agonistica \u00e8 organizzata dal Dipartimento Sport Invernali del Comitato Italiano Paralimpico (CIP). Il primo campionato italiano sperimentale, con la partecipazione di 5 squadre, si \u00e8 svolto nella stagione 2005/2006. Era articolato in due giornate, ospitate a Pinerolo (16 e il 17 dicembre 2005) e a Cembra (20, 21 e 22 gennaio 2006). La classifica finale \u00e8 stata vinta dalla DISVAL Disabili Valdostani di Aosta."}
{"id": "337681", "revid": "1577172", "url": "https://it.wikipedia.org/wiki?curid=337681", "title": "Geografia della Svezia", "text": "La Svezia costituisce il pi\u00f9 vasto Paese della penisola scandinava occupando una superficie di 450.295 km\u00b2 e ne rappresenta la compatta parte orientale; il suo confine terrestre ad occidente \u00e8 con la Norvegia mentre a nord e a nord-est con la Finlandia; tutto il resto \u00e8 rappresentato da un confine marittimo, ad oriente col golfo di Botnia ed il Baltico e nell'estrema parte sud-occidentale con il Kattegat, per uno sviluppo complessivo di oltre 8000 km. Il Paese \u00e8 compreso fra 55\u00b020' e 69\u00b04' di latitudine nord, 10\u00b058' e 24\u00b010' di longitudine est di Greenwich; l'ampiezza da est a ovest nel complesso non presenta notevoli divari e si mantiene su una media di 400 km, soltanto l'estremit\u00e0 meridionale della Gotia presenta un forte restringimento.\nLa situazione e l'estensione rispetto alla latitudine e la configurazione morfologica suggeriscono di per s\u00e9 le differenze che si possono cogliere tra le varie regioni: all'Occidente ricco di \"fj\u00e4ll\" si contrappone l'Oriente con una superficie ricoperta di morene, depositate in modo alquanto irregolare, e inclinata verso il Baltico; a nord il deserto lappone, a sud la Scania con caratteristiche che l'avvicinano all'Europa centrale.\nBench\u00e9 la variet\u00e0 dei paesaggi sia piuttosto notevole, pure la popolazione della Svezia, derivando da genti che gi\u00e0 da alcuni millenni si sono stabilite nel territorio non soggetto successivamente ad altre invasioni, si presenta molto compatta dal punto di vista etnografico; la lingua la cui estensione coincide quasi sempre con il confine politico \u00e8 unitaria, pur offrendo una grande variet\u00e0 di dialetti che hanno affinit\u00e0 con quelli delle aree circumvicine.\nDate le caratteristiche della Svezia sia dal punto di vista della posizione che da quello fisico, essa \u00e8 stata ed \u00e8 uno Stato baltico nel pi\u00f9 largo senso dell'espressione.\nMorfologia.\nLa caratteristica delle coste della Svezia \u00e8 data da una serie di insenature, incise in rocce molto antiche, fronteggiate da un gran numero di piccole isole e di scogli, gli \"skj\u00e4ren\"; tale peculiarit\u00e0 \u00e8 pi\u00f9 frequente sulle coste dell'Uppland, di Stoccolma e di G\u00f6teborg.\nNel Norrland la costa \u00e8 in fase di lento sollevamento; per questo affiorano nuove aree e parti di valli sommerse, le stesse isole non sono altro che cime affioranti di rilievi sottomarini.\nA sud del Kalmar Sund, cio\u00e8 dello stretto che separa l'isola di \u00d6land dalla terraferma, la costa assume un aspetto differente divenendo bassa e priva del corollario di isole; lungo le coste orientale e meridionale della Scania l'azione associata del mare e del vento ha creato un bel paesaggio di dune.\nAl largo della costa svedese ad est si ergono le due isole di \u00d6land () e di Gotland; quest'ultima oltre ad essere pi\u00f9 estesa () ha una maggiore importanza economica.\nIl rilievo della Svezia presenta una notevole variet\u00e0, bench\u00e9 il territorio sia costituito in buona parte da rocce di origine arcaica come \"gneiss\", graniti e leptiti che successivamente furono peneplanate (Precambrico) e subirono dei rivolgimenti tettonici (Terziario); su di esse l'impronta pi\u00f9 caratteristica fu lasciata dalla potente glaciazione quaternaria, dalla quale derivarono i terreni pi\u00f9 adatti all'agricoltura e al popolamento. Dal punto di vista fisico la Svezia pu\u00f2 essere distinta in quattro regioni principali: il Norrland, la Svezia centrale, lo Sm\u00e5land e la Scania.\nNel Norrland, che \u00e8 la regione pi\u00f9 caratteristica, le maggiori altitudini si trovano a ovest lungo una fascia ampia circa ed appartengono a rilievi dalle sommit\u00e0 spesso spianate; i pi\u00f9 elevati sono il Kebnekaise (2123 m) e il Sarektj\u00e5kk\u00e5 (2090 m); verso sud l'altezza si abbassa ed il Marsfj\u00e4ll infatti raggiunge solo i 1589 m; ai piedi della regione montuosa si estende una serie di laghi di sbarramento morenico. Ad oriente l'altitudine diminuisce ed in media si mantiene sui 450 m; il rilievo assume la forma di un altopiano ricoperto di depositi morenici intercalati da estese torbiere. Una fascia alluvionale orla la regione in prossimit\u00e0 del golfo di Botnia, creando i presupposti favorevoli sia per la coltivazione che per lo stanziamento delle sedi umane.\nTra il Norrland e la Svezia centrale una regione di transizione offre i caratteri sia dell'una che dell'altra regione con dovizia di laghetti, di torbiere e di foreste e con una serie di rocce di notevole interesse minerario.\nLa Svezia centrale si presenta per la maggior parte pianeggiante, ricca di ampi bacini lacustri che occupano depressioni tettoniche come il M\u00e4laren, il V\u00e4ttern, il V\u00e4nern, ai quali fanno corona laghi di minore entit\u00e0; il paesaggio \u00e8 animato dalle dolci colline degli \"eskers\".\nLo Sm\u00e5land \u00e8 costituito da un altopiano che dalle sponde meridionali del V\u00e4ttern si spinge fino alla costa sud-orientale; al centro si trova il rilievo maggiore, quello di Tombacken (378 m), dal quale i fiumi irradiano in ogni direzione; formato in massima parte da rocce arcaiche, ha una serie di laghi che si inseriscono sui tronchi vallivi.\nLa Scania, costituita di terreni dell'era secondaria, presenta una serie di pianure appena movimentate da deboli ondulazioni; sia per la natura dei terreni che per il clima \u00e8 una regione molto favorevole all'agricoltura e di notevole importanza economica.\nNell'insieme dunque il rilievo della Svezia presenta una prevalenza di pianure o per lo meno una grande estensione di aree spianate dalla serie dei cicli erosivi susseguitisi nelle ere geologiche.\nClima.\nIl clima della Svezia \u00e8 notevolmente influenzato dalla vicinanza del Mar Baltico e dell'Oceano Atlantico, nonostante che il Paese si estenda per pi\u00f9 di 13\u00b0 in latitudine e che una parte di esso sia situata oltre il Circolo polare artico; \u00e8 conferma di tutto questo l'anomalia termica positiva che corrisponde a Stoccolma a e nel golfo di Botnia a in gennaio; tuttavia la diminuzione del benefico influsso oceanico \u00e8 molto sensibile verso l'interno anche in vicinanza della costa.\nLa temperatura media annua \u00e8 di nel sud e di nel nord; le differenze di temperatura fra la parte meridionale e quella settentrionale si mantengono anche nel mese pi\u00f9 freddo che \u00e8 il febbraio: a Stoccolma la media \u00e8 di , a Haparanda di e a Karesuando . La regione pi\u00f9 fredda \u00e8 quella centrale della Lapponia, dove \u00e8 raro che la temperatura si mantenga superiore a per pi\u00f9 di cinque mesi; in generale i giorni con una temperatura inferiore a oscillano tra 120 e 140 all'anno.\nLa durata della stagione fredda varia da regione a regione ed \u00e8 massima a nord, dove i ghiacci persistono dall'ottobre al maggio; ad esempio i laghi qui rimangono ghiacciati per circa 200 giorni, a sud soltanto per la met\u00e0 del tempo. In generale il traffico invernale nel golfo di Botnia \u00e8 impedito dai ghiacci; negli inverni pi\u00f9 rigidi il mare di \u00c5land \u00e8 ricoperto da uno strato di ghiaccio cos\u00ec spesso da permettere il transito dei veicoli; sulle coste occidentali e meridionali della Svezia invece il traffico invernale \u00e8 ostacolato dal ghiaccio solo eccezionalmente.\nL'estate \u00e8 breve e il massimo di temperatura \u00e8 raggiunto in luglio con in media a G\u00f6teborg e a Haparanda; il numero dei giorni con una temperatura superiore ai varia da 10 a 20.\nLa durata dell'estate \u00e8 influenzata anche dalle condizioni dell'insolazione: a Karesuando (68\u00b026' latitudine nord) il sole resta al disopra dell'orizzonte dal 26 marzo al 18 luglio, a Haparanda, circa nel medesimo periodo, per 23 ore ogni giorno e a Lund per 17 e ovunque, in corrispondenza del periodo nel quale avviene il solstizio d'estate, la rifrazione aumenta la durata media del giorno.\nLe precipitazioni in linea generale diminuiscono da nord verso sud e da ovest verso est; sono massime, intorno ai , lungo i rilievi settentrionali e nella parte occidentale dell'altopiano della Svezia meridionale dove giungono i venti umidi dell'Oceano Atlantico. I minimi di precipitazione si trovano nell'interno del Norrland, nello Svealand orientale e sulle coste orientali e meridionali.\nLa distribuzione delle precipitazioni \u00e8 massima verso la fine dell'estate ed in autunno con differenze in rapporto al carattere pi\u00f9 o meno continentale delle varie regioni. Una parte delle precipitazioni cade sotto forma di neve, circa il 10% in Scania e il 70% nel Norrland; la copertura nevosa dura in media da 47 giorni nel sud a ben 190 nelle regioni pi\u00f9 settentrionali. Soltanto sul Kebnekaise, sul Sarektj\u00e5kk\u00e5 e sul Sulitjelma si trovano dei ghiacciai.\nIdrografia.\nLa grande glaciazione quaternaria ha determinato le caratteristiche idrografiche della Svezia, che, oltre ad essere ricoperta di laghi per l'8% della superficie complessiva, presenta una serie di fiumi dal profilo giovanile nei quali si incontrano frequenti rapide e cascate. La ricchezza dell'idrografia superficiale ha fatto della Svezia uno dei Paesi nei quali \u00e8 pi\u00f9 sviluppata l'industria idroelettrica. \nLaghi.\nTre sono le regioni pi\u00f9 ricche di laghi: la Svezia centrale, l'area tra i rilievi occidentali e l'altopiano della Svezia meridionale e infine l'altopiano interno della Svezia meridionale; non sempre i bacini lacustri sono ampi ed estesi, spesso occupano tronchi di valli fluviali fortemente espanse per un lungo tratto oppure presentano una forma allungata e molto ramificata.\n\u00c8 quasi impossibile citare tutti i laghi della Svezia, dallo Stora Lulevatten allo Storavan, dallo Str\u00f6ms Vattudal al Siljan, dal Hornavan al Kallsj\u00f6n; non si pu\u00f2 per\u00f2 non ricordare il gruppo dei laghi di origine glaciale della Svezia centrale: il V\u00e4nern, il V\u00e4ttern, il Hj\u00e4lmaren, il M\u00e4laren.\nIl V\u00e4nern con di superficie e 93 m di profondit\u00e0 \u00e8 il terzo lago d'Europa; alimentato da vari corsi d'acqua, fra cui il Klar\u00e4lven, ha come emissario il G\u00f6ta \u00e4lv che sbocca nel Kattegat.\nIl V\u00e4ttern, pi\u00f9 profondo, ricopre una superficie di ; un emissario, il Motala str\u00f6m, lo pone in comunicazione col Baltico; l'aspetto paesaggistico \u00e8 animato da una serie di isole delle quali Visings\u00f6 \u00e8 la maggiore.\nIl Hj\u00e4lmaren \u00e8 relativamente piccolo (, 18 m di profondit\u00e0) e risulta anche modificato dall'opera dell'uomo che gi\u00e0 alla fine dell'800 ne abbass\u00f2 artificialmente il livello per ricavare sulle sue sponde aree coltivabili; esso \u00e8 in comunicazione col M\u00e4laren (, 64 m di profondit\u00e0) che, oltre ad avere le sponde fortemente frastagliate, \u00e8 ricco di isole e isolotti tanto da risultare frazionato in una serie di bacini; comunica con il Baltico per mezzo del canale Norrstr\u00f6m che passa per Stoccolma.\nFiumi.\nI fiumi della Svezia hanno prevalentemente un corso parallelo con direzione nord-ovest/sud-est; quasi tutti hanno origine da un lago e poi scendono verso la parte meno elevata giungendo alla foce dopo aver formato una serie di cascate e di rapide; la lunghezza \u00e8 in media tra i 200 e i , soltanto i maggiori superano la media; i bacini si estendono da a .\nI corsi d'acqua pi\u00f9 importanti sono il Lule, il Pite, l'Ume, l'\u00c5ngerman\u00e4lven, il Fax\u00e4lven, l'Indals\u00e4lven, il Ljungan e il Dal\u00e4lven. Specie i fiumi delle regioni pi\u00f9 settentrionali sono molto importanti per la fluitazione del legname e per lo sfruttamento dell'energia idroelettrica, che per ora \u00e8 utilizzata solo per circa il 20% del potenziale.\nLa portata dei corsi d'acqua \u00e8 oscillante e strettamente connessa alle condizioni dell'innevamento; in generale in primavera e al principio dell'estate in seguito allo scioglimento della neve c'\u00e8 il periodo di piena, mentre la magra \u00e8 nell'inverno e nella tarda estate; tuttavia i laghi intercalati ai fiumi servono a regolare il deflusso in ogni momento. I fiumi della Scania si differenziano per avere magra estiva e piena invernale.\nFlora e fauna.\nLa maggior parte della Svezia \u00e8 dominata da foreste di abeti, pini e betulle. La parte meridionale del Paese ospita foreste pi\u00f9 miste, e nell'estremo sud alberi decidui come il faggio, la quercia, il tiglio, il frassino, l'olmo e l'acero sono comuni. Le foreste sono ricche di frutti di bosco, come mirtilli rossi e neri, e funghi. In Svezia \u00e8 concesso a chiunque di passeggiare nella foresta e di raccogliere bacche e funghi.\nIn alta montagna gli alberi di conifere lasciano il posto alle betulle di montagna, che si estendono fino alla linea degli alberi a un'altitudine di 480-880 metri. Le montagne prive di alberi, con le loro brughiere, paludi e distese di massi, ospitano una flora di tipo alpino, con specie come la betulla nana e il salice nano.\nGrazie al loro substrato calcareo e al clima mite, le isole di Gotland e \u00d6land ospitano una flora particolare, che comprende molte orchidee.\nOrsi e linci sopravvivono ancora oggi nelle foreste settentrionali, mentre i lupi stanno pian piano ritornando numerosi, dopo essere quasi scomparsi dal Paese nel XX secolo. In tutto il paese vi \u00e8 un gran numero di alci, caprioli, volpi e lepri. L'alce \u00e8 una preda molto ambita per i cacciatori, ma costituisce anche un pericolo per il traffico. La caccia e la pesca sono rigidamente regolamentate e molte specie di animali godono di completa protezione. Grandi mandrie di renne domestiche di propriet\u00e0 dei Sami (Lapponi) pascolano sulle montagne e nelle foreste del nord del Paese.\nL'avifauna invernale \u00e8 caratterizzata da poche specie, ma in estate giunge qui un gran numero di uccelli migratori dall'Europa meridionale e dall'Africa, come ad esempio le gru e le oche selvatiche. La Svezia ospita una ricca variet\u00e0 di vita animale acquatica, seppur molto impoverita dall'inquinamento ambientale. Tra le specie maggiormente colpite dall'inquinamento idrico vi sono le foche del Baltico. Tra le specie ittiche figurano il merluzzo e lo sgombro delle profonde e salate acque dell'Atlantico, e il salmone e il luccio diffusi nelle molto meno salate acque del Baltico, nonch\u00e9 in laghi e fiumi. L'aringa atlantica e la sua cugina pi\u00f9 piccola, l'aringa del Baltico, hanno costituito per lungo tempo fonti di cibo tradizionali per la popolazione locale.\nConservazione.\nLa Svezia \u00e8 stato uno dei Paesi all'avanguardia in materia di conservazione dell'ambiente naturale. \u00c8 stato il primo Paese europeo ad istituire un parco nazionale (quello di Sarek, istituito nel 1909), preservando cos\u00ec una parte delle ultime regioni selvagge del continente. La prima Regolamentazione sulla Conservazione della Natura venne adottata nel 1909 e nel 1969 fu approvata una moderna legge sulla protezione ambientale. Da allora decine di migliaia di chilometri quadrati di superficie sono state dichiarate parchi nazionali o riserve naturali. Tuttavia, persistono ancora gravi problemi ambientali. Circa un quinto dei laghi svedesi \u00e8 stato danneggiato dall'acidificazione e anche le acque sotterranee sono minacciate. Una delle cause principali di questo fenomeno va ricercato nella ricaduta di zolfo (vale a dire nella contaminazione da parte di quelle che sono note comunemente come piogge acide); la maggior parte dello zolfo viene rilasciato nell'atmosfera da impianti industriali nei Paesi limitrofi. Anche l'inquinamento nel Mar Baltico e nelle acque costiere del Kattegat e dello Skagerrak \u00e8 considerato una seria minaccia per l'ambiente."}
{"id": "337710", "revid": "2184720", "url": "https://it.wikipedia.org/wiki?curid=337710", "title": "Fabrizio Frizzi", "text": "Ispirandosi a Corrado, nella sua quarantennale carriera ha condotto quiz, variet\u00e0 e talent show come \"Miss Italia\" (che lo vide alla guida per 17 edizioni, di cui 15 consecutive), \"Europa Europa\", \"I fatti vostri\", \"Scommettiamo che...?\", \"Luna Park\", \"Domenica in\", \"Per tutta la vita...?\", \"Cominciamo bene\", \"Soliti ignoti\" e \"L'eredit\u00e0\"; ha partecipato come concorrente in programmi di successo come \"Ballando con le stelle\" e \"Tale e quale show\" e ha recitato nelle due stagioni della fiction \"Non lasciamoci pi\u00f9\". Legato anche a trasmissioni benefiche come la maratona televisiva \"Telethon\", da lui condotta negli anni novanta e poi ripresa ininterrottamente dal 2005 fino al 2016 per 11 edizioni, ha anche commentato \"La partita del cuore\" per 22 edizioni dal 1992 al 2017. \u00c8 stato inoltre il conduttore delle edizioni 2007 e 2008 del Premio Lunezia.\nConsiderato fin dagli anni ottanta uno dei principali volti maschili della Rai, \u00e8 stato insieme a Pippo Baudo il conduttore con pi\u00f9 trasmissioni all'attivo. \u00c8 stato anche doppiatore e sua \u00e8 la voce dello Sceriffo Woody nei primi tre film della saga di \"Toy Story\".\nBiografia.\nFabrizio Frizzi nacque a Roma il 5 febbraio 1958. Figlio di Fulvio, un distributore cinematografico di Bologna, gi\u00e0 direttore commerciale dell'Euro International Film, e poi della Cineriz, e fratello del noto compositore Fabio, frequent\u00f2 le scuole elementari a Roma alla Cesare Nobili nel quartiere Balduina. Sempre nella capitale, si diplom\u00f2 al liceo classico dell'Istituto San Giuseppe Calasanzio, per poi iscriversi a Giurisprudenza presso la Sapienza - Universit\u00e0 di Roma, ma lasci\u00f2 gli studi dopo solo quattro esami.\nEsordi.\nCominci\u00f2 la sua carriera da giovanissimo nelle radio (nel 1976 esord\u00ec a Radio Antenna Musica di Roma) e nelle televisioni private (prima a \"S.P.Q.R. Tv\" poi nell'emittente catanese Tve Teletna), coltiv\u00f2 un paio di esperienze teatrali (inscenando due commedie di Dario Fo), per approdare poi alla Rai dove partecip\u00f2 alla trasmissione per ragazzi \"Il barattolo\", su Rai 2 nel 1980, prima come inviato e poi come conduttore fisso insieme a Roberta Manfredi. Nel 1982 prese parte alla trasmissione pomeridiana per ragazzi \"Tandem\" sempre in onda su Rai 2 e condotta da Enza Samp\u00f2; fece parte del programma sino al 1987 per un totale di cinque edizioni. All'interno del programma Frizzi, che inizialmente era uno dei giovani comprimari incaricati di dar vita a giochi con scolaresche (insieme a Emanuela Giordano, Lino Fontis, Marco Dan\u00e9), si ritagli\u00f2 uno spazio sempre pi\u00f9 ampio; quando \"Tandem\" fu affiancato dalla trasmissione \"Pane e marmellata\", indirizzata allo stesso pubblico di giovani, a Frizzi ne fu assegnata la conduzione insieme alla conduttrice Rita dalla Chiesa.\nNel marzo del 1988 approd\u00f2 in prima serata su Rai 1 dove condusse il variet\u00e0 \"Europa Europa\", ideato da Michele Guard\u00ec, affiancato da Elisabetta Gardini. La trasmissione fu realizzata per un totale di 3 edizioni, fino al giugno del 1990. Sempre nel 1988 condusse l'evento \"Una notte d'estate\" e un'edizione di \"Donna sotto le stelle\". Dallo stesso anno divenne il conduttore del concorso di bellezza \"Miss Italia\", esperienza che gli dar\u00e0 enorme popolarit\u00e0 e che ripeter\u00e0 per ben quindici edizioni consecutive sino al 2002, e nuovamente nel 2011 e nel 2012.\nNel 1989 present\u00f2 numerosi eventi come il \"Festival di Castrocaro\" e quello di \"Saint Vincent\". Di quest'ultimo sar\u00e0 il padrone di casa anche l'anno successivo. Condusse, inoltre, le prime tre edizioni del concorso di bellezza \"Miss Italia nel mondo\", comprese tra il 1991 e il 1993, e la serata speciale \"Uno, due, tre Vela d'oro\" (1990).\nAnni 1990.\nNel 1990 tenne a battesimo il programma \"I fatti vostri\", una delle trasmissioni pi\u00f9 longeve di Rai 2, anch'essa ideata da Michele Guard\u00ec, che guid\u00f2 per tre edizioni fino al 1993, alternandosi con Giancarlo Magalli e Alberto Castagna.\nNel 1991 fu ancora una volta fondamentale per Frizzi la collaborazione con Michele Guard\u00ec: l'autore e regista siciliano gli affid\u00f2, infatti, la conduzione del programma \"Scommettiamo che...?\", variet\u00e0 di prima serata del sabato, che ebbe un grande successo e che condusse assieme a Milly Carlucci. L'anno successivo present\u00f2 nuovamente lo show, e anche stavolta gli ascolti furono eclatanti: la trasmissione chiuse con una media di 10 milioni di spettatori e il 37% di share. In questi anni present\u00f2 altre due vincenti edizioni di \"Miss Italia\", e anche una striscia speciale di \"Scommettiamo che..?\" dal titolo \"Prove e provini\". Dopo il successo di \"Scommettiamo che..?\" e di \"Miss Italia\", il suo nome fu accostato pi\u00f9 volte alla conduzione del Festival di Sanremo 1992, tuttavia la RAI prefer\u00ec riaffidarsi a Pippo Baudo.\nNel giugno del 1992 si spos\u00f2 con la collega Rita dalla Chiesa; i due si separarono nel 1998 e divorziarono ufficialmente nel 2002, rimanendo per\u00f2 in ottimi rapporti, tanto da lavorare insieme in alcuni programmi anche dopo la fine della loro relazione. Dal 2002 fu legato alla giornalista di Sky TG24 Carlotta Mantovan, dalla quale, il 3 maggio 2013, ebbe la figlia Stella, e con la quale convol\u00f2 a nozze il 4 ottobre 2014. Inoltre, come lui stesso rivel\u00f2 nella puntata del 14 settembre 2014 de \"L'eredit\u00e0\", nel 1977 ebbe una relazione con la figlia di Catherine Spaak, Sabrina. Il fratello maggiore Fabio, di professione musicista, ha lavorato alla colonna sonora di numerosi film e alle sigle di vari programmi televisivi, alcuni dei quali condotti proprio da Fabrizio.\nSempre nel 1992 condusse la serata evento \"EuroDisney '92\", mentre il 5 maggio fu scelto insieme a Corrado e Antonella Elia per presentare la \"Notte dei Telegatti\" su Canale 5, suo esordio sulle reti Fininvest. Sempre nello stesso anno, in diretta dallo Stadio Olimpico, present\u00f2 la \"Partita del cuore\", mentre in autunno condusse la terza edizione di \"Scommettiamo che..?\" con la quale ottenne un successo strepitoso: la media di ascolti sfior\u00f2 i 12 milioni di spettatori. Nell'autunno del 1993 prese nuovamente le redini dei concorsi \"Miss Italia\" e \"Miss Italia nel mondo\", e con altrettanti buoni ascolti venne ingaggiato per la \"Partita del cuore\" a maggio.\nDall'autunno del 1994 fece parte del cast dei conduttori del quiz \"Luna Park\", ideato da Pippo Baudo, e in onda nella fascia oraria che precede il TG1. Insieme a Frizzi, che guidava la puntata del luned\u00ec, conducevano a rotazione Milly Carlucci, Mara Venier, Rosanna Lambertucci e Pippo Baudo, rispettivamente dal marted\u00ec al venerd\u00ec. Dal 1\u00ba ottobre condusse la quinta edizione di \"Scommettiamo che...?\", fino al 6 gennaio 1995, per 14 sabati consecutivi, bissando i buoni risultati delle edizioni precedenti. Dal 1994 al 1996 present\u00f2, inoltre, la maratona benefica \"Telethon\".\nNel 1995 debutt\u00f2 a teatro con \"Principessa della Czarda\", operetta di Emmerich K\u00e1lm\u00e1n riadattata dal regista Gino Landi. A marzo dello stesso anno condusse il \"Festival Disney\", mentre il 24 aprile vinse l'Oscar della Tv per il successo di \"Luna Park\". Nel mese di settembre venne richiamato per la seconda edizione di \"Luna Park\", con il cast di conduttori, al quale a dicembre si aggiunse Paolo Bonolis.\nIl 30 novembre 1995 condusse una puntata speciale della trasmissione dal titolo \"Buon Compleanno Luna Park\". Visto il successo ottenuto, la trasmissione conquist\u00f2 anche la puntata del sabato, affidata a Pippo Baudo, sostituito poi dallo stesso Frizzi nelle ultime settimane della stagione televisiva. Il confermato successo della trasmissione la port\u00f2 alla vittoria di un Telegatto nel 1996. Dal 7 ottobre condusse la sesta edizione di \"Scommettiamo che...?,\" trasmesso per 14 puntate al sabato sera; a differenza degli anni precedenti, quest'edizione riscosse minor successo e cos\u00ec la RAI decise di mettere a riposo il programma per un po' di tempo. Present\u00f2 nuovamente \"Miss Italia\", quest'ultima andata in onda con grandi ascolti per tre serate il 30 agosto, il 1\u00ba e il 2 settembre.\nIl 22 marzo 1996 usc\u00ec al cinema il film d'animazione \"Toy Story - Il mondo dei giocattoli\", per il quale si ciment\u00f2 per la prima volta nel doppiaggio, prestando la propria voce al protagonista \"Woody\", un cowboy giocattolo a capo dei pupazzi di Andy. La pellicola vincer\u00e0 importanti premi cinematografici e diventer\u00e0 campione d'incassi della stagione, cosicch\u00e9 verr\u00e0 realizzato un seguito nel 1999, \"Toy Story 2 - Woody e Buzz alla riscossa\", e poi un terzo capitolo nel 2010, \"Toy Story 3 - La grande fuga\", nei quali Frizzi verr\u00e0 riconfermato per la voce di \"Woody\". Inoltre, cant\u00f2 con Riccardo Cocciante uno dei brani compresi nella colonna sonora del film dal titolo \"Hai un amico in me\". Nel film \"Toy Story 4\", realizzato un anno dopo la sua morte, Frizzi \u00e8 stato sostituito da Angelo Maggi e nei titoli della versione italiana gli \u00e8 stato omaggiato con la scritta \u00abGrazie Fabrizio\u00bb nei titoli di coda.\nNell'estate del 1996, in occasione delle Olimpiadi di Atlanta, condusse lo show \"Atlantam tam\", mentre in autunno prese parte alla terza e ultima edizione di \"Luna Park\", che riscosse per\u00f2 minor successo delle precedenti. A settembre venne riconfermato per la guida di \"Miss Italia\".\nNel 1997 condusse \"Mezzogiorno con Fabrizio Frizzi\" su Rai Radio 2. In primavera fu la volta dello special \"Tutti in una notte\", mentre in autunno present\u00f2 con successo l'edizione 1997-1998 dello storico contenitore domenicale \"Domenica in\", affiancato tra gli altri da Antonella Clerici, Donatella Raffai e Mara Carfagna. Nello stesso anno, in prima serata al gioved\u00ec, condusse lo show \"Per tutta la vita...?\" insieme a Natasha Stefanenko, programma che riport\u00f2 molto successo. Nel 1998 ne condusse la seconda edizione, affiancato stavolta da Romina Power, e ripresent\u00f2 diversi eventi come \"La partita del cuore\", \"Miss Italia\". Gi\u00e0 dal 1997 affianca Corrado, alla cui morte subentrer\u00e0 fino al 2017, nella conduzione della serata natalizia di beneficenza del Villaggio Don Bosco di Tivoli.\nNel 1999 prese parte al cast de \"La vedova allegra\" con Andrea Bocelli e Cecilia Gasdia all'Arena di Verona, dove interpret\u00f2 il barone \"Mirko Zeta\". L'operetta, diretta dal regista Beni Montresor, in seguito venne trasmessa da Rai 1. \nNell'autunno del 1999, dopo tre anni di pausa, torn\u00f2 al timone di \"Scommettiamo che...?\", affiancato stavolta dalla modella Afef Jnifen, tutti i gioved\u00ec per 14 puntate, mentre in primavera condusse nuovamente \"La partita del cuore\". Sempre nel 1999 gli venne proposto di vestire i panni dell'avvocato \"Paolo Bonelli\", ruolo di protagonista della fiction \"Non lasciamoci pi\u00f9\", nella quale recitava con Debora Caprioglio, in onda a partire dal 19 settembre su Rai 1. Fecero parte del cast, tra gli altri, anche Paolo Ferrari, Isa Barzizza e Angelo Orlando, mentre la regia venne affidata a Vittorio Sindoni. A partire dall'11 marzo 2000 condusse la quarta edizione di \"Per tutta la vita...?\", per tredici puntate il sabato sera.\nAnni 2000.\nNel 2000 don\u00f2 il midollo osseo a Valeria Favorito, una ragazza di Erice, salvandole la vita. Frizzi raccont\u00f2 cos\u00ec l'accaduto:\nPer questo motivo, Erice, paese in provincia di Trapani, gli ha conferito la cittadinanza onoraria.\nNella stagione 2000-2001 and\u00f2 in scena con la commedia di Aldo De Benedetti \"Lo sbaglio di essere vivo\", recitando al fianco di Mascia Musy e Ennio Coltorti, sotto la direzione di Lucio Ardenzi e dello stesso Coltorti, con una tourn\u00e9e che gli fece girare l'Italia.\nA gennaio del 2001 venne trasmessa la seconda stagione della serie \"Non lasciamoci pi\u00f9\", per otto puntate su Rai 1. Nello stesso anno condusse lo special \"Sogno di mezza estate\" e una nuova edizione di \"Scommettiamo che...?\" con Valeria Mazza. Dal 2 maggio 2002 present\u00f2 per dieci puntate la quinta edizione di \"Per tutta la vita...?\", insieme a Roberta Lanfranchi.\nNel settembre del 2002 il neo-direttore di Rai 1 Fabrizio Del Noce scelse Frizzi per condurre un altro evento della RAI, \"Tutti a scuola,\" che inaugur\u00f2 l'inizio dell'anno scolastico alla presenza del Presidente della Repubblica Italiana, oltre che di vari esponenti politici. Dal 5 al 9 settembre condusse la 63\u00aa edizione di \"Miss Italia\": dopo l'ultima serata il direttore Fabrizio Del Noce dichiar\u00f2 di essersi annoiato durante la manifestazione; Frizzi non grad\u00ec la cosa e cos\u00ec decise di abbandonare la Rai alla scadenza del contratto il 31 dicembre 2002.\nDopo una breve e poco fortunata parentesi nella primavera 2003 a Mediaset con il variet\u00e0 \"Come sorelle\", condotto insieme a Valeria Mazza il sabato sera su Canale 5, torn\u00f2 alla Rai. Dal 29 settembre 2003 present\u00f2 \"Piazza Grande\" su Rai 2, programma mattutino che sostitu\u00ec \"I fatti vostri\" (precedentemente condotto dallo stesso Frizzi) con buon successo in termini di ascolto. Nello stesso mese venne scelto nuovamente per coordinare la cerimonia d'apertura dell'anno scolastico \"Tutti a scuola\", che lo vedr\u00e0 impegnato ogni anno sino al 2016.\nDopo un periodo di riposo, nel gennaio del 2005 partecip\u00f2 come concorrente alla prima edizione dello show di Rai 1 \"Ballando con le stelle,\" condotto da Milly Carlucci, in coppia con la ballerina Samanta Togni, riuscendo a classificarsi quarto, e fu il presentatore di \"Assolutamente\", programma poco fortunato.\nDalla stagione 2005-2006 fu alla guida di \"Cominciamo bene\", programma mattutino di Rai 3, al fianco di Elsa Di Gati, con la partecipazione di Rita Forte. In estate condusse il poco seguito \"Mister Archimede\", al venerd\u00ec in prima serata su Rai 1, in autunno riprese il timone de \"La partita del cuore\": l'evento sar\u00e0 condotto da Frizzi ininterrottamente fino al 2013. Da dicembre fu nuovamente il volto cardine della maratona \"Telethon\", con Milly Carlucci al suo fianco, per poi tornare in TV dopo nove mesi conducendo la nuova edizione di \"Cominciamo bene\", in onda a partire da met\u00e0 settembre.\nNell'autunno del 2006 riprese le redini del contenitore \"Cominciamo bene\" con Elsa Di Gati, mentre a dicembre present\u00f2 nuovamente \"Telethon\", sempre con Milly Carlucci. Dopo l'insuccesso dello show \"Mi fido di te\", in onda nella primavera 2007, dall'11 giugno al 16 settembre 2007, sempre su Rai 1, condusse il gioco a premi \"Soliti ignoti - Identit\u00e0 nascoste\" subito dopo il TG1, che ottenne un grande successo di ascolti, superando quasi sempre l'altro concorrente \"Cultura moderna\", condotto da Teo Mammucari su Canale 5. Ancora nell'estate del 2007 condusse su Rai 3 il \"Circo Massimo Show,\" con l'esordiente Bel\u00e9n Rodr\u00edguez. Nell'autunno del 2007 torn\u00f2 alla guida di \"Cominciamo bene\", mentre da gioved\u00ec 6 dicembre propose 4 puntate speciali di \"Soliti ignoti - Identit\u00e0 nascoste\" in prima serata, per poi condurlo dal 1\u00ba gennaio 2008 nuovamente in access prime time, per due mesi al posto di \"Affari tuoi,\" proseguendo fino a marzo. Nello stesso periodo riprese il timone della maratona benefica \"Telethon\" insieme a Milly Carlucci, Paolo Belli e Alessia Mancini.\nIl 2007 fu anche l'anno in cui riprese l'attivit\u00e0 teatrale con la pi\u00e8ce di Aldo De Benedetti \"Non ti conosco pi\u00f9\", recitando come personaggio principale, affiancato da Edy Angelillo e da Carlo Alighiero, il quale cur\u00f2 anche l'adattamento e la regia. Con lo stesso regista, l'anno seguente calc\u00f2 i teatri italiani con la commedia di Andr\u00e8 Roussin \"Nin\u00e0\", nel quale vest\u00ec i panni dell'amante \"G\u00e8rard de Vigny,\" sempre accanto alla Angelillo.\nA giugno del 2008 present\u00f2 il \"Premio Barocco\", mentre dal giorno 30 del medesimo mese condusse il nuovo gioco \"La botola\", nell'access prime time di Rai 1, fino a met\u00e0 settembre. Il 3 luglio condusse la serata \"Una notte a Sirmione\" su Rai 1. In autunno torn\u00f2 su Rai 3 con \"Cominciamo bene\", mentre a dicembre venne riconfermato per un'altra edizione di \"Telethon\" con Paolo Belli e Arianna Ciampoli, al posto di Alessia Mancini. Nel gennaio del 2009 ricopr\u00ec il ruolo di giurato nel programma di Rai 1 \"Ciak... si canta!\", condotto da Eleonora Daniele. Il 3 agosto condusse la puntata pilota dello show \"Mettiamoci all'opera\". Nello stesso anno cant\u00f2 nell'ultimo disco di Claudio Baglioni \"Q.P.G.A.\", nella canzone \"Tortadinonna o gonnacorta\".\nA giugno 2009 present\u00f2 per la prima volta all'Arena Sferisterio di Macerata le serate finali di Musicultura, il pi\u00f9 prestigioso festival italiano dedicato alla musica popolare e d'autore di cui fu conduttore per nove edizioni consecutive fino al 2017.\nA partire dal settembre del 2009 ritorn\u00f2 al timone del contenitore \"Cominciamo bene,\" giunto all'ultima edizione. Dal 12 dicembre fu alla guida di \"Telethon,\" dal 26 dello stesso mese condusse lo show \"Mettiamoci all'opera\", per due puntate. Il 31 dicembre tenne compagnia ai telespettatori nello speciale di Capodanno \"L'anno che verr\u00e0\", in diretta da Rimini per celebrare l'arrivo del 2010 insieme a molteplici ospiti. Dal 12 marzo 2010 fu nuovamente giurato nella seconda edizione di \"Ciak... si canta!,\" fino a maggio. Il 15 marzo torn\u00f2 su Rai 1 alle 20:40 con \"Soliti ignoti - Identit\u00e0 nascoste\", sostituendo ancora una volta \"Affari tuoi\" a causa del crollo di ascolti del game show di Max Giusti. Il 27 aprile fu ospite del programma \"Ti lascio una canzone\", condotto da Antonella Clerici.\nAnni 2010.\nIl 20 maggio 2010 torn\u00f2 a ricoprire il ruolo di padrone di casa del \"Premio Barocco\", sempre in prima serata su Rai 1. Dopo aver terminato \"Soliti ignoti\", il 12 giugno condusse con grande successo la puntata pilota di \"Attenti a quei due - La sfida\" insieme a Max Giusti. Il 16 luglio approd\u00f2 alla conduzione della finale del \"Festival di Castrocaro\" in prima serata su Rai 1.\nNel 2010 fu anche impegnato a teatro con la pi\u00e8ce di Carlo Alighiero, Cinzia Berni e Guido Polito \"Attico con vista... vendesi\", rappresentata al Teatro Manzoni di Roma accanto a Rita Forte.\nDall'8 settembre 2010 condusse nuovamente \"Soliti ignoti - Identit\u00e0 nascoste\", in onda fino al 12 febbraio 2011, ottenendo grandi ascolti e riuscendo a battere in numerose occasioni il concorrente di Canale 5 \"Striscia la notizia\". Nella stessa stagione, il programma and\u00f2 in onda anche in prima serata con puntate speciali dal titolo \"Soliti ignoti - Speciale... e confermo\", per 11 settimane. Il 21 settembre 2010 fu di nuovo il cerimoniere dell'inaugurazione dell'anno scolastico, in diretta dal Quirinale, con uno speciale \"Tutti a scuola\" in occasione del 150\u00b0 dell'Unit\u00e0 d'Italia. Dal 16 al 19 dicembre present\u00f2 ancora una volta la maratona del \"Telethon\" 2010. Il 28 dicembre condusse la puntata pilota del programma \"Adamo &amp; Eva\"; gli ascolti registrati non furono per\u00f2 soddisfacenti e al numero zero non segu\u00ec nessun'altra puntata. A partire dall'8 gennaio 2011 present\u00f2 la prima edizione di \"Attenti a quei due - La sfida\" insieme a Max Giusti. Il 20 marzo condusse il \"Premio Regia Televisiva,\" in prima serata su Rai 1. Il 6 giugno fu il padrone di casa per la terza volta del \"Premio Barocco\", mentre il 17 giugno torn\u00f2 alla guida dello spettacolo \"Mettiamoci all'opera\", giunto alla sua terza edizione. Sempre in estate present\u00f2 il \"Festival di Castrocaro\".\nIl 4 settembre 2011 present\u00f2 la puntata pilota dello show \"Vengo anch'io\", che non ebbe seguito, e dall'11 settembre successivo condusse, sempre su Rai 1, i \"Soliti ignoti - Identit\u00e0 nascoste\" fino al 13 febbraio 2012; al termine di questa edizione la RAI decise di mettere a riposo il format, e al suo posto torn\u00f2 in onda \"Affari tuoi\" per tutta la stagione. Dopo 9 anni di assenza, il 18 e 19 settembre 2011 torn\u00f2 alla guida di \"Miss Italia\", in onda da Montecatini Terme. Dal 16 al 18 dicembre fu di nuovo il padrone di casa di \"Telethon\". Il 10 febbraio 2012 fu ospite della quinta puntata della seconda edizione di \"Attenti a quei due - La sfida\", ora condotto da Paola Perego. Dal 9 marzo condusse la prima edizione di \"Non sparate sul pianista\", nuovo show prodotto dalla Toro Produzioni, per quattro venerd\u00ec sera, su Rai 1. Il 30 marzo usc\u00ec nelle sale cinematografiche il film dei fratelli Vanzina \"Buona giornata\", nel quale Frizzi compare nelle vesti di commissario del quiz \"Soliti ignoti\". Il 25 giugno present\u00f2 il \"Concerto per l'Emilia\", evento musicale di beneficenza per la raccolta di fondi per la ricostruzione di due ospedali danneggiati dal terremoto dell'Emilia del 2012.\nSempre nel 2012, insieme a vari volti noti della musica e dello spettacolo, prese parte al progetto \"Il senso... di Alex\", cd dedicato ad Alex Baroni a dieci anni dalla scomparsa, intonando il brano \"Sei la mia canzone\". \nIl 9 e 10 settembre 2012 condusse \"Miss Italia\". Il 19 settembre fu impegnato nella riproposizione di uno storico programma RAI, \"Per tutta la vita...?\", a dieci anni dall'ultima edizione; il programma, stavolta, non ottenne ascolti soddisfacenti e fu soppresso dopo due puntate, a fronte delle sei inizialmente previste. A dicembre, oltre alla consueta maratona \"Telethon\", condusse l'evento \"Buon Natale con Frate Indovino\". in onda il 19 dicembre in prima serata su Rai 1. Dal 22 febbraio 2013 guid\u00f2 il nuovo show \"Red or black? - Tutto o niente\" con Gabriele Cirilli, ridotto da otto a sei puntate a causa dei bassi ascolti ottenuti. Il 27 marzo condusse nuovamente il \"Premio Regia Televisiva\", in diretta da Sanremo. Il 28 maggio present\u00f2 per l'ultima volta \"La partita del cuore\" su Rai 1.\nLa stagione 2013-2014 vide Frizzi come concorrente alla terza edizione del variet\u00e0 \"Tale e quale show,\" condotto da Carlo Conti, ottenendo parecchi consensi da parte del pubblico, aggiudicandosi il quarto posto nella classifica finale. Tra le imitazioni pi\u00f9 riuscite si citano quelle di Piero Pel\u00f9, Max Gazz\u00e8 e Alberto Sordi. Dal 15 dicembre 2013 condusse nuovamente \"Telethon\": sono per la prima volta insieme i volti pi\u00f9 noti della RAI, come Carlo Conti, Antonella Clerici, Flavio Insinna, Mara Venier, Arianna Ciampoli e Paolo Belli. A partire dal 1\u00ba febbraio 2014 partecip\u00f2 in qualit\u00e0 di giurato nella settima edizione del talent show \"Ti lascio una canzone,\" condotto da Antonella Clerici. Il 9 marzo riprese le redini del \"Premio Regia Televisiva\", in prima serata su Rai 1.\nIl 10 marzo 2014 fu scelto per condurre una delle pi\u00f9 importanti e discusse trasmissioni del day-time di Rai 1, \"L'eredit\u00e0\", subentrando a Carlo Conti. Frizzi condusse il programma dal 13 aprile fino al 31 maggio 2014 ottenendo un enorme successo e fu promosso dalla critica specializzata. Per tale successo, il conduttore originale Carlo Conti rivel\u00f2 che da quel momento ci sarebbe stata una staffetta tra i due alla guida del quiz.\nVenne scelto come doppiatore del personaggio John Wilkes Booth per la serie animata \"I Simpson\" nell'episodio \"Amica a pagamento\", in onda su Italia 1 il 27 ottobre 2014.\nDal 1\u00ba novembre 2014, quindi, condusse nuovamente \"L'eredit\u00e0\" fino all'8 marzo 2015 e riport\u00f2 un grande successo, addirittura maggiore della stagione precedente. Dal 14 novembre partecip\u00f2 come concorrente al torneo di \"Tale e quale show\", posizionandosi nono nella classifica finale. Il 7 dicembre condusse per il 13\u00ba anno la maratona benefica \"Telethon\". Sempre su Rai 1 intervenne come commentatore a bordo campo della seconda puntata di \"Ballando con le stelle\", in onda l'11 ottobre 2014, e a \"Notti sul ghiaccio\", nella puntata del 14 marzo dell'anno seguente. \nIl 6 marzo 2015 fu ospite nel ruolo di giurato speciale nella semifinale di \"Forte forte forte\". Il 4 maggio condusse su Rai 1 l'evento sportivo benefico \"Match for Expo\", mentre il 25 maggio fu padrone di casa per la quarta volta del \"Premio Regia Televisiva\". Dal 15 giugno 2015, insieme a Rita dalla Chiesa, assunse la guida del nuovo programma \"La posta del cuore,\" in onda dal luned\u00ec al venerd\u00ec su Rai 1 nel primo pomeriggio, fino al 10 luglio 2015. Il 25 giugno condusse su Rai 3 \"Vedi chi erano i Beatles\", in occasione del 50\u00ba anniversario dai concerti dei Beatles in Italia. Dal 3 al 24 luglio present\u00f2 su Rai 1 \"Gli italiani hanno sempre ragione\", game show sociologico in 4 prime serate basato su sondaggi del popolo italiano. Il 23 luglio fu il narratore di una puntata di \"Techetechet\u00e8\".\nDal 12 settembre al 28 novembre 2015 torn\u00f2 a ricoprire il ruolo di giurato nell'ottava edizione di \"Ti lascio una canzone\", mentre a partire dal 27 settembre 2015 condusse nuovamente \"L'eredit\u00e0\". A dicembre fece gli onori di casa, ancora una volta, della maratona \"Telethon\". Il 9 aprile 2016 fu ospite alla seconda puntata di \"Laura &amp; Paola\", variet\u00e0 con Laura Pausini e Paola Cortellesi. Dal 2 ottobre 2016 condusse \"L'eredit\u00e0\" per la quarta volta sostituendo definitivamente Carlo Conti, che lasci\u00f2 la conduzione per altri impegni lavorativi. Frizzi venne confermato anche per l'edizione successiva. Il 9 dicembre 2016 torn\u00f2 a \"Tale e quale show\", pi\u00f9 precisamente alla puntata natalizia \"Na Tale e quale show\", questa volta in veste di giudice ospite, assieme a Mara Venier. L'8 giugno 2017 fu ospite in prima serata su Canale 5 di una puntata speciale di \"Avanti un altro!\", quiz diretto competitore de \"L'eredit\u00e0\", condotto da Paolo Bonolis con Luca Laurenti.\nIl malore.\nIl 23 ottobre 2017, mentre stava registrando una puntata del quiz \"L'eredit\u00e0,\" venne colto da una lieve ischemia cerebrale. Fu subito ricoverato al policlinico Umberto I. Dopo alcuni esami e accertamenti venne dimesso a novembre. Dal 30 ottobre fu temporaneamente sostituito alla conduzione dall'amico e collega Carlo Conti. Dopo un periodo di riposo, Frizzi torn\u00f2 al timone dell\"'Eredit\u00e0\" il 15 dicembre. L'annuncio del suo ritorno avvenne durante la puntata della \"Prova del cuoco\" del 6 dicembre. Entr\u00f2 a sorpresa nello studio del programma con Carlo Conti nel giorno del compleanno della conduttrice e amica Antonella Clerici. Sempre a dicembre partecip\u00f2 a \"Telethon\", per una volta in qualit\u00e0 di ospite anzich\u00e9 di conduttore.\nIl 19 gennaio 2018 fu ospite con Antonella Clerici nel programma di interviste \"Ieri e oggi\", condotto da Carlo Conti in seconda serata su Rai 3.\nIntervistato a febbraio, Frizzi rivel\u00f2 di non aver superato i problemi di salute legati all'episodio di ottobre ma di combattere strenuamente in nome della piccola figlia Stella, ritenendo che la ricerca lo avrebbe aiutato.\nLa morte improvvisa.\nIl 25 marzo seguente, cinque mesi dopo l'ictus, durante il suo programma, le sue condizioni peggiorarono improvvisamente e fu ricoverato d'urgenza per emorragia cerebrale all'Ospedale Sant'Andrea di Roma, dove per\u00f2 non super\u00f2 la crisi e mor\u00ec alle 4:30 di mattina del 26 marzo, all'et\u00e0 di 60 anni. La notizia, diffusa dalle tv nazionali sin dal mattino stesso, colse il pubblico quasi di sorpresa: ancora la sera prima, infatti, Frizzi era regolarmente in onda sulla rete ammiraglia Rai con l'Eredit\u00e0. Si trattava tuttavia di una puntata preregistrata in una sessione di pochi giorni precedente al suo peggioramento di salute. La camera ardente venne allestita il 27 marzo presso la sede Rai in Viale Mazzini, dove il conduttore ricevette il tributo di oltre 10.000 persone tra amici, colleghi e semplici fan. Le esequie, trasmesse in diretta televisiva su Rai 1, si tennero il giorno successivo alle ore 12 nella Basilica di Santa Maria in Montesanto, detta anche la Chiesa degli Artisti a Piazza del Popolo e furono presiedute da Don Walter Insero, rettore della basilica e cappellano della Rai, e furono seguite da oltre 5 milioni di persone. Nel pomeriggio dello stesso giorno la sua salma fu tumulata nella cappella di famiglia nel Cimitero comunale di Bassano Romano.\nDopo il decesso del conduttore, filtreranno indiscrezioni dal giornalista Alfonso Signorini e dai conduttori Giancarlo Magalli e Luca Giurato, secondo cui Frizzi avrebbe avuto metastasi tumorali diffuse nel cervello e altri organi, inoperabili. Questo fatto non fu mai confermato dalla famiglia e rimase presunto, seppur ripreso anche da vari organi di stampa e siti a carattere medico. In un'intervista del 2019 alla dott.ssa Alessandra Fabi dell'Istituto Nazionale Tumori \"Regina Elena\" di Roma, si dice che si sarebbe trattato invece di glioblastoma.\nIl 6 luglio 2018, con un comunicato, la Rai annunci\u00f2 di aver deciso di intitolargli gli Studi televisivi Dear, appunto rinominati \"Studi televisivi Fabrizio Frizzi\". Come segno tangibile di riconoscimento da parte di tutti coloro che gli hanno voluto bene, sopra la porta di ingresso dello studio televisivo dove si registra il programma \"L\u2019eredit\u00e0\" \u00e8 stata affissa la sua maglietta di pallacanestro numero 10. Per pi\u00f9 di 15 anni, infatti, Frizzi \u00e8 stato presidente della squadra nazionale artisti di pallacanestro, uno sport che ha sempre seguito e promosso.\nNel febbraio 2020, il giorno del compleanno, il conduttore del Festival di Sanremo Amadeus e la vedova Carlotta Mantovan lo ricordarono in diretta sul palco dell'Ariston, cosa che aveva fatto anche Claudio Baglioni l'anno precedente.\nFrizzi nella cultura di massa.\nIl 18 febbraio 2009 sul settimanale \"Topolino\" numero 2778 \u00e8 stata pubblicata la storia \"I Bassotti e gli insoliti ignoti\" dove i furfanti partecipano, imbrogliando, al quiz \"Soliti ignoti - Identit\u00e0 nascoste\" condotto da \"Quack Duck\"; infatti, due giorni prima della puntata, si sono introdotti nelle case delle identit\u00e0 (scoperte dopo aver rubato la lista dei partecipanti) cercando di individuare i loro hobby o mestieri.\nCollabor\u00f2 per vari anni con l'organizzazione \"Save the Children\" e con l'associazione di Andrea Tudisco, attiva con i bambini nel campo della cosiddetta cura del sorriso.\nRiconoscimenti.\nPremio regia televisiva\nGran Premio Internazionale dello Spettacolo\nAltri premi"}
{"id": "337711", "revid": "93556", "url": "https://it.wikipedia.org/wiki?curid=337711", "title": "Ra\u00fal Castro", "text": "Biografia.\nPrimi anni.\nFiglio di galiziani immigrati a Cuba, \u00e8 il fratello di Fidel Castro, \u00e8 stato artefice, insieme con questi, a Ernesto Che Guevara e ad altri personaggi come Camilo Cienfuegos, della rivoluzione cubana e della politica interna del nuovo ordine socialista.\nDa giovane partecip\u00f2 a numerose manifestazioni studentesche di protesta contro il dittatore Fulgencio Batista, il cui colpo di Stato aveva tra l'altro impedito al fratello Fidel di candidarsi alle elezioni del 1952. Dopo che la loro denuncia contro Batista non era stata presa in considerazione, i due fratelli organizzarono un assalto armato alla caserma Moncada a Santiago di Cuba nella Provincia di Oriente, il 26 luglio 1953. La mossa ebbe risultati negativi: molti rivoltosi morirono e altri, come lui stesso, furono condannati a vari anni di carcere. \nAttivit\u00e0 politica.\nIl 2 dicembre del 1956, dopo aver goduto di un'amnistia, Ra\u00fal Castro dall'esilio volontario in Messico giunse a Cuba su una piccola imbarcazione chiamata \"Granma\", insieme al fratello Fidel e altri 80 giovani ribelli, (tra cui il medico argentino Che Guevara e il partigiano veneziano Gino Don\u00e9 Paro) al fine di dare inizio alla lotta di liberazione antibatistiana. Il \"Movimento del 26 di luglio\", dopo un'abile guerriglia condotta soprattutto nella Sierra Maestra, scacci\u00f2 Batista da Cuba e pose Fidel Castro a dirigere il nuovo stato rivoluzionario cubano (1\u00ba gennaio 1959).\nDi ideologia comunista (pare che ader\u00ec al marxismo contemporaneamente a Che Guevara e quindi prima rispetto al fratello), Ra\u00fal Castro venne nominato Ministro delle Forze Armate Rivoluzionarie immediatamente dopo la rivoluzione; nel 1965 aggiunse a questa carica anche quella di secondo segretario del comitato centrale del Partito Comunista di Cuba, e nel 1976, anno dell'approvazione della Costituzione cubana, primo vicepresidente del Consiglio di Stato, diventando in tal modo il numero due del governo dell'isola caraibica, dopo il fratello Fidel.\nLa Central Intelligence Agency (CIA) pianific\u00f2 il suo assassinio e nel 1960 reclut\u00f2 il pilota dell'aereo che portava Raul Castro da Praga all'Avana per \"organizzare un incidente\", offrendogli 10.000 dollari. Il progetto \u00e8 fallito, il pilota ha spiegato al suo ritorno che non aveva \"avuto la possibilit\u00e0 di organizzare un incidente come discusso\".\nPrimo mandato presidenziale.\nI suoi detrattori sostengono che egli, avendo vissuto all'ombra del fratello, non abbia le capacit\u00e0 di prendere in mano le redini del paese (e altri critici interni affermano che all'interno del PCC ci siano giovani leader pi\u00f9 capaci di lui); secondo i suoi sostenitori invece egli \u00e8 l'unico uomo che pu\u00f2 far continuare in sicurezza la tradizione castrista dell'isola. Dal 31 luglio 2006, quando sostitu\u00ec provvisoriamente Fidel, al 24 febbraio 2008, nominato ufficialmente Presidente del Consiglio di Stato, ha posto in essere diverse importanti riforme all'interno dello stato cubano.\nIl 26 luglio 2007, in occasione dei festeggiamenti per l'assalto al Cuartel Moncada, ha riconosciuto che i salari cubani sono bassi ed \u00e8 necessario introdurre riforme di struttura per migliorare la vita dei cittadini, chiedendo alla popolazione stessa di parlare dei problemi e delle soluzioni in appositi incontri pubblici. Dopo il passaggio oltremodo distruttivo tra la fine di agosto e l'inizio di settembre 2008 di due uragani, Gustav e Ike, che hanno provocato danni per 10 miliardi di dollari, molti lo hanno criticato perch\u00e9 non \u00e8 stato presente in televisione e sui luoghi colpiti. In verit\u00e0 in quei giorni tutte le personalit\u00e0 pi\u00f9 in vista del partito sono state presenti nei luoghi molteplici del disastro.\nNel mese di ottobre 2008 in una intervista con l'attore americano Sean Penn ha dichiarato che Cuba \u00e8 disposta da pari a dialogare col nuovo presidente statunitense Barack Obama in un luogo neutrale, dunque anche nella base navale americana di Guantanamo, in territorio cubano. Il 14 dicembre 2008 ha effettuato la prima visita all'estero, da quando \u00e8 Capo di Stato, in Venezuela, dove \u00e8 stato accolto con tutti gli onori dal Presidente Chavez. Alcuni giorni dopo, il 16 dello stesso mese, si \u00e8 recato in Brasile per la Cumbre del Gruppo di Rio, nel quale Cuba \u00e8 stata ammessa, dove in modo molto chiaro ha affermato che il suo paese non \u00e8 disposto a fare nessun gesto unilaterale nei confronti degli Stati Uniti, per la eliminazione del bloqueo, che dura dal 1962, e che il governo cubano \u00e8 disposto a liberare i dissidenti a patto che gli Stati Uniti liberino gli antiterroristi cubani accusati ingiustamente di spionaggio.\nSe sulla stampa internazionale, prima di questa decisione, si pensava che Ra\u00fal subisse l'influenza del fratello, dopo questa ristrutturazione governativa si \u00e8 concordi sul fatto che a comandare sia il Presidente del Consiglio di Stato. Il 3 giugno 2009 l'OEA (Organizaci\u00f3n de los Estados Americanos) ha cancellato la direttiva del 1962 con la quale si cacciava Cuba dalla stessa. Il governo dell'isola, per\u00f2, nonostante la sua soddisfazione, ha continuato ad affermare di non voler rientrare in una organizzazione, ormai, \"putrefatta\".\nRiforme in materia economica e di mercato.\nNel periodo precedente il 24 febbraio 2008 ha ottenuto l'aumento dei prezzi prefissati degli alimenti che i contadini vendono allo Stato, il pagamento dei debiti di questo nei loro confronti, il regolamento sulle indiscipline nell'ambito del lavoro, il diritto di introdurre dall'estero i DVD, pagando alla dogana il valore in pesos cubani convertibili (CUC), la firma dei trattati internazionali sui diritti umani. Nominato Capo del Consiglio di Stato il 24 febbraio 2008, ha permesso di acquistare dal 1\u00ba aprile 2008 computer (ma senza accesso a Internet), ventilatori e altri utensili tecnologici che prima di quella data erano vietati loro, dal 14 aprile di poter comprare un telefonino e registrarne il contratto.\nQueste libert\u00e0, per\u00f2, si pagano in CUC, la seconda moneta, entrata in circolazione nell'isola nel 1994, che ha sostituito la divisa americana alla fine del 2004 e che sar\u00e0 eliminata gradualmente, secondo la nota de Il Granma del 22 ottobre 2013, a vantaggio del peso cubano, 1 CUC vale 25 pesos. Si \u00e8 semplificato, inoltre, il regolamento per il trasferimento in propriet\u00e0 ai singoli o alle famiglie, dopo 20 anni di affitto, delle case dello Stato. Dal settembre del 2008, immediatamente dopo il passaggio degli uragani distruttivi, la polizia, su direttiva del governo, ha incominciato una dura lotta contro il mercato nero, originato dai furti a danno dello stato.\nDal 12 marzo 2009 il Congresso americano ha eliminato i divieti introdotti dal Presidente George W. Bush nel 2004, per i quali i cittadini cubamericani potevano tornare in patria una volta ogni tre anni e spendere solo 50 dollari al giorno per non pi\u00f9 di 2 settimane. Da questa data i cittadini cubamericani potranno tornare nell'isola almeno una volta l'anno per incontrare le loro famiglie e spendere 170 dollari al giorno per tutto il tempo desiderato. Inoltre gli alimenti e le medicine potranno essere venduti al governo cubano, senza la necessit\u00e0 di pagare da parte di questo prima dell'arrivo delle merci.\nIl 12 aprile 2009 il portavoce del Presidente degli Stati Uniti d'America Barack Obama ha annunciato la cancellazione per i cubanoamericani dei limiti nei viaggi e nelle rimesse ai familiari a Cuba, realizzata il 3 settembre. La risposta cubana si manifestava con un articolo di Fidel Castro, in cui l'ex Presidente chiedeva la cancellazione dell'embargo e non l'elemosina. Il 1\u00ba agosto 2009, secondo il giornale \"Juventud Rebelde\" del 9 giugno 2009, tredici nuove societ\u00e0, autonome finanziariamente, avranno lo scopo di acquistare dalle cooperative e dai privati beni alimentari, per rivenderli nei mercati agricoli statali, che saranno aumentati, e alle industrie di trasformazione.\nIn questo modo si cercher\u00e0 di sottrarre, almeno nella capitale e nella sua provincia, all'ente statale, Acopio, poco efficiente, che si occupa della raccolta e distribuzione ai cittadini dei prodotti venduti allo Stato dalle cooperative e dai privati, il rifornimento di gran parte dei beni alimentari. Nell'aprile del 2009 \u00e8 entrato in vigore l'esperimento di agricoltura suburbana a Camag\u00fcey, che si estender\u00e0 a tutto il territorio nazionale, consistente nell'avvicinare le aziende, private, statali, cooperative ai mercati dell'isola, cos\u00ec che queste porteranno gli alimenti in maniera pi\u00f9 rapida e a basso costo ai cittadini.\nUn decreto legge del Consiglio di Stato, approvato il 26 giugno 2009, permette, con alcune limitazioni, ai cittadini cubani di avere regolarmente pi\u00f9 impieghi. In questo modo il Consiglio di Stato regolarizza una situazione di fatto e permette agli impiegati di aziende che offrono servizi di aumentare i salari. Il 2 luglio 2009 il \"Granma\", giornale del Partito Comunista, informa la popolazione che dall'inizio del nuovo anno scolastico, settembre 2009, i maestri e i professori delle medie avranno un aumento mensile di 166 pesos. Per gli insegnanti della scuola superiore, invece, l'aumento di salario sar\u00e0 di 145 pesos mensili.\nA tutti gli insegnanti e ai dipendenti della scuola, a cui l'aumento di salario sar\u00e0 di 120 pesos mensili, se di scuola generale e media, di 93 se di scuola superiore, sar\u00e0 detratto il 5% del salario per il pagamento dei contributi. Dal 1\u00ba ottobre del 2009 in maniera sperimentale i lavoratori di 4 ministeri non hanno pi\u00f9 il diritto di fruire delle mense aziendali gratuite o comedores obreros. Dalla prima met\u00e0 di giugno dell'anno 2010 la sperimentazione si \u00e8 estesa a 225\u00a0000 lavoratori, secondo il Granma dell'11 maggio 2010. Al posto di questa gratuit\u00e0 i dipendenti riceveranno 15 pesos per giorno effettivo di lavoro.\nL'indennit\u00e0 diaria, che sostituir\u00e0 le mense aziendali, si estender\u00e0 alla fine a tutti i lavoratori cubani, permettendo allo Stato di risparmiare centinaia di milioni di dollari l'anno di importazioni e a un terzo della popolazione cubana, 3,5 milioni di lavoratori, di avere un salario medio (408 pesos), quello minimo \u00e8 di 225, aumentato quasi del doppio, con la possibilit\u00e0 di incrementare la domanda di beni di consumo.\nIl 10 ottobre 2009 in un editoriale de il Granma, quotidiano del Partito Comunista di Cuba, il direttore, Lazaro Barredo, annuncia la soppressione della \"libreta de abastecimiento\" (documento entrato in vigore nel 1962 col quale lo stato a prezzi molto bassi vende ai cubani alcune quantit\u00e0 di cibo, tali da permettere alla gran parte dei cittadini di vivere tra una settimana e dieci giorni), ad eccezione dei pensionati e delle persone con entrate basse, senza per\u00f2 indicarne il giorno. Secondo l'agenzia Reuters del 12 aprile 2010 all'inizio del mese il governo cubano ha cominciato ad affittare ai lavoratori le piccole attivit\u00e0 di barberia ed estetica, propriet\u00e0 pubbliche.\nNella sessione estiva dell'Assemblea Nazionale del Poder Popular, il 1\u00ba agosto 2010, il presidente Ra\u00fal Castro ha annunciato che, oltre allo spostamento di un milione di lavoratori in attivit\u00e0 produttive (agricoltura, costruzioni, lavori autonomi), anche l'aumento delle licenze dei lavoratori autonomi (\"cuentapropistas\"), concessione inaugurata alla fine di ottobre (dopo due anni i cittadini che hanno ricevuto nuove licenze ammontano a quota 266.000, per un totale di 398.000 lavoratori autonomi) e la possibilit\u00e0 per gli stessi di assumere lavoratori subordinati (\"Granma\" del 2 agosto 2010).\nNella gazzetta ufficiale cubana del 16 agosto 2010 \u00e8 stato pubblicato un decreto ministeriale, in base al quale chi coltiva in piccoli appezzamenti di terreno o raccoglie in luoghi intricati e difficili i prodotti agricoli, pu\u00f2 venderli legalmente in chioschi o punti vendita, detenendo regolare licenza. Tutto ci\u00f2 all'interno del piano di agricoltura suburbana, il cui scopo \u00e8 quello di portare ai cittadini i prodotti agricoli. In questo modo anche gli intermediari vengono legalizzati, poich\u00e9 come lavoratori autonomi possono vendere i prodotti agricoli, provenienti da appezzamenti altrui, non solo nei mercati individuati dalle autorit\u00e0, ma anche a domicilio. Dal 1\u00ba ottobre 2011 i cubani possono vendere e comprare automobili circolanti nell'isola e dal 10 novembre le case. Dal 1\u00ba luglio 2013 sono entrate in vigore le cooperative non agropecuarie, che nell'arco di qualche anno si stenderanno per tutto il territorio nazionale.\nDiritti umani e libert\u00e0.\nSi sono avute aperture anche sul fronte dei diritti umani e dei diritti civili, il vero problema che separa Cuba dalla comunit\u00e0 internazionale, nonch\u00e9 sulla libert\u00e0 di circolazione. Si \u00e8 permesso dal 31 marzo 2008 ai cubani di frequentare gli hotel di lusso per turisti, autorizzate le operazioni chirurgiche gratuite del cambio del sesso nelle strutture pubbliche per le persone trans*, introdotto la moratoria alla pena di morte.\nDurante il primo periodo di governo di Ra\u00fal, dal 31 luglio 2006 al 31 luglio 2008, i prigionieri politici sono scesi da 316 a 219, anche se le detenzioni di alcuni giorni sono aumentate. \nIn Cuba sono presenti nelle carceri almeno 80.000 prigionieri comuni e 39 politici, tra cui anche tre accusati di atti terroristici e condannati a morte alla fine degli anni Novanta, secondo el Consejo de Relatores de Derecho Humano en Cuba, associazione illegale, perch\u00e9 non riconosciuta, secondo il Granma del 22 maggio 2012, invece, sono 57.337.\nHa fatto del riavvicinamento con la Chiesa cattolica cubana un punto focale della sua presidenza. Papa Benedetto XVI \u00e8 stato ricevuto sull'isola nel marzo 2012. Nel novembre 2010 il cardinale Ortega, alla presenza del presidente cubano, ha inaugurato le nuove strutture del seminario di San Carlos, dove si formano i futuri sacerdoti, il cui numero \u00e8 in aumento. Il governo sta anche restituendo alla Chiesa le propriet\u00e0 che furono nazionalizzate al tempo della rivoluzione. Tuttavia, la Chiesa continua a mantenere un dialogo con l'opposizione, i cui rappresentanti intervengono nei dibattiti che organizza, e fa dell'integrazione dell'educazione cattolica nel servizio pubblico una priorit\u00e0 per poter insegnare teologia e scienze umane nelle universit\u00e0.\nDopo un incontro di 6 ore tra l'arcivescovo de la Havana, Jaime Ortega, l'allora ministro degli esteri spagnolo, Moratinos, e il presidente Ra\u00fal Castro, il 7 luglio 2010 l'arcivescovado de la Havana ha emesso un comunicato stampa, pubblicato su \"Il Granma\", in cui si \u00e8 annunciato da parte del governo cubano la liberazione, entro 3-4 mesi, di 52 prigionieri di coscienza, indicati da Amnesty International. La loro liberazione si \u00e8 conclusa nel marzo del 2011.\nIl 16 maggio 2009 a Cuba \u00e8 stato festeggiato il giorno contro l'omofobia con una manifestazione di omosessuali per le vie dell'Avana, guidata da Mariela, la figlia del Presidente Ra\u00fal, la quale, in qualit\u00e0 di presidente del Cenesex, Centro Nazionale per la Educazione Sessuale, alla fine della manifestazione ha parlato a favore della libert\u00e0 sessuale e dei diritti umani e da allora ogni anno si tiene una manifestazione a favore delle persone omosessuali.\nCon un decreto pubblicato agli inizi di settembre 2009 sulla Gazzetta Ufficiale si \u00e8 permesso ai cubani di entrare negli internet point, pagando in CUC, per poter navigare liberamente in internet, secondo un articolo di BBC news del 6 ottobre 2009.\nIl 14 gennaio 2013 sono entrate in vigore le norme che permettono ai cubani di andare all'estero solo con passaporto e visto del paese in cui si vuole essere ospitati, per un periodo non superiore a 24 mesi.\nSalari, terra e previdenza.\nSulla questione salariale l'11 luglio 2008 davanti al Parlamento ha affermato che per lo Stato cubano \u00e8 importante l'uguaglianza dei diritti, non l'egualitarismo dei salari, e che, chi lavora di pi\u00f9, deve essere remunerato di pi\u00f9, in piena coerenza con il principio marxista \"a ognuno secondo i suoi bisogni, da ognuno secondo le sue capacit\u00e0\". Per far fronte agli aumenti dei prezzi internazionali degli alimenti e alle importazioni soprattutto dagli USA, alcuni giorni dopo il discorso davanti alla \"Assemblea Nacional del Poder Popular\", il Consiglio di Stato ha emanato il decreto legge n. 259/2008 col quale si concedono in usufrutto a enti giuridici e persone fisiche terre statali incolte, che erano stimate intorno al 50%.\nDal 17 settembre 2008 lo Stato cubano ha incominciato la distribuzione delle terre oziose. Fino al maggio 2012, secondo il Granma, sono stati distribuiti 1.500.000 ettari di terra, di cui il 79% sono utilizzati per la produzione di frutti e allevamento.\nSi sono incrementate dal 1\u00ba maggio 2008 le pensioni minime da 167 a 200 pesos mensili, aumentate di 40 pesos mensili tutte le altre fino a 360 e portate a 400 quelle da 360 fino a 399.\n\u00c8 stata introdotta, inoltre, l'eliminazione del tetto dei salari, diventata obbligatoria per tutte le imprese dal 1\u00ba gennaio 2009, che permetter\u00e0 agli stipendi dei lavoratori cubani di crescere in modo direttamente proporzionale all'aumento della produttivit\u00e0.\nDal 22 gennaio 2009 \u00e8 entrata in vigore la legge approvata nel dicembre 2008 dall'Assemblea nazionale del potere popolare, che ha aumentato l'et\u00e0 pensionabile da 60 a 65 per gli uomini, da 55 a 60 per le donne e il periodo lavorativo da 25 a 30 anni, nell'arco, per\u00f2, di 7 anni, riconoscendo ai nuovi pensionati una indennit\u00e0 pari al 60% del salario pi\u00f9 2% per ogni anno di lavoro oltre il 30\u00ba anno, ai lavoratori autonomi con regolare licenza il diritto di ricevere la pensione e ai lavoratori subordinati il cumulo di pensione e stipendio, purch\u00e9 assunti in attivit\u00e0 diverse da quelle esercitate fino alla pensione. Infine, con decreto legge n. 260/2008 del Consiglio di Stato, per riempire vuoti di organico, dovuti ai bassi salari e ai pensionamenti, si \u00e8 permesso ai maestri e professori in pensione di ritornare al lavoro, cumulando alla pensione il salario.\nSecondo mandato presidenziale.\nIl 24 febbraio 2013 Ra\u00fal Castro viene rieletto Presidente di Cuba dal Parlamento cubano fino alla scadenza del mandato il 19 aprile 2018.\nIl 20 settembre 2015 Ra\u00fal Castro accoglie papa Francesco, storica visita del Pontefice a Cuba, il terzo dopo Giovanni Paolo II e Benedetto XVI."}
{"id": "337713", "revid": "486946", "url": "https://it.wikipedia.org/wiki?curid=337713", "title": "Premio Nobel per la Medicina", "text": ""}
{"id": "337717", "revid": "767487", "url": "https://it.wikipedia.org/wiki?curid=337717", "title": "Anomalia vera", "text": "In meccanica celeste ed in astronomia, l'anomalia vera formula_1 (anche indicata come formula_2) \u00e8 l'angolo compreso tra il pericentro dell'orbita e la posizione del corpo orbitante nel tempo di riferimento, misurato sul piano orbitale.\nConsiderando il moto dei pianeti attorno al Sole, l'anomalia vera \u00e8 l'angolo fra il perielio e il pianeta orbitante, il vertice \u00e8 il Sole e il verso dell'angolo \u00e8 il verso di rivoluzione del pianeta. Nell'immagine \u00e8 l'angolo z-s-p.\nL'anomalia vera \u00e8 uno dei sei parametri orbitali kepleriani, che descrivono un'orbita secondo il modello a due corpi rispettando la legge di gravitazione universale. La sua determinazione avviene conoscendo il vettore posizione del corpo orbitante ed il vettore eccentricit\u00e0 dell'orbita (quest'ultimo si mantiene costante):\nAltrimenti, se formula_5 , l'anomalia vale formula_6. \nQuesta correzione \u00e8 dovuta all'ambiguit\u00e0 di formula_7, operatore che non distingue il primo quadrante dal quarto. La condizione formula_4 traduce il caso in cui il corpo abbia velocit\u00e0 radiale positiva, ossia si stia allontanando dal fuoco: l'angolo formula_1 si trover\u00e0 dunque nel primo o nel secondo quadrante.\nRelazioni fra anomalie.\nIl rapporto tra l'anomalia vera (v) e l'anomalia eccentrica (u) si ricava mettendo a sistema le formule del raggio vettore secondo le due anomalie:\nformula_12\nformula_13"}
{"id": "337732", "revid": "15756", "url": "https://it.wikipedia.org/wiki?curid=337732", "title": "Province della Svezia", "text": "Le province della Svezia (in svedese \"Sveriges landskap\") sono regioni storiche, geografiche e culturali. La Svezia ha 25 province che non hanno alcuna funzione amministrativa. I dialetti e le tradizioni del folklore seguono ancora oggi i confini di queste antiche province e non quelli delle attuali contee.\nMolte di queste suddivisioni rimasero valide fino al 1634, quando un'importante riforma stabil\u00ec che fossero sostituite dalle contee (\"l\u00e4n\"). Al di l\u00e0 delle vicende storiche delle singole province, l'unica di queste ad essere effettivamente acquisita tramite un processo di colonizzazione fu la Lapponia svedese.\nIn alcuni casi, le contee amministrative corrispondono quasi esattamente alle province storiche, come nel caso del Blekinge e della Contea di Blekinge oppure come nel caso di Gotland, che \u00e8 al tempo stesso una ex provincia, una contea e un comune. Tuttavia, nella maggior parte dei casi i confini sono cambiati anche notevolmente e continuano a cambiare. Infatti, le unit\u00e0 amministrative sono soggette a continui cambiamenti - diverse nuove contee sono state create ad esempio negli anni 1990 - mentre le province hanno avuto i loro confini storici fissi per secoli.\nSolitamente, le province sono raggruppate in tre macroregioni: G\u00f6taland, Svealand e Norrland.\nStoria.\nLe divisioni provinciali derivano dai microregni locali esistenti tra l'800 e il 1000, che poi si aggregarono con l'unificazione della Svezia sotto l'autorit\u00e0 di un unico re svedese. Anche dopo questo processo ciascuna di queste terre aveva ancora la propria legislazione con un suo parlamento locale (il \"thing\") e nei fatti erano autonome. Le province storiche erano anche denominate ducati, ma quelle via via acquisite nel tempo assumevano lo status di ducato o contea a seconda dell'importanza.\nDelle terre conquistate dopo lo scioglimento dell'Unione di Kalmar nel 1523, solo alcune furono incorporate come province. Le acquisizioni pi\u00f9 durature sono quelle del Trattato di Roskilde del 1658, grazie al quale le ex-danesi di Scania, Blekinge e Halland e quelle ex-norvegesi di Bohusl\u00e4n, J\u00e4mtland e H\u00e4rjedalen (con la piccola area dell'Idre-S\u00e4rna, aggregata alla Dalarna), divennero svedesi e gradualmente assimilate.\nAltri territori stranieri furono amministrati come domini sotto l'autorit\u00e0 del monarca svedese, in alcuni casi per due o tre secoli. La Norvegia fu in unione personale con la Svezia dal 1814 al 1905, ma non ne divenne mai parte integrante.\nLa Finlandia attuale fu invece parte integrante del regno (divisa fra le regioni di Norrland e \u00d6sterland) fino al XVIII secolo, quando fu occupata dall'Impero russo, per poi divenire Granducato sotto controllo russo nel 1809. Come nel resto della Svezia, le aree attualmente finlandesi erano divise in province (in finlandese \"maakunnat\" o \"provinssit\" al plurale) e furono riorganizzate in contee (l\u00e4\u00e4ni al plurale). Dopo la cessione alla Russia le contee furono rinominate province (l\u00e4\u00e4ni) e permasero dopo varie ridefinizioni fino al 1997.\nQuando la Finlandia si separ\u00f2 dalla Svezia, la provincia di V\u00e4sterbotten perse una fascia di territorio nordorientale in favore della prima. Quando il territorio restante fu diviso tra la nuova contea omonima di V\u00e4sterbotten e quella di Norrbotten, a quest'ultima and\u00f2 la parte settentrionale, che inizi\u00f2 a essere riconosciuta come provincia storica in proprio (Norrbotten); le fu conferito uno stemma araldico solo nel 1995.\nGli stemmi araldici delle province furono conferiti insieme per la prima volta in una particolare occasione, i funerali del Re Gustavo Vasa (1560). Dopo la separazione tra Svezia e Finlandia le tradizioni per i rispettivi stemmi provinciali si diversificarono. La divisione della Lapponia comport\u00f2 una distinzione tra lo stemma della parte svedese e quello della parte finlandese.\nLe province svedesi oggi.\nIn seguito alla riforma del 1634, le province svedesi hanno perso valore amministrativo, ma sono comunque ancora riconosciute ufficialmente e hanno ancora oggi degli stemmi ufficiali. I loro confini attuali sono stati fissati tra il 1884 (V\u00e4sterg\u00f6tland) e il 1972 (\u00d6sterg\u00f6tland).\nIl fatto che le province siano ancora ufficialmente riconosciute si riflette anche nel fatto che molti membri della casa reale hanno il titolo di \"duca\" o \"duchessa\" di una determinata provincia.\nRiferimenti alle province sono ancora ampiamente comuni nella cultura svedese. Molti svedesi sentono una maggiore affinit\u00e0 con la provincia storica di appartenenza pi\u00f9 che con la contea in cui vivono. Questo non accade per\u00f2 nel V\u00e4sterbotten e nel Norrbotten, di pi\u00f9 recente creazione, e neanche a Stoccolma e G\u00f6teborg, dove invece viene dato pi\u00f9 risalto al legame con la propria citt\u00e0 pi\u00f9 che con la provincia storica.\nOggi, nell'industria del turismo, le province sono spesso usate per scopi di marketing. La maggior parte delle federazioni sportive in Svezia hanno sezioni divise per province, sebbene ci siano - pi\u00f9 raramente - anche suddivisioni basate sulle contee. Le pietre runiche e gli oggetti svedesi nelle collezioni dello Statens historiska museum sono suddivise in base alle province, cos\u00ec come le nationes degli studenti presso l'Universit\u00e0 di Uppsala.\nLista.\nDi seguito una lista delle province svedese, di cui si riporta anche il nome latino. Infatti, alcune lingue (come ad esempio l'inglese e l'italiano) usano occasionalmente i nomi latini come alternative ai nomi svedesi. Il nome \"Scania\" al posto di \"Sk\u00e5ne\" \u00e8 molto comune in entrambe le lingue. Altri esempi possono essere \"Dales\"/\"Dalecarlia\" per il Dalarna oppure \"Lapponia svedese\" per \"Lappland\".\nG\u00f6taland.\nIl G\u00f6taland include le seguenti 10 province, oggi tutte comprese della Svezia attuale. Fino al 1658 il Bohusl\u00e4n era parte della Norvegia, mentre Halland, Scania e Blekinge appartenevano alla Danimarca. Il V\u00e4rmland, pur essendo incluso fino al XIX secolo nel G\u00f6taland, fu sempre considerato parte dello Svealand.\nSvealand.\nLo Svealand include le seguenti 6 province, oggi tutte comprese nella Svezia attuale:\nNorrland.\nIl Norrland comprende 9 province pi\u00f9 quella del Norrbotten, riconosciuta in seguito. Quando la Svezia cedette la Finlandia nel 1809, la Lapponia fu divisa in una parte svedese e in una finlandese (ceduta), mentre intanto vennero persi anche l'\u00d6sterbotten e una striscia del V\u00e4sterbotten. Il Norrbotten fu sempre parte del V\u00e4sterbotten fino a quando, scomparse le province in luogo delle contee, avvenne la divisione: creata la contea di Norrbotten da quella di V\u00e4sterbotten, la zona settentrionale dell'omonima provincia estinta si defin\u00ec come provincia a s\u00e9.\n\u00d6sterland.\nL'\u00d6sterland, chiamato anche \"\u00d6sterlanden\", comprende le seguenti 9 province, oggi tutte comprese nella Finlandia attuale:"}
{"id": "337737", "revid": "1718925", "url": "https://it.wikipedia.org/wiki?curid=337737", "title": "Africa Occidentale Francese", "text": "L'Africa Occidentale Francese (AOF) fu parte dell'Impero coloniale francese e venne creata il 16 giugno del 1895 a seguito del completamento della conquista francese delle zone dell'Africa occidentale. Comprendeva inizialmente le colonie francesi di Costa d'Avorio, Senegal, Guinea francese (attuale Guinea) e Sudan francese (attuale Mali), mentre Niger, Mauritania e Alto Volta (l'attuale Burkina Faso) si aggiunsero in seguito. Il territorio era s\u00ec interamente un possedimento francese ma all'interno rimanevano vastissime zone ancora inesplorate, solo alla fine degli anni trenta si pot\u00e9 avere una precisa mappatura anche delle regioni (per lo pi\u00f9 desertiche) dell'entroterra. La colonia (o federazione) aveva una superficie di 4.746.539\u00a0km\u00b2 era tuttavia per quasi l'80% interamente ricoperta dal Deserto del Sahara, se unita ai territori francesi del Marocco, Algeria, Camerun Francese, Tunisia e Africa Equatoriale Francese con una superficie totale di 10.462.168\u00a0km\u00b2 costituiva il pi\u00f9 vasto assembramento di colonie contigue di una singola potenza coloniale.\nSi trattava di un'evidente costruzione artificiosa, volta a soddisfare gli interessi economici della Francia. Venne posta sotto l'autorit\u00e0 di un governatore francese di stanza a Dakar, in Senegal, che divenne capitale della federazione.\nQueste colonie divennero \"Territori d'oltremare\" con la nuova costituzione del 1946.\nLa federazione cess\u00f2 di esistere dopo il referendum del 28 settembre 1958, nel quale i paesi membri votarono la loro trasformazione in repubbliche autonome, fatta eccezione per la Guinea, che vot\u00f2 per l'indipendenza. La Federazione si sciolse nel 1960 quando tutti i territori dell'Africa Occidentale Francese divennero stati indipendenti."}
{"id": "337741", "revid": "1591878", "url": "https://it.wikipedia.org/wiki?curid=337741", "title": "Torre", "text": "La torre \u00e8 un edificio nel quale l'altezza risulta decisamente maggiore rispetto alla base. Nella storia dell'architettura le torri hanno avuto in tutto il mondo un particolare rilievo, come elementi sia funzionali (di vedetta o di avvistamento, campanili, minareti, torri dell'orologio, torri del vento, ecc.) sia di prestigio (casatorre, torre gentilizia, ecc.), spesso fondendo in un unico elemento due o pi\u00f9 caratteristiche di fruizione.\nStoria.\nEvoluzione della funzione delle torri.\nLe torri esistevano gi\u00e0 nel mondo mesopotamico, greco e romano, come punti di osservazione strategici in corrispondenza dei tracciati di mura e fortificazioni. In Mesopotamia esistevano anche le ziqqurat con funzioni religiose, mentre nell'antico Egitto i templi avevano dei piloni. Della costruzione e della struttura delle torri tratta l'architetto romano Vitruvio (\"De Architettura\", I, 10). A Roma le Mura Aureliane possiedono notevoli torri, mentre nella preistoria europea sono da menzionare le torri nuragiche dell'et\u00e0 del bronzo in Sardegna.\nNel mondo islamico le moschee furono costruite con i minareti che hanno una struttura a torre di diversa forma, anche a spirale come quella di Samarra in Iraq.\nIn India furono costruite le stupa, torri buddhiste utilizzate come santuari per contenere le reliquie dei monaci. E pare che dalle stupa in India nacquero poi le pagode, di forma quadrangolare o ottagonale, multipiano, con ogni piano dotato di un tetto a spiovente con gli angoli rivolti verso l'alto. Poi, a mano a mano che il Buddhismo si diffuse in tutta l'Asia, la pagoda si liber\u00f2 del suo originario significato di tomba e gli stili divennero sempre pi\u00f9 originali.\nIl periodo di maggior diffusione delle torri in Europa, per\u00f2, \u00e8 stato sicuramente il Medioevo, quando vennero sfruttate, grazie alle loro caratteristiche difensive, anche per esigenze abitative: le torri permettevano infatti a ciascuna famiglia di proteggersi dai nemici presenti nella citt\u00e0 stessa (si pensi alle lotte tra guelfi e ghibellini), ricorrendo ad alcuni precisi accorgimenti. Prima di tutto, attraverso vani di accesso (in genere fori nel pavimento muniti di botole) rialzati, rispetto alla quota del piano campagna, a livelli abbastanza elevati da potervi accedere esclusivamente tramite scale a pioli, rimovibili all'occorrenza. Per lo stesso motivo difensivo esse erano munite di mura massicce e di finestre di dimensioni molto ridotte, specialmente ai piani inferiori, dove spesso erano nient'altro che piccole feritoie. Spesso le stesse famiglie che detenevano tali torri urbane, realizzarono manufatti simili nei loro poderi sparsi nelle campagne, come documentato, fin dal Duecento, a Pavia. A partire dal X secolo l'Europa vide il moltiplicarsi delle \"case - torri\" che erano in pietra, avevano una forma rettangolare e potevano giungere a notevoli altezze, allo scopo di garantire un punto di osservazione e di difesa. Le \"case - torri\" si diffusero in tutta l'Europa occidentale nel Medioevo: in Inghilterra, Francia, Irlanda, Scozia e Italia.\nLa tipologia pi\u00f9 antica di torre medievale \u00e8 quella a base circolare, probabilmente ispirata dalle torri inglobate nelle mura delle citt\u00e0 romane, che trov\u00f2 diffusione nel ravennate (soprattutto nei campanili). Essa \u00e8 stata ripresa nelle torri con scale in muratura, ovvero nella doppia torre scalare che serviva a raggiungere i matronei di alcune cattedrali nord-europee. Nel periodo romanico si diffuse la tipologia a base quadrata o rettangolare, ma non mancano esempi di torri a base poligonale, come le otto torri a base ottagonale nei vertici del Castel del Monte, in Puglia.\nDettagli costruttivi.\nLe torri a base circolare erano staticamente pi\u00f9 affidabili, ma anche meno facili da costruire per la necessit\u00e0 di tagliare i conci (le pietre), livello dopo livello, con le facce interne inclinate, come quelle degli archi. Spesso le torri medievali presentavano un semplice accorgimento per rendere pi\u00f9 confortevole la permanenza di uomini, per lunghi periodi, in cima a una torre. Tale soluzione consisteva nell'inserimento, al piano pi\u00f9 alto, di ballatoi esterni in legno, che ampliavano la superficie utilizzabile.\nTali strutture, inizialmente alquanto precarie, ben presto furono imitate e trasformate in elementi architettonici strutturali aggettanti \"a mensola\" e di particolare pregio ornamentale (quali smerlature, finte o vere \"caditoie\", ecc.) per torri in muratura anche al fine di conferire loro maggiore prestigio.\nNel XIII secolo nell'Europa transalpina le torri vennero nuovamente costruite prima a base semicircolare, poi circolare o ottagonale. Il tipo di castello fortificato con torri a base semicircolare e poi circolare fu detto \"filippiano\" (da Filippo Augusto). In area italiana le torri a base rotonda si svilupparono nei castelli principeschi, regi o pontifici a partire dal XIV secolo, tuttavia, in molti comuni (poi signorie) del centro Italia, le torri circolari non si sono particolarmente diffuse. \nEvoluzione architettonica.\nL'altezza della torre era metro della potenza e ricchezza della famiglia che vi abitava, quindi non mancavano le sfide a salire verso l'alto, che talvolta mettevano a rischio la statica degli edifici, con conseguenti crolli, non rari, a causa dell'eccessiva snellezza.Fu questo uno dei motivi che portarono in tutta Italia alla graduale \"scapitozzatura\" (cio\u00e8 demolizione dei piani pi\u00f9 alti) delle torri a partire dalla fine del XII, anche per la crescente importanza delle istituzioni comunali, che fecero sentire la loro potenza vietando ai cittadini privati di costruire al di sopra del livello della torre del palazzo del governo comunale. Anche nei secoli successivi le torri vennero gradualmente abbandonate in favore dei pi\u00f9 confortevoli palazzi, o inglobate in questi nuovi edifici. Fulmini, terremoti e altre calamit\u00e0 naturali decimarono ulteriormente le torri superstiti e ancora nell'Ottocento, nonostante il revival neoclassico (che si estese anche al \"neo-medioevale\"), si continu\u00f2 sporadicamente ad abbattere torri nei centri storici delle citt\u00e0 italiane per allargare strade, creare piazze dove non ce n'erano o, insomma, mettere in atto tutti quegli interventi urbanistici regolatori tipici del periodo positivista.\nUn'eccezione unica nel panorama europeo \u00e8 rappresentata dalla cittadina di San Gimignano in Toscana, piccolo borgo conservatosi fino ai giorni nostri senza aver sostanzialmente mutato il suo impianto medioevale, dove un gran numero di torri non ha subito alcuna scapitozzatura e, sebbene ridotte nel numero rispetto alle pi\u00f9 di settanta delle quali ci \u00e8 pervenuta traccia certa da quell'epoca, si ergono ancora in quattordici esemplari in tutta la loro altezza (Torre Grossa, Torre Rognosa, Torri degli Ardinghelli, ecc.).\nA Bologna ne sopravvivono una ventina, di cui la Torre degli Asinelli \u00e8 l'unica perfettamente conservata oltre ad essere la pi\u00f9 alta (97,20\u00a0m). Ottimamente conservate sono la Torre Azzoguidi e la Torre Prendiparte. Le due Torri di Bologna (Torre degli Asinelli e Torre della Garisenda) appartengono alla categoria delle strutture consortili, cio\u00e8 quelle strutture difensive in cui trovavano rifugio gli affiliati a un partito, a una famiglia comitale (cio\u00e8 di un conte), a una istituzione. Anche Pavia (circa una sessantina, tutte sorte tra l'XI e il XIII secolo, di cui solo 6 ancora integre) e Bergamo conservano varie torri medievali, tra cui la Torre civica detta \"Il Campanon\". Ad Ascoli Piceno si stima che, almeno fino alla met\u00e0 del Duecento, vi fossero ben 150 torri, alte tra i 34 e i 38 metri, di cui restano integri sette esemplari (due delle quali trasformate in campanili nel basso Medioevo). A Siena la Torre del Mangia \u00e8 la terza torre in Italia per altezza. Notevoli sono le torri del Castello Sforzesco a Milano (ad esempio la \"Torre del Filarete\"), uno dei maggiori castelli europei, vera cittadella militare. Torri campanarie rilevanti dal punto di vista storico-architettonico sono la Torre di Pisa, il Torrazzo di Cremona e la Ghirlandina a Modena, annesse alle rispettive cattedrali.\nLa tipologia della torre venne del tutto abbandonata in epoca rinascimentale, ma talvolta ne vennero inglobate le suggestioni in edifici rimaneggiati, come nelle ville agresti, che iniziarono ad essere popolari proprio in quel periodo, dove talvolta si inglobava nel nuovo edificio una vecchia torretta fortificata (si veda per esempio la Villa La Petraia presso Firenze). Non mancarono durante i secoli successivi le torri costruite, ma furono casi molto isolati, e non per funzioni abitative, ma per rendere semmai visibili da lontano alcuni elementi come orologi.\nDal punto di vista militare invece, le torri inserite, per esempio, nelle cinte murarie, divennero estremamente pericolose con le nuove armi da fuoco, che potevano farle rovinare verso la citt\u00e0 con una sola palla di cannone, per cui vennero spesso smantellate e sostituite con bastioni e fortificazioni alla moderna.\nUn vero e proprio \"revival\" delle torri come elemento ornamentale in alcune tipologie edilizie si ebbe durante l'Ottocento, quando la moda romantica del \"ritorno al passato\" fece s\u00ec che si tornassero ad usare anche in architettura stili propri di epoche precedenti.\nNell'architettura contemporanea e nell'edilizia viene definito \"edificio a torre\" o \"casa-torre\" un edificio, anche di tipo residenziale, particolarmente sviluppato in altezza. Negli anni del boom economico in Italia si us\u00f2 definire grattacieli edifici a torre nel caso in cui la loro altezza risultasse particolarmente elevata soprattutto rispetto all'altezza media degli edifici presenti nel tessuto urbano circostante.\nIn Europa, fra le torri storiche, si ricordano la Torre Eiffel a Parigi, la Torre di Londra e la torre del Big Ben nella capitale britannica, e le Torri del Cremlino di Mosca."}
{"id": "337744", "revid": "1409041", "url": "https://it.wikipedia.org/wiki?curid=337744", "title": "Juventus Football Club 2002-2003", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 2002-2003.\nStagione.\nA rinforzare l'organico dei campioni d'Italia giunsero Camoranesi (oriundo argentino che arriver\u00e0 in nazionale) e Di Vaio, quest'ultimo per sostituire l'infortunato Trezeguet. Vinta subito la Supercoppa di Lega, in avvio di campionato la squadra fatic\u00f2: pur non perdendo mai nelle prime 12 gare, riport\u00f2 ben 5 pari. Sub\u00ec poi 2 sconfitte di fila, contro e la . Sempre in questo periodo partecip\u00f2 alla seconda fase a gruppi della Champions League, dopo aver passato la prima. Il girone di andata del campionato termin\u00f2 con due goleade: il 5-0 alla e il 4-1 sul campo del (in un incontro segnato dalla nebbia e da un discusso arbitraggio).\nIl 24 gennaio 2003 mor\u00ec all'et\u00e0 di 81 anni lo storico presidente Gianni Agnelli: due giorni dopo, nella partita del Delle Alpi con il , vinta per 2-0, la tifoseria lo omaggi\u00f2 con striscioni e Del Piero gli dedic\u00f2 quello che sar\u00e0 uno dei suoi pi\u00f9 bei gol in carriera. A distanza di 3 settimane, la Juventus agganci\u00f2 l' al comando: in coppa rimedi\u00f2 invece 2 disfatte contro gli inglesi del nell'arco di 6 giorni. Il mese di marzo segn\u00f2 invece il definitivo rilancio: la netta vittoria contro i nerazzurri nel derby d'Italia (3-0) diede ai bianconeri il primato in solitaria, mentre in Europa fu ottenuto l'accesso ai quarti di finale.\nIn aprile, la vittoria per 2-0 nella stracittadina lanci\u00f2 lo sprint finale per lo scudetto, mentre in coppa gli uomini di Lippi sconfissero gli spagnoli del . A inizio maggio sfid\u00f2 per la semifinale di coppa un'altra formazione iberica, il : l'andata termin\u00f2 2-1 in favore dei \"Blancos\". La successiva partita port\u00f2 invece lo scudetto in casa bianconera, con il 2-2 interno contro il (lo stesso avversario che 3 anni prima aveva negato alla formazione torinese il titolo). In Europa, nella gara di ritorno, i madrileni vennero battuti dai bianconeri per 3-1 aprendo cos\u00ec loro le porte della finale. Senza per\u00f2 poter contare sullo squalificato Nedv\u011bd, il 28 maggio all'Old Trafford di Manchester la Juventus cedette ai connazionali del ai tiri di rigore (nella prima finale del torneo tra due club italiani): per Lippi si tratt\u00f2 di un primato negativo, essendo la terza finale persa (dopo quelle del 1997 e 1998).\nMaglie e sponsor.\nLo sponsor tecnico della stagione \u00e8 Lotto, mentre gli sponsor ufficiali sono Fastweb in campionato e Tamoil nelle coppe.\nLa maglia casalinga presenta la classica palatura bianconera, tuttavia inserita in un invasivo \"template\" che rompe nettamente con la tradizione juventina, causa la presenza di numerosi inserti neri a loro volta delimitati da \"piping\" bianchi \u2014 i quali andavano a richiamare il \"layout\" dell'allora stemma del club \u2014; la casacca \u00e8 abbinata a pantaloncini e calzettoni pure neri. La divisa da trasferta \u00e8 interamente albina, solo con \"piping\" neri a rifinire l'insieme.\nStatistiche.\nStatistiche di squadra.\n\"Statistiche aggiornate al 28 maggio 2003\"."}
{"id": "337784", "revid": "1632387", "url": "https://it.wikipedia.org/wiki?curid=337784", "title": "Entreat", "text": "Entreat \u00e8 un album live della band inglese The Cure, pubblicato commercialmente il 25 marzo 1991.\nIl disco.\nRegistrato durante le tre date con il \"tutto esaurito\" allo stadio di Wembley di Londra del 22-23-24 luglio 1989, il disco \u00e8 la testimonianza del trionfale \"Prayer Tour\" che i Cure hanno portato avanti per la promozione del loro album \"Disintegration\" dello stesso anno. Esso era stato inizialmente offerto dalla Polydor nel tardo 1989 (in Francia) e nel marzo 1990 (in Inghilterra) nei negozi Fnac e HMV come regalo promozionale incluso nell'acquisto di due o pi\u00f9 articoli dal catalogo della band e solo successivamente \u00e8 stata decisa una sua pubblicazione commerciale. I proventi della vendita del disco sono andati a dieci associazioni benefiche scelte dalla band: Mencap, MS Society, Amnesty International, Cot Death Research, Leukaemia Research Fund, Spastics Society, Dr. Hadwen Trust, NSPCC, Imperial Cancer Research Fund, RNI Blind."}
{"id": "337802", "revid": "15756", "url": "https://it.wikipedia.org/wiki?curid=337802", "title": "Audio digitale", "text": "L'audio digitale \u00e8 la trasposizione di suoni (o di registrazioni di suoni in formato analogico, di output elettrici di strumentazione audio elettronica analogica) in una forma digitale che pu\u00f2 essere convertita, quasi in tempo reale o in differita, in suoni percepibili dall'uomo anche come identici a quelli originali.\nIn realt\u00e0 l'audio digitale \u00e8 una sorta di vettorializzazione delle forme d'onda originali dei suoni, che non vengono quindi registrate/trasmesse nella forma integrale prodotta ad esempio da trasduttori elettro-acustici quali i microfoni (come invece accade concettualmente di pi\u00f9 nelle registrazioni/trasmissioni analogiche), ma in una forma d'onda tanto pi\u00f9 comparabile all'originale quanto maggiore \u00e8 la frequenza di campionamento e la profondit\u00e0 della quantizzazione con cui avviene la conversione analogico-digitale.\nA differenza dell'audio analogico, il digitale ha tuttavia una maggiore fedelt\u00e0 nella registrazione/trasmissione del suono digitalizzato, che non risente di alcuna aggiunta di rumore di fondo ne \"colore\" tipici dei supporti di registrazione analogica, o di lunghe catene di trasmissione/ri-registrazione di audio analogico.\nApprofondimento.\nL'effetto uditivo (dal latino audire) detto suono consiste nella percezione da parte di un apposito dispositivo (orecchio di esseri viventi o microfoni artificiali) delle vibrazioni di frequenze emesse appunto da una \"sorgente sonora\" e propagate nell'ambiente circostante da un mezzo atto alla loro propagazione (in genere l'aria, ma anche acqua e rocce sono sede di fenomeni analoghi). Quindi il suono si genera in natura come vibrazioni meccaniche, si propaga in analoga maniera e sempre come vibrazioni viene percepito.\nFin dai primordi gli scienziati hanno cercato di trovare varie soluzioni per facilitare questa naturale propagazione con l'ausilio di dispositivi artificiali che aumentassero l'efficienza di questa trasmissione, in particolare cercando di far attraversare al suono spazi maggiori senza essere troppo contaminato da disturbi (detti rumore o \"noise\" in inglese) ed eventualmente essere memorizzato su supporti di memorizzazione che ne permettessero, oltre che il trasporto nello spazio, anche quello nel tempo, cio\u00e8 che ne permettessero una memorizzazione permanente.\nPer far ci\u00f2 molti artifizi tecnologici sono stati usati, fino alla definitiva invenzione del telefono (da parte dell'italiano Antonio Meucci, per\u00f2 brevettata per primo dall'americano Alexander Graham Bell), che permetteva di trasformare i segnali sonori in segnali elettrici che contenevano tutte le informazioni (o quasi) del segnale sonoro originale, ma che potevano essere pi\u00f9 facilmente (e pi\u00f9 velocemente) trasportate nello spazio (tramite fili elettrici in un primo tempo e successivamente anche tramite onde elettromagnetiche con l'invenzione della radio di Guglielmo Marconi). Per ottenere ci\u00f2, al suono veniva associata un'altra grandezza fisica, con caratteristiche di rigorosa relazione con il suono che rappresentava. Questa relazione rigorosa con il suono di partenza permetteva all'arrivo della grandezza fisica di essere di nuovo riconvertita in suono, come ad esempio succede nel ricevitore del telefono, dove la corrente elettrica, che ha trasportato l'informazione sonora, viene all'arrivo ritrasformata in suono dal piccolo altoparlante inserito nella cornetta.\nQuesta relazione di corrispondenza viene detta \"codifica\" del suono in corrente elettrica, mediante la trasformazione di un segnale analogico (la voce) in un segnale elettrico digitale che la rappresenta. La nostra corrente elettrica \u00e8 una corrente alternata e pu\u00f2 essere (o meglio veicolare) sia un segnale elettrico analogico (come per la televisione analogica terrestre), sia un segnale elettrico digitale.\nIl segnale elettrico digitale viene poi \"ricostruito\" dall'altra parte del telefono con una codifica opposta da digitale a analogico: dal punto di vista della fisica, il segnale digitale \u00e8 qualitativamente e quantitavamente del tutto diverso da quello analogico, anche se con una sufficiente frequenza di campionamento alla sorgente, e una buona connessione nel percorso intermedio fra mittente e destinatario, i sensi non sono in grado di percepire la differenza (sono equivalenti ai fini esterni). Ci\u00f2 vale sia per la vista che per l'udito.\nAnaloghi criteri di codifica si hanno ad esempio nella memorizzazione dei suoni codificati in parametri magnetici nel nastro dei registratori magnetici a nastro, o nei parametri geometrici di forma e profondit\u00e0 dei solchi nelle vecchie registrazioni su dischi di vinile. Le moderne tecnologie informatiche, che mettono a disposizione computer capaci di elaborare grandi quantit\u00e0 di numeri al secondo, forniscono un'ulteriore e diversa possibilit\u00e0 di codifica dei suoni, associando ai parametri acustici delle onde sonore delle lunghe serie di numeri (detti anche \"digit\", in italiano cifra), che li rappresentano piuttosto fedelmente e che possono, con elevata precisione essere riconvertite nei suoni originali. Questo processo di codifica delle grandezze fisiche continue (analogiche) in serie numeriche di cifre digitali \u00e8 detta digitalizzazione e le grandezze sono dette essere rappresentate in maniera digitale. Queste lunghe serie numeriche possono poi essere memorizzate in memorie al silicio (\"pen drive\" ad esempio) o in memorie magnetiche (\"hard disk\" di computer) o infine in memorie ottiche (CD, DVD o Blu-Ray), per essere trasportate nello spazio e nel tempo.\nLo stato dell'arte attuale prevede che un segnale audio sia convertito (quindi codificato) in un analogo segnale elettrico (analogo per informazione contenuta, a meno dell'inevitabile rumore, anche minimo, introdotto da qualsiasi manipolazione) per mezzo di un microfono, il quale produce, quando viene colpito da una onda meccanica sonora continua, un segnale elettrico ininterrotto, i cui valori di tensione, normalmente compresi in un range (detto dinamica del segnale e compreso tra un minimo e un massimo), contengono la forma dell'onda acustica originaria. Un segnale siffatto, continuo nel tempo e che pu\u00f2 assumere con continuit\u00e0 tutti i valori all'interno della sua dinamica, \u00e8 detto analogico. Una seconda conversione pu\u00f2 essere fatta associando a questo segnale una serie numerica (quindi digitale) che codifichi con sufficiente precisione la forma d'onda elettrica analogica originaria, ottenendo cos\u00ec la conversione analogico-digitale, detta brevemente conversione A/D.\nPer far questo \u00e8 necessario andare ripetutamente a leggere i valori di tensione continui della forma d'onda analogica con sufficiente frequenza temporale, cio\u00e8 effettuare una lettura sufficientemente fitta di questi valori di tensione, producendo un numero di letture (e quindi di valori numerici) in genere molto alto per ogni secondo di conversione A/D. Le singole letture sono dette campioni e il teorema del campionamento afferma che se la frequenza temporale di queste letture (detta frequenza di campionamento) \u00e8 sufficientemente grande, non si hanno perdite di informazione rispetto alla forma d'onda originale. Cio\u00e8 la serie di numeri prodotta contiene pressoch\u00e9 intatta tutta la informazione sulla forma d'onda elettrica analogica iniziale. Nei moderni standard tecnologici, in genere le frequenze di campionamento spaziano dagli 8.000 campioni al secondo (Samples per second, S/s) per la voce telefonica, fino ai 44.100 e pi\u00f9 campioni al secondo per la qualit\u00e0 musicale. Queste letture di valori di tensione possono poi cadere in un qualsiasi punto della dinamica del segnale, cio\u00e8 ogni singolo campione pu\u00f2 avere un valore compreso tra il minimo e il massimo possibile.\nQuindi potenzialmente si possono avere infiniti valori di lettura di tensione per ogni singolo campione. Per completare l'opera di conversione del segnale da analogico in digitale, va ora suddivisa tutto il possibile range dinamico del segnale in un numero finito di intervalli e ogni singolo intervallo va codificato con un valore digitale ben determinato. Queste due operazioni si chiamano quantizzazione e codifica di sorgente. La quantizzazione in genere suddivide il range dinamico del segnale in un numero di intervalli potenza del due (2^n intervalli), in maniera tale che ogni singolo campione cadr\u00e0 inevitabilmente in uno degli intervallini quantizzati e potr\u00e0 cos\u00ec essere codificato digitalmente con n bit. I valori pi\u00f9 ricorrenti di digitalizzazione attualmente usati vanno da un minimo di 8 bit per campione in campo telefonico (range dinamico del segnale suddiviso in 256 intervallini), fino a 20 e pi\u00f9 bit per campione (range dinamico del segnale suddiviso in un milione e pi\u00f9 di intervallini).\nNaturalmente all'aumentare del numero dei bit per campione aumenta la fedelt\u00e0 del segnale campionato alla forma d'onda originale e si riduce l'imprecisione introdotta dalla quantizzazione (rumore di quantizzazione), ma va osservato che gi\u00e0 8 bit per campione quasi basterebbero per soddisfare i vecchi criteri di alta fedelt\u00e0 (HiFi). La serie numerica che cos\u00ec discende \u00e8 detta segnale audio digitale e contiene in s\u00e9 tutte le informazioni necessarie per ricostruire la forma elettrica originale, che a sua volta era l'immagine quasi perfetta della forma d'onda acustica che l'aveva originata. Volendo, si potrebbe quindi ora procedere alla sua conversione da digitale ad analogica con convertitori D/A, per riottenere la forma elettrica originale, che una volta inviata ad un altoparlante riproduce il suono originario.\nTutto questo processo costa in termini di introduzione di rumore vario, ma con le moderne tecniche questo pu\u00f2 facilmente essere tenuto sotto una soglia in genere accettabile. Un ultimo passo \u00e8 in genere fatto in questo settore. Il segnale audio digitale prodotto dai convertitori A/D \u00e8 in genere codificato con un certo numero di bit per ogni campione e cos\u00ec una registrazione audio di 60 secondi campionata a 44.100 campioni al secondo, con ogni campione codificato con 16 bit, d\u00e0 per risultato una sequenza di 44.100 campioni al secondo per 60 secondi, pari a 2.646.000 campioni, che vanno ora moltiplicati per 16 bit per campione, ottenendo una serie di 42.336.000 bit. Questo segnale audio digitale cos\u00ec codificato \u00e8 detto \u201craw\u201d, cio\u00e8 grezzo. Un secondo livello di codifica \u00e8 ora possibile, che consenta di comprimere le informazioni in sequenze numeriche pi\u00f9 corte e che occupino meno bit per ogni secondo di conversione. Con le moderne tecniche di codifica si arriva a comprimere il suono in maniera molto efficace, come ad esempio negli standard MP3 o vorbis, tanto usati per diffondere musica e suoni in generale."}
{"id": "337804", "revid": "287204", "url": "https://it.wikipedia.org/wiki?curid=337804", "title": "Valutazione (pallacanestro)", "text": "La valutazione nella pallacanestro \u00e8 un tipo di statistica che consiste nel sommare le voci positive del tabellino e di sottrarre le voci negative.\nVengono conteggiati:\nLa cosiddetta Valutazione di Lega segue la seguente formula, dove con TL+ si indicano i Tiri Liberi andati a segno e con TL- i Tiri Liberi sbagliati (idem per T2+/T2- e T3+/T3-).\nValutazione di Lega = (TL+) - (TL-) + [(T2+) * 2 - (T2-)] + [(T3+) * 3) - (T3-)] + PR - PP + RO + RD + AS - FF + FS + SD - SS.\nCome \u00e8 possibile notare i tiri da due a segno valgono doppio, conseguentemente i tiri da 3 a segno valgono triplo.\nVi \u00e8 dunque la possibilit\u00e0 di semplificare la formula in questo modo.\nValutazione di Lega = P - (TL-) - (T2-) - (T3-) + PR - PP + RO + RD + AS - FF + FS + SD - SS.\nPer questo motivo, un giocatore che durante un tiro dovesse subire una stoppata otterrebbe un -2 per quell'episodio, ossia il -1 del tiro sbagliato (T2- o T3-) e il -1 della stoppata subita (SS).\nIl record italiano di valutazione in serie A appartiene a Carlton Myers, che lo ha stabilito il 26 gennaio 1995 in A2 con 94. Nella massima serie invece il primato resta a Roosevelt Bouie, con 69, stabilito il 26 ottobre 1988.\nPer quanto riguarda le squadre, il record in A1 \u00e8 della Air Avellino, con 274 il 7 febbraio 2010 nella partita contro la Martos Napoli. In A2 invece appartiene alla Dinamo Basket Sassari, che ha stabilito un 216 il 12 febbraio 1995."}
{"id": "337819", "revid": "1543377", "url": "https://it.wikipedia.org/wiki?curid=337819", "title": "Kattegat", "text": "Il Kattegat (IPA ; , IPA ) \u00e8 uno stretto che separa la Svezia meridionale dalla Danimarca.\nVasto poco pi\u00f9 di , bagna a est le regioni svedesi di V\u00e4sterg\u00f6tland, Scania, Halland e Bohusl\u00e4n e a ovest parte della costa orientale dello Jutland.\nEsso mette in comunicazione il Mare del Nord, tramite lo Skagerrak, con il mar Baltico attraverso tre stretti: l'\u00d8resund, il Piccolo Belt e il Grande Belt.\nIl fondale del Kattegat presenta una profondit\u00e0 media di circa e massima di 109; in ragione dell'intenso traffico navale dello stretto, reso difficile dalle basse scogliere sabbiose e dalle correnti, esso \u00e8 periodicamente sottoposto a dragaggio; numerose segnalazioni luminose sono presenti a rendere pi\u00f9 agevole la navigazione.\nI principali porti e le pi\u00f9 importanti citt\u00e0 importanti nel Kattegat sono G\u00f6teborg, Aarhus, Aalborg, Halmstad e Frederikshavn.\nGeografia.\nSecondo la definizione stabilita in una convenzione sottoscritta nel 1932 da Danimarca, Norvegia e Svezia (registrata nella raccolta dei trattati della Societ\u00e0 delle Nazioni 1933\u20131934), il confine settentrionale tra Kattegat e Skagerrak si trova nel punto pi\u00f9 settentrionale di Skagen nello Jutland, mentre il confine meridionale verso \u00d8resund si trova sulla punta della penisola di Kullen in Scania.\nI principali corsi d'acqua che sfociano nel Kattegat sono il fiume danese Guden\u00e5 e lo svedese G\u00f6ta \u00e4lv presso G\u00f6teborg, il Lagan, il Nissan, l'\u00c4tran e il Viskan dalla contea di Halland.\nNel Kattegat si trovano svariate isole, di cui le tre maggiori sono Sams\u00f8, L\u00e6s\u00f8 e Anholt; le ultime due sono, a causa del clima locale relativamente secco, situate in quella che viene chiamata \"la cintura del deserto danese\".\nTra le coste che si affacciano sul Kattegat rientra la Riserva Naturale di Kullaberg in Scania, popolata da specie rare ed endemiche. La citt\u00e0 svedese di M\u00f6lle, situata sempre in tale areale, vanta un porto pittoresco e una veduta sulla scogliera di Kullaberg e Skagen, all'estremit\u00e0 settentrionale della Danimarca.\nDagli anni '50 \u00e8 stato preso in considerazione un progetto chiamato Kattegatbroen (ponte di Kattegat) che permettesse di collegare lo Jutland e l'isola di Selandia attraverso il Kattegat. Dalla fine degli anni 2000, la proposta \u00e8 stata risostenuta da un nutrito gruppo di politici danesi. L'interesse per la costruzione \u00e8 rinato per collegare Hov (un villaggio a sud di Odder, nei dintorni di Aarhus) con Sams\u00f8 e Kalundborg.\nEstensione.\nL'Organizzazione idrografica internazionale definisce i limiti del \"Kattegat, dei Belt e degli altri sound\" (ovvero Kattegat, \u00d8resund, Grande Belt e Piccolo Belt) nella seguente maniera:\nEtimologia.\nSecondo \"la Grande Enciclopedia Danese\" e il \"Nudansk Ordbog\", il nome si compone delle parole olandesi \"katte\" (\"gatto\") e \"gat\" (\"buco, cancello\"). Esso deriva dal lessico della navigazione tardo medievale e l'origine \u00e8 da ricercarsi nel fatto che i capitani delle flotte commerciali anseatiche avrebbero paragonato lo stretto danese a una buca di dimensioni cos\u00ec piccole che persino un gatto avrebbe riscontrato difficolt\u00e0 a farsi strada, per via delle numerose scogliere e delle acque poco profonde. In un certo punto del Kattegatte le acque percorribili coprivano un'area di soli 3,84\u00a0km\u00b2 (2,07 nmi). Il nome di via \"Kattesundet\" a Copenaghen ha un'etimologia simile e significa \"passaggio stretto\".\nUn nome arcaico con cui si identificava sia lo Skagerrak che il Kattegat era \"Mare di Norvegia\" (oggi tale denominazione geografica indica il mare che bagna la Norvegia a nord) o \"Mare di Jutland\": la saga di Kn\u00fdtlinga menziona il nome J\u00f3tlandshaf. L'antico nome latino era \"Sinus Codanus\".\nStoria.\nIl controllo del Kattegat e l'accesso ad esso sono stati importanti in pressoch\u00e9 tutte le epoche storiche. Fino al completamento del Canale di Kiel nel 1784, il Kattegat era l'unica rotta marittima percorribile per accedere e abbandonare la regione baltica.\nA partire dal 1429 nel Medioevo, la famiglia reale danese - e in seguito lo stato della Danimarca - prosper\u00f2 notevolmente dai diritti del Sund, un pedaggio da pagare per attraversare \u00d8resund, mentre Copenaghen si trovava in una posizione protetta, offriva disparati commerci ed era lontana da atti di pirateria. I dazi furono revocati nel 1857.\nBiologia.\nNel Kattegat, la salinit\u00e0 ha una duplice struttura. Lo strato superiore ha una salinit\u00e0 circoscritta tra il 18\u2030 e il 26\u2030, mentre quello inferiore - separato da un forte aloclino a circa 15 m - ha una salinit\u00e0 tra il 32\u2030 e il 34\u2030. Quest'ultimo si compone delle acque provenienti dallo Skagerrak, il quale ha una salinit\u00e0 che rientra nella norma delle altre zone costiere locali, mentre nello strato superiore confluisce il Mar Baltico. L'effetto a livello di salinit\u00e0 \u00e8 inverso, risultando paragonabile all'acqua salmastra. Questi due flussi contrapposti comportano ogni anno uno spostamento di circa 475\u00a0km\u00b3 di acqua dal Baltico allo Skagerrak. Quando spirano venti forti, la salinit\u00e0 complessiva risulta variabile in pi\u00f9 punti della regione. L'insieme di questi fattori particolari ha permesso la proliferazione di numerose specie ittiche.\nLe correnti fredde, localmente dette \"scogliere gorgoglianti\" (in danese: \"boblerev\"), investono spesso il Kattegat settentrionale. Esse causano la fuoriuscita del metano depositato durante il periodo Eemiano e, durante le giornate tranquille, le bolle possono talvolta essere viste sulla superficie dell'acqua. La cementazione e la litificazione del carbonato formano onde alte fino a 4 m e una ricca biodiversit\u00e0. A causa della peculiare bioclimatologia locale, le scogliere gorgoglianti del Kattegat risultano tutelate e sono riconosciute come habitat dalla rete Natura 2000 (tipo 1180) dell'Unione europea (UE).\nProblematiche ecologiche.\nIl Kattegat fu una delle prime zone morte marine ad essere notata e dichiarata negli anni '70, quando gli scienziati iniziarono a studiare come le intense attivit\u00e0 industriali influenzassero il mondo naturale. Da allora, studi e ricerche hanno fornito molte informazioni su processi di eutrofizzazione e su come gestirli. La Danimarca e l'UE hanno avviato costosi progetti di vasta portata finalizzati ad arrestare, riparare e prevenire questi processi dannosi per l'ambiente e per l'economia. La fase uno del progetto volto a riqualificare l'ambiente acquatico \u00e8 stato messo in atto nel 1985: attualmente \u00e8 alla fase quattro e risulta ancora in esecuzione. Il piano d'azione ingloba un'ampia gamma di iniziative e si attiene alla cosiddetta Direttiva nitrati (la 91/676/CEE).\nTutela e disposizioni legislative.\nA causa dell'assai intenso traffico marittimo e dei vari insediamenti costieri di grandi dimensioni, il Kattegat \u00e8 rientrato dal 2006 nelle aree di controllo delle emissioni di zolfo (Eca) nel Mar Baltico. Il parametro di riferimento per lo zolfo nei carburanti \u00e8 stato recentemente abbassato allo 0,1% ed \u00e8 in vigore dal 1 gennaio 2015. Sono stati recentemente impiegati dei droni al fine di evitare atti volti a violare le disposizioni.\nDiverse aree della regione rientrano nel progetto Natura 2000 e la Convenzione di Ramsar permette la tutela di diverse specie ornitologiche. La Danimarca e la Svezia salvaguardano inoltre alcune scogliere del posto e gli immediati pressi poich\u00e9 simili aree sono importanti per la riproduzione e l'alimentazione di pesci e mammiferi marini. Le aree protette includono:"}
{"id": "337825", "revid": "123687127", "url": "https://it.wikipedia.org/wiki?curid=337825", "title": "Ravagnese", "text": "Ravagnese (\"'Rravagn\u00ecsi\" in dialetto reggino) \u00e8 un quartiere di Reggio Calabria e costituisce la tredicesima circoscrizione del comune di Reggio Calabria.\nSulla costa di Ravagnese si trova l'Aeroporto di Reggio Calabria.\nLa vallata del Valanidi.\nLa XIII circoscrizione di Reggio comprende la met\u00e0 nord della vallata del Valanidi, nella quale scorre appunto il Valanidi, una delle principali fiumare della regione. La fiumara del Valanidi, a circa 1,5\u00a0km dalla sua origine, si divide in due parti, creando una sorta di delta con un \"triangolo\" di terra asciutta al suo interno, chiamato \"la Forbice\".\nNei pressi del delta, sorge sul mare la frazione di \"San Gregorio\" (\"SanGri\u00f2li\"). Risalendo la vallata immediatamente al di sopra si trova \"Croce Valanidi\" con \"Bovetto\", \"Luppinari\" e \"Pernasiti\". Pi\u00f9 in alto ancora \"San Giuseppe\" e \"Oliveto\" (\"U Livitu\"). Oltrepassato Oliveto, c'\u00e8 \"Candico\", \"Rosario Valanidi\" (a sua volta diviso in \"Serro Valanidi\", \"Ribbata\" e \"Cubba\"), \"Trunca\", dove si origina la fiumara. All'estremo est, sopra Trunca vi sono i \"piani di Santa Venere\".\nTra le contrade che si avvicendano lungo la strada Pendola-S.Venere, ricordiamo la localit\u00e0 di \"Catriga\", una piccola contrada nei pressi del paese di Santa Venere di Reggio Calabria (famoso paese aspromontano perch\u00e9 qui, verso la fine degli anni '70 venne ambientato l'omonimo romanzo \"Il selvaggio di Santa Venere\" di Saverio Strati). La piccola frazione, Sorge a poca distanza dal Monte S.Demetrio, e deve buona parte della sua fondazione alla famiglia Alati. Ubicata in corrispondenza del bivio S.Venere - Salice di Cataforio, lungo la strada comunale denominata \"Pendola\", che collega la frazione di Armo con il paese di \"Santa Venere\", la piccola comunit\u00e0 di Catriga \u00e8 composta da quasi un centinaio di persone, distribuite nelle piccole frazioni di: Cacciotta, Biasi, Catriga centro, Catriga vecchia. L'economia locale \u00e8 fortemente incentrata su agricoltura e pastorizia. Per quanto riguarda l'artigianato, \u00e8 fortemente presente la produzione di carbone da legna nonch\u00e9 la produzione di manufatti in legno caratteristici del luogo (ricordiamo \"\u00f9 Coddari\" e \"\u00f9 Croccu\", rispettivamente il collare in legno intarsiato per gli ovini ed il caratteristico bastone del pastore). Negli ultimi anni si \u00e8 assistito ad un graduale impoverimento delle risorse umane, dovuto in massima parte alla migrazione di queste verso altre realt\u00e0 economicamente pi\u00f9 solide. A partire dagli anni '90, quindi, si \u00e8 verificato un lento quanto inesorabile deflusso di residenti che sono emigrati in citt\u00e0, al nord Italia ed anche all'estero, sulla scorta di quanto accaduto negli anni '50 e '60. .\nL'edificato si sviluppa principalmente sulla strada che collega tutte queste frazioni l'una con l'altra.\nLa zona bassa della fiumara \u00e8 stata adibita, nonostante fosse impossibile per vincoli sovraordinati (vincolo fiumare) a zona industriale, mortificando le gi\u00e0 precarie colture di bergamotto, un tempo fiorenti e redditizie. Gi\u00e0 da tempo invece, non esiste pi\u00f9 la pratica di raccogliere e intrecciare giunchi per farne panieri \"(pan\u00e0ra)\" poich\u00e9 la portata d'acqua si \u00e8 lentamente ridotta a causa della sottrazione durante il percorso per uso agricolo e per le modificate condizioni climatiche, portando alla scomparsa della specie.\nMonumenti e luoghi d'interesse.\nA \"Rosario Valanidi\", sopra una rupe rocciosa, \u00e8 stata costruita nel XVII secolo la chiesa di San Nicola in Vermicudi, dedicata al Santo che, secondo la leggenda, volle indicare l'ubicazione della stessa con un miracolo: le formiche (\"vermic\u00f9di\") avrebbero portato lass\u00f9 i materiali da costruzione durante la notte. Il miracolo si ripet\u00e9 per tre notti consecutive, poich\u00e9 i manovali riportavano i materiali a valle ogni giorno. All'alba del terzo giorno il sacerdote di Rosario propose un'ulteriore prova: gettare un'ampollina di vetro e un uovo dalla sommit\u00e0 della rupe. Questi due oggetti furono ritrovati integri a valle.\n\u00c8 ancora presente, fra i silos degli stabilimenti che trattano materiali inerti per l'edilizia (principale oggetto di lavorazione della zona) e su suolo privato, la chiesa - oggi abbandonata - dedicata alla Madonna dei Poveri.\nA meno di un chilometro a Nord di \"Rosario Valanidi\", costruito sul fianco della montagna, sorge il paese fantasma di \"Gumeno\", oggi abitato da tre famiglie; la maggior parte delle case, realizzate in pietra e mattoni pieni con solai in legno e tetti con tegole a coppo, \u00e8 ormai ridotta a ruderi. Nel 1955 furono costruite delle case popolari che sorsero un paio di tornanti prima del paese, ma l'inadeguatezza delle strutture e la posizione probabilmente infelice hanno portato all'abbandono anche di questo agglomerato, culminato nel 1973 con un'alluvione.\nIl parco Longhi-Bovetto, e il centro sportivo Francesco Cozza.\nL'area su cui insiste il centro sportivo Francesco Cozza, denominata \"Parco Longhi Bovetto\" ha una storia molto travagliata. Nata come cava di argilla per la fornace che nelle vicinanze produceva laterizi ha visto, negli anni, perdere l'interesse dell'industria edile dopo la chiusura della fornace. Fu dichiarata un suolo utile per lo smaltimento dei rifiuti solidi urbani e, per un breve periodo di tempo, utilizzata a tale scopo, ma una sentita protesta dei cittadini costrinse la giunta comunale - guidata da Italo Falcomat\u00e0 - a cambiare nuovamente la destinazione d'uso della cava. Fu cos\u00ec eretto uno stadio e costruito intorno un parco non molto curato che pass\u00f2 a gestione privata nel 2002. Da allora \u00e8 un punto di ritrovo estivo per i giovani. Grazie allo stadio, rifinito con erbetta sintetica da un'iniziativa privata, \u00e8 sorta la scuola calcio Francesco Cozza.\nIl recupero dell'area di Longhi-Bovetto, in realt\u00e0 era gi\u00e0 previsto nel progetto iniziale di realizzazione della discarica: il sito, gi\u00e0 abusivamente utilizzato per scaricarvi rifiuti di ogni tipo ed in condizioni di gravissimo degrado, fu destinato in via temporanea all'utilizzo come discarica e, trascorso il periodo stabilito, furono realizzate le opere che l'amministrazione del sindaco Italo Falcomat\u00e0 si era impegnata a porre in essere per il recupero e la consegna dell'area alla fruizione collettiva.\nGeografia antropica.\nCroce Valanidi.\nCroce Valanidi (\"Cr\u00f9ci\") \u00e8 una frazione situata in prossimit\u00e0 dell'uscita della statale 106 di San Gregorio. Qui si trovano il centro sportivo Francesco Cozza, il museo della 'ndrangheta e la chiesa parrocchiale di Santa Maria dell'Arco, comunemente nota con il titolo di Santa Croce, costruita nel 1967 e consacrata dall'arcivescovo Giovanni Ferro in ricordo delle 44 vittime dell'alluvione che colp\u00ec il quartiere nel 1953. La frazione comprende anche le localit\u00e0 di Bovetto, Luppinari e Pernasiti. Croce Valanidi conta circa .\nOliveto.\nOliveto (\"U Livitu\") \u00e8 una frazione compresa nella circoscrizione. Vi si trova la chiesa parrocchiale di Santa Maria Madre della Consolazione. Oliveto conta circa 400 abitanti. Nei pressi \u00e8 situata la piccola localit\u00e0 di San Giuseppe.\nRosario Valanidi.\nRosario Valanidi \u00e8 una frazione compresa nella circoscrizione. Vi si trova la chiesa parrocchiale seicentesca di San Nicola. \u00c8 suddivisa in Serro Valanidi, Ribbata e Cubbaconta, e comprende anche la piccola localit\u00e0 di Candico. Rosario Valanidi conta circa abitanti.\nSan Gregorio.\nSan Gregorio (\"San Gri\u00f2li\") \u00e8 la principale frazione della circoscrizione e si trova in prossimit\u00e0 dell'aeroporto. In forte espansione urbanistica ed \u00e8 situato lungo la strada statale 106 Jonica e servita da uno svincolo che conduce al centro dell'abitato. Nella frazione si trova la chiesa parrocchiale di San Gregorio Taumaturgo. San Gregorio conta circa abitanti. \u00c8 servito dalla stazione ferroviaria di Reggio Calabria San Gregorio.\nSanta Venere.\nSanta Venere \u00e8 una frazione di Reggio Calabria. Vi si trova la chiesa parrocchiale di Santa Croce. Conta abitanti.\nTrunca.\nTrunca \u00e8 una frazione situata all'origine del Valanidi, dove si trova la sorgente dalla fiumara. Vi si trova la chiesa di Sant'Anna. Trunca conta 675 abitanti.\nInfrastrutture e trasporti.\nNel quartiere \u00e8 situato l'aeroporto di Reggio Calabria.\nLa Strada statale 106 Jonica attraversa la \"forbice\", passando sotto i due letti del torrente, mentre a pochi metri dal mare, la ferrovia vi passa sopra.\nSport.\nNella circoscrizione si trova lo Stadio Comunale Ravagnese inaugurato nell'anno 2010, con una capienza di circa posti, dove gioca la squadra di calcio dell'Audax Ravagnese.\nLa fiumara del Valanidi provoc\u00f2 nel 1953 un'alluvione che cost\u00f2 ai paesi interessati oltre un centinaio di vittime. La chiesa dell'Esaltazione della Santa Croce, eretta negli anni sessanta a \"Croce Valanidi\", contiene una stele marmorea recante i nomi delle vittime."}
{"id": "337834", "revid": "599013", "url": "https://it.wikipedia.org/wiki?curid=337834", "title": "Allan Wells", "text": "Biografia.\nInizialmente gareggiava nei concorsi, eccellendo nel salto triplo (13,27\u00a0m all'et\u00e0 di 19 anni) e nel salto in lungo (7,32\u00a0m all'et\u00e0 di 20 anni). Successivamente, dai 24 anni in poi, cominci\u00f2 a dedicarsi alle gare di velocit\u00e0.\nA questo handicap dell'et\u00e0, si aggiungeva spesso quello delle cattive condizioni atmosferiche nella regione di Edimburgo. Impossibilitato ad utilizzare la pista del vicino stadio di \"Meadow-bank\", l'ingegnere scozzese non pot\u00e9 affinare la sua tecnica, limitandosi a potenziare la muscolatura, esercitandosi nel garage di casa.\nNel 1978 vinse l'oro nei 200 metri piani e nella 4\u00d7100 nonch\u00e9 l'argento nei 100 metri piani con la squadra scozzese ai Giochi del Commonwealth; Wells dest\u00f2 meraviglia per la sua partenza in piedi (senza blocchi), oggi non pi\u00f9 regolare poich\u00e9 il regolamento prevede i 4 appoggi mani e ginocchia.\nAlle Olimpiadi di Mosca 1980 vinse l'oro nei 100 metri; partecip\u00f2 anche ai 200 metri, dove fu battuto di 2 centesimi da Pietro Mennea, che tre anni dopo ai primi mondiali della storia dell'atletica ad Helsinki gli strapp\u00f2 il bronzo nei 200 metri per un centesimo.\nSuccessivamente, ai Giochi del Commonwealth del 1982 Wells vinse l'oro nei 100 e 200 metri piani.\nNel 1984 alle Olimpiadi di Los Angeles fu eliminato in semifinale nei 100 metri."}
{"id": "337843", "revid": "2166030", "url": "https://it.wikipedia.org/wiki?curid=337843", "title": "Agnese di Poitou", "text": "Era figlia del conte Guglielmo III di Poitou, duca d'Aquitania della dinastia del Ramnulfidi, e di Agnese di Borgogna. Agnese fu la seconda moglie dell'imperatore Enrico III, che spos\u00f2 il 21 novembre 1043. Dal loro matrimonio nacquero sia Giuditta d'Ungheria che l'imperatore Enrico IV.\nFu reggente dell'Impero durante la minorit\u00e0 di Enrico IV. Le sue indecisioni nella politica nei confronti dei principi tedeschi causarono un indebolimento della potenza imperiale. Nel 1062 venne deposta, ad opera degli arcivescovi Annone II di Colonia e Adalberto di Amburgo e Brema, e si ritir\u00f2 in convento a Roma.\nBiografia.\nAgnese \u00e8 un personaggio molto controverso nella ricerca storica, sia perch\u00e9 per dieci anni resse una delle maggiori potenze del tempo, nonostante fosse una donna, sia perch\u00e9 proprio il periodo della sua reggenza fu uno snodo determinante nella riforma della Chiesa e nell'emancipazione del papato dall'Impero.\nAgnese fu realmente quale la storiografia spesso la dipinse, una debole reggente, una donna di profonda religiosit\u00e0 che si dovette confrontare con problemi pi\u00f9 grandi di lei? Secondo la volont\u00e0 del marito defunto, Enrico III, cur\u00f2 il governo dell'Impero e l'educazione del figlio e futuro imperatore Enrico IV. Da dove venivano i problemi che dovette affrontare e perch\u00e9 scelse di ritirarsi in convento? Esistevano alternative al suo agire? La ricerca storica pi\u00f9 recente tende a rivalutarne la figura e tratteggia una Agnese tutt'altro che rassegnata e disposta a cedere le redini del governo. Ciononostante, molti aspetti della sua vita, e sopra ogni altro il colpo di Stato che la depose, non sono stati compiutamente chiariti.\nIl matrimonio con Enrico III.\nAgnese, figlia del duca Guglielmo V di Aquitania e Poitou, venne incoronata Regina nel 1043 a Magonza. Nel novembre dello stesso anno spos\u00f2 Enrico III, a Ingelheim. Il 25 dicembre 1046 a Roma la coppia ricevette la corona imperiale. Enrico aveva deciso di sposare Agnese dopo che la sua prima moglie Gunilde era morta di malaria.\nIl matrimonio, che fu assiduamente perseguito per conto dell'imperatore dal vescovo di W\u00fcrzburg, Bruno di K\u00e4rnten (futuro santo), presentava per Enrico innanzitutto un vantaggio politico: rafforzando il legame con i pi\u00f9 potenti principi francesi, la casa d'Aquitania, aumentava la pressione sulla monarchia francese e poteva migliorare la propria posizione in Borgogna (la famiglia di Agnese possedeva infatti anche l\u00e0 vasti territori). Agnese, che all'epoca aveva al massimo 18 anni, era una ragazza delicata, colta e di profonda religiosit\u00e0: l'abbazia di Cluny era una fondazione dei Duchi d'Aquitania, e lo stesso abate Ugo sarebbe stato pi\u00f9 tardi padrino di Enrico IV e intimo della famiglia imperiale.\nLa giovane coppia imperiale, per via del profondo sentimento religioso di Agnese, non amava lo sfarzo e le gioie della vita di corte: pare che alla festa di nozze non fossero stati ammessi giocolieri e buffoni, altrimenti immancabili in ogni ricevimento medievale, perch\u00e9 le nozze reali dovevano essere celebrate con compostezza e dignit\u00e0.\nEnrico, che si appassion\u00f2 all'idea della \"tregua Dei\", nata in Francia, tent\u00f2 di limitare l'esercizio privato della giustizia e le guerre private. Ci\u00f2 facendo suscit\u00f2 delle resistenze, ma il suo potere era troppo solido perch\u00e9 gli avversari potessero muoversi contro di lui. Ma pi\u00f9 tardi ci\u00f2 avrebbe posto Agnese di fronte a nuovi problemi.\nSi ritiene che Agnese sostenesse l'idea di sacralit\u00e0 dell'ufficio imperiale di Enrico e che lo appoggiasse ed ispirasse nelle sue idee di riforma della Chiesa. \u00c8 peraltro vero che quando Enrico era in vita, Agnese non aveva possibilit\u00e0 di agire direttamente nell'azione politica: i suoi compiti erano di natura rappresentativa. Era, in primo luogo, moglie e madre.\nAlla morte del marito, al quale era stata molto vicina, ad Agnese tocc\u00f2 la reggenza dell'impero fino alla maggiore et\u00e0 del legittimo successore, il figlio Enrico IV. Fu lo stesso Enrico III, in punto di morte, a deciderlo. Inizialmente Agnese tent\u00f2 di proseguire la politica del marito, ma dovette abbandonarla a causa delle forti resistenze, soprattutto nel ducato di Sassonia e, adattandosi alla mutata situazione politica, trovare il modo di assicurare l'eredit\u00e0 del marito al figlio Enrico IV e garantire la continuit\u00e0 della dinastia.\nMorte di Enrico III e reggenza.\nAlla morte di Enrico III, il 5 ottobre 1056 Agnese assunse la reggenza per il figlio Enrico IV, minorenne, ma gi\u00e0 incoronato Re dei Romani. Inizialmente prosegu\u00ec la politica del marito, aiutata soprattutto da Ugo di Cluny e da papa Vittore II. Quest'ultimo fece tutto quanto in suo potere per sostenere la dinastia salica. Come Enrico III, anche l'imperatrice sosteneva la riforma cluniacense e praticava una politica volta al compromesso e al mantenimento della pace. Vittore II, la cui elezione al soglio di Pietro era stata decisa da Enrico III, mediava tra corona, nobili e episcopato. Il risultato fu che la reggenza di Agnese, una donna politicamente inesperta, venne accettata, anche se non vi fu mai lealt\u00e0 completa da parte dei grandi dell'Impero. Ciononostante, la reggenza pareva sicura. Ma il potere centrale sfugg\u00ec via via al controllo della casa salica, perch\u00e9 Agnese non riusciva ad affermarsi politicamente. La cessioni di beni e diritti dalle mani della nobilt\u00e0 a quelle della Chiesa imperiale e l'indebolimento che ne risultava, soprattutto per alcune potenti famiglie sassoni, cre\u00f2 seri problemi.\nL'imperatrice doveva agire. E poich\u00e9 la sua autorit\u00e0 non era grande come quella di Enrico, cominci\u00f2 ben presto cercare l'appoggio della nobilt\u00e0, procedendo alla investitura di ducati, cosa che comportava la rinuncia all'autorit\u00e0 diretta. Gi\u00e0 nel 1056 cedette alla famiglia degli Ezzoni il ducato di Carinzia, che era rimasto infeudato per un anno. L'anno successivo Rodolfo di Rheinfelden divenne duca di Svevia, oltre ad essere incaricato dell'amministrazione della Borgogna. Berthold I di Z\u00e4hringen, che riteneva di avere la precedenza all'investitura a duca, si ritenne svantaggiato e, alla morte del duca di Carinzia, nel 1061, ne ricevette il ducato.\nIl conflitto con il regno d'Ungheria costrinse l'imperatrice a cedere, nel 1061, anche la Baviera, l'ultimo importante ducato nella Germania meridionale. Nomin\u00f2 duca il conte sassone Ottone II di Nordheim, un esperto guerriero, dal quale dipendeva la difesa del fianco sudorientale dell'impero.\nNaturalmente non si pu\u00f2 rimproverare ad Agnese che proprio questi duchi da lei nominati divenissero, anni pi\u00f9 tardi, i pi\u00f9 tenaci nemici del figlio, Enrico IV; Agnese agiva in stato di necessit\u00e0, per attenuare l'ostilit\u00e0 della nobilt\u00e0 verso la sua persona, anche se la storiografia spesso le imputa di aver fortemente diminuito la base della potenza dell'impero, soprattutto a causa della cessione del Ducato di Baviera.\nOttone di Notheim, per il momento, oper\u00f2 a favore della casa Salica. Difese efficacemente l'Impero dalle aggressioni esterne e raggiunse un accordo con l'Ungheria. L'esempio bavarese dimostra chiaramente che Agnese non aveva altra scelta che la cessione dei ducati. I vicini ad oriente, soprattutto gli ungheresi, rappresentavano una seria minaccia per l'Impero e per Agnese, che, in quanto donna e nonostante la reggenza, non poteva giuridicamente mettersi a capo di un esercito. Per questo aveva bisogno di forti duchi al suo fianco. Certo, Agnese avrebbe potuto impedire che i nuovi duchi acquistassero troppo potere, ma probabilmente, al momento, l'ascesa di tre giovani uomini esponenti di giovani dinastie rappresentava un rischio calcolato.\nLa crisi della reggenza (1057 - 1062).\nPer il momento l'Impero era al sicuro da minacce interne ed esterne. Agnese pareva rispettata. Ottenne persino notevoli concessioni. Per esempio, le fu giurato che, in caso di morte precoce di Enrico IV, si sarebbe proceduto ad una designazione, il che significava che Agnese avrebbe potuto avanzare una proposta vincolante.\nQuesto giuramento mostra quanto il ruolo di legittima imperatrice le fosse riconosciuto da tutti i partiti dell'Impero; senza il suo accordo i principi non avrebbero nominato un nuovo re.\nPer la reggente la svolta venne nel 1057, con la morte di papa Vittore II, suo amico e consigliere. Agnese perse il contatto con la riforma della Chiesa. I suoi interessi e quelli dei riformatori iniziarono ad allontanarsi. L'epoca dei papi fedeli all'imperatore volgeva al termine.\nIl successore di Vittore II, papa Stefano IX, venne eletto senza consultare l'imperatrice, che ne approv\u00f2 la nomina successivamente. Alla morte di Stefano IX, l'anno successivo, l'aristocrazia romana, intuendo uno spazio per guadagnare potere, elesse papa Benedetto X, mentre Agnese aveva dato la sua preferenza al vescovo di Firenze Gerardo, che divenne papa con il nome di Niccol\u00f2 II. Era lo scisma. Niccol\u00f2, con le armi, riusc\u00ec ad affermare la propria autorit\u00e0. Ma l'influenza dell'Impero nella nomina del papa era fortemente indebolita. E questo indebolimento si aggrav\u00f2 quando Niccol\u00f2 II eman\u00f2 un decreto che affidava la scelta del nuovo papa al collegio dei cardinali, sottraendola s\u00ec agli appetiti dei nobili romani, ma anche alle decisioni dell'Imperatore. Nel frattempo, in Germania, gli avvenimenti erano dominati da intrighi e giochi di potere. Agnese era sempre pi\u00f9 combattuta tra la fedelt\u00e0 alle proprie idee e quella ai propri interessi politici.\nAlcuni consiglieri dell'imperatrice presero a seguire i propri interessi, la qual cosa spinse Agnese ad affidarsi sempre pi\u00f9 ai ministeriali, i servi imperiali. Ad uno di loro, Cuno, venne affidata l'educazione del figlio, mentre un altro, Otnand, che era stato fedele servitore di Enrico, assunse un ruolo politico di primo piano. E proprio perch\u00e9 questi intendevano perseguire, con successo, gli interessi della regina, crebbe la resistenza verso l'imperatrice, che aveva fatto di \"uomini senza origine\" i propri consiglieri. Per la nobilt\u00e0 ed il clero era oltremodo preoccupante che il giovane Enrico IV venisse educato da persone non libere. Presa in una tenaglia, Agnese nomin\u00f2 Enrico, vescovo di Augusta, proprio consigliere privato. Ma ci\u00f2 fece sorgere un nuovo problema: si sospett\u00f2 che la regina avesse una relazione con Enrico d'Augusta. Agli inizi degli anni '60 dell'XI secolo l'atmosfera a corte era estremamente tesa e caratterizzata da intrighi, inimicizie, gelosie. Ma gli avvenimenti che avrebbero gettato l'impero in una crisi e spinto Agnese alla rinuncia al trono dovevano ancora verificarsi.\nIl conflitto sull'elezione del papa.\nNel 1060 Agnese chiese a papa Niccol\u00f2 II il pallio per il vescovo Siegfried I di Magonza, ma il papa non acconsent\u00ec alla richiesta. I vescovi tedeschi, infuriati, nel corso di un sinodo imperiale dichiararono nulli tutti i decreti del papa.\nAlla morte di Niccol\u00f2 II, il 19 luglio 1061, i cardinali, forti della loro nuova autorit\u00e0, elessero, con il nome di Alessandro II, il vescovo di Lucca, Anselmo. Questa volta Agnese non volle riconoscere il nuovo papa e propose un proprio candidato, il vescovo Cadalo di Parma. L'elezione di Cadalo ad antipapa, con il nome di Onorio II, ebbe luogo il 28 ottobre 1061 a Basilea. Essa doveva documentare la coerente prosecuzione della politica romana di Enrico III da parte dell'imperatrice.\nMa gi\u00e0 durante l'elezione, considerando la scarsa partecipazione, l'imperatrice comprese che non avrebbe ottenuto nell'Impero l'appoggio necessario per imporre il proprio candidato e che tentare di farlo avrebbe significato non solo dare il colpo di grazia alla politica di riforma inaugurata da Enrico III, ma anche lo scisma.\nLa corte imperiale era diventata avversaria del papato riformatore e la regina era corresponsabile dello scisma. Si trattava di sviluppi che Agnese certo non si era augurata. Dopo i fatti di Basilea si avverte una rottura nella reggenza dell'imperatrice. Le briglie del governo imperiale paiono sfuggirgli. La mancata affermazione di Onorio II, il quale dovette far ritorno alla sua diocesi, rappresent\u00f2 per Agnese una grave sconfitta politica: per la prima volta un papa nominato dalla corte imperiale non era riuscito ad affermarsi.\nIl sostegno dato ai nemici della riforma della Chiesa fu causa per la regina di grandi sensi di colpa. Ma non pu\u00f2 essere imputato alla sua debolezza l'aver intrapreso una politica ecclesiastica opposta a quella del marito. I tempi erano cambiati. Il papato si era emancipato dalla corte imperiale e ora agiva anche contro gli interessi dell'Impero. Posta di fronte alla necessit\u00e0 di fare una scelta, Agnese decise contro le proprie convinzioni personali, com'era da attendersi da una reggente, sostenendo gli interessi dell'Impero.\nForse Agnese non vide altra possibilit\u00e0 che ritirarsi dalla politica, per dare ad altri la possibilit\u00e0 di affrontare in modo nuovo il problema dell'elezione papale, senza l'ipoteca delle sue decisioni. Secondo la ricerca storica pi\u00f9 recente, la decisione di Agnese di ritirarsi in convento, che avvenne a Spira, fu la logica conseguenza della nomina del vescovo Enrico d'Augusta a \"subreggente\" e non va vista come segno di debolezza, quanto come conseguenza dei passi falsi compiuti dalla regina nella politica verso il papato.\nIl \"colpo di Stato di Kaiserswerth\".\nMa questo non avvenne, perch\u00e9 Enrico d'Augusta, il subreggente designato, non venne accettato dalla maggioranza dei principi (che non avevano dato il loro consenso alla nomina): i tentativi di Agnese di limitare i danni precipitarono l'impero nella crisi. Agli inizi di aprile del 1062 un gruppo di principi, sia laici che ecclesiastici, guidati dal vescovo Annone II di Colonia, sottrasse il giovane re Enrico IV alla tutela materna e lo condusse a Kaiserswerth. Questo avvenimento pass\u00f2 alla storia come il \"colpo di Stato di Kaiserswerth\".\nNon vi \u00e8 ancora chiarezza sui motivi di questo gesto. Le fonti sono estremamente contraddittorie. Alcuni contemporanei sostengono che il rapimento avvenne per sottrarre il figlio all'influenza della madre. Altri sostengono che Annone ag\u00ec per desiderio di potere. Altri sostengono che il \"colpo di Stato\" era necessario, perch\u00e9 non era opportuno che l'Impero fosse governato da una donna. Oggi si \u00e8 propensi a credere che i motivi principali del rapimento fossero il desiderio di potere dei congiurati (in particolare Annone) e le preoccupazioni per l'educazione di Enrico.\nCon il rapimento di Enrico venivano meno i fondamenti della reggenza di Agnese, che fu di fatto spodestata. Gli arcivescovi Annone di Colonia e Adalberto da Brema si divisero il potere; anche se il giovane re era ufficialmente in carica, i due, per il momento, lo tenevano lontano dagli affari di stato.\nLa sorte di Agnese dopo Kaiserswerth.\nFino a pochi anni fa si pensava che Agnese, all'indomani del colpo di Stato che le tolse la reggenza, si fosse ritirata in un convento di Roma, fino alla sua morte. La ricerca storica pi\u00f9 recente ha rivisto quest'opinione: da un'attenta analisi di fonti e documenti storici risulterebbe che Agnese si sarebbe ritirata dalla vita mondana non nel 1062, ma tre anni pi\u00f9 tardi, nel 1065. In effetti la permanenza di Agnese nell'Impero era necessaria anche dopo la perdita della reggenza: Agnese, fino alla maggiore et\u00e0 di Enrico, rimaneva comunque al vertice della casa Salica. Solamente quando, nel 1065, Enrico raggiunse la maggiore et\u00e0, Agnese pot\u00e9 esaudire il proprio desiderio di trascorrere gli ultimi anni della propria vita in convento."}
{"id": "337857", "revid": "834", "url": "https://it.wikipedia.org/wiki?curid=337857", "title": "Wheelchair curling", "text": ""}
{"id": "337904", "revid": "124573760", "url": "https://it.wikipedia.org/wiki?curid=337904", "title": "Show (The Cure)", "text": "Show \u00e8 un album live della band inglese The Cure, pubblicato nel 1993.\nIl disco.\nRegistrato al The Palace di Auburn Hills, Michigan, USA durante le date del 18-19 luglio 1992 del \"Wish Tour\", questo album immortala il periodo di maggior successo commerciale della band, proponendo quindi alcune delle canzoni pi\u00f9 famose del passato (\"The Walk\", \"Let's Go To Bed\", \"Just Like Heaven\"...) miste ovviamente a tracce dall'album del momento, \"Wish\".\n\u00c8 uscito in due versioni leggermente differenti: una, pubblicata in Europa, Asia e nella maggior parte del globo, comprende 18 canzoni racchiuse in 2 CD o 2 LP. L'altra, pubblicata in America e Oceania, comprende invece solo 14 canzoni in 1 CD o 1 LP. A complemento della versione con un solo disco, in America e Oceania \u00e8 uscito un singolo, \"Sideshow\", che include appunto le 4 canzoni mancanti dall'album, tra cui figura l'inedita \"Tape\", l'intro che ha preceduto ogni concerto del tour.\nIl video.\nContemporaneamente al disco, \u00e8 uscito anche un home video con lo stesso nome, contenente le 18 canzoni della versione CD pi\u00f9, dopo esse, altre 5 canzoni dallo stesso concerto, non incluse nel disco: \"To Wish Impossible Things\", \"Primary\", \"Boys Don't Cry\", \"Why Can't I Be You?\", \"A Forest\".\nTracce.\nVersione 2 CD.\nDurata: 44:00\nDurata: 44:44"}
{"id": "337929", "revid": "539155", "url": "https://it.wikipedia.org/wiki?curid=337929", "title": "Composizioni di Fryderyk Chopin", "text": "Lista delle composizioni di Fryderyk Chopin (1810-1849), ordinate per genere.\nSono comprese nell'elenco tutte le composizioni autentiche e giunte a noi del compositore polacco. Sono esclusi dunque: \nle composizioni perdute o inaccessibili\nPer le datazioni delle opere, in parte molto controverse, si \u00e8 cercato di indicare quelle che raccolgono i maggiori consensi tra gli studiosi.\nDopo il titolo della composizione sono indicati tra \"virgolette e in corsivo\" i titoli aggiuntivi tradizionali, ma non originali, con i quali sono conosciute alcune delle opere pi\u00f9 popolari.\nLa sigla KK indica la classificazione di Krystyna Kobyla\u0144ska delle opere senza numero d'opera (o. op.) usata nel suo catalogo. (Vedi sotto la Bibliografia e i Collegamenti esterni)"}
{"id": "337952", "revid": "271907", "url": "https://it.wikipedia.org/wiki?curid=337952", "title": "\u010ceka", "text": "La \u010ceka (pronuncia delle due lettere \u0427\u041a, abbreviazione di \u0447\u0440\u0435\u0437\u0432\u044b\u0447\u0430\u0439\u043d\u0430\u044f \u043a\u043e\u043c\u0438\u0441\u0441\u0438\u044f \"\u010drezvy\u010dajnaja komissija\", Commissione straordinaria, in russo) fu un corpo di polizia politica sovietico creato da un decreto del 20 dicembre 1917 da Lenin e Feliks \u0116dmundovi\u010d Dzer\u017einskij e che dur\u00f2 fino al 1922, per combattere i nemici del nuovo regime russo. La \u010ceka \u00e8 stata la prima di numerosi servizi segreti operanti nello stato sovietico e antenata del ben pi\u00f9 celebre KGB. Dopo la \u010ceka si realizz\u00f2 il GPU, successivamente l'NKVD e, infine, il KGB, predecessore dell'attuale FSB.\nNome ed emblema.\nIl nome \u00e8 una contrazione di \"Ve\u010deka\" (\u0412\u0427\u041a - V\u010cK), sigla di \"Commissione straordinaria di tutte le Russie per combattere la controrivoluzione e il sabotaggio\" (\u0412\u0441\u0435\u0440\u043e\u0441\u0441\u0438\u0439\u0441\u043a\u0430\u044f \u0447\u0440\u0435\u0437\u0432\u044b\u0447\u0430\u0439\u043d\u0430\u044f \u043a\u043e\u043c\u0438\u0441\u0441\u0438\u044f \u043f\u043e \u0431\u043e\u0440\u044c\u0431\u0435 \u0441 \u043a\u043e\u043d\u0442\u0440\u0440\u0435\u0432\u043e\u043b\u044e\u0446\u0438\u0435\u0439 \u0438 \u0441\u0430\u0431\u043e\u0442\u0430\u0436\u0435\u043c). Questo nome cambi\u00f2 nel 1918 in: \"Commissione straordinaria di tutte le Russie per combattere la controrivoluzione, la speculazione e l'abuso di potere\" (\u0412\u0441\u0435\u0440\u043e\u0441\u0441\u0438\u0439\u0441\u043a\u0430\u044f \u0447\u0440\u0435\u0437\u0432\u044b\u0447\u0430\u0439\u043d\u0430\u044f \u043a\u043e\u043c\u0438\u0441\u0441\u0438\u044f \u043f\u043e \u0431\u043e\u0440\u044c\u0431\u0435 \u0441 \u043a\u043e\u043d\u0442\u0440\u0440\u0435\u0432\u043e\u043b\u044e\u0446\u0438\u0435\u0439, \u0441\u043f\u0435\u043a\u0443\u043b\u044f\u0446\u0438\u0435\u0439 \u0438 \u043f\u0440\u0435\u0441\u0442\u0443\u043f\u043b\u0435\u043d\u0438\u044f\u043c \u043f\u043e \u0434\u043e\u043b\u0436\u043d\u043e\u0441\u0442\u0438).\nL'emblema della \u010ceka era uno scudo sormontato da una spada: lo scudo per proteggere la rivoluzione, la spada per colpire i suoi nemici. Nel 1954 fu adottato dal neonato KGB.\nI \u010cekisti.\nI membri della \u010ceka furono chiamati \u010dekisti. Tale termine si \u00e8 radicato nella lingua russa tanto che, nonostante i numerosi cambiamenti di nome durante il tempo (da \u010ceka a GPU a NKVD a MGB e infine a KGB), \u00e8 stato sempre utilizzato per indicare gli effettivi dei servizi di sicurezza per tutta la durata dello stato sovietico ed \u00e8 ancora in uso nella Russia moderna (il presidente russo Vladimir Putin \u00e8 chiamato dai media russi \"\u010dekista\").\nI funzionari dell'odierno FSB (il servizio che ha sostituito il KGB nel 1991) continuano tuttora a percepire lo stipendio il 20 di ogni mese, \"giorno dei \u010dekisti\", per commemorare la data di fondazione.\nGli archivi del Comitato centrale e quelli di Feliks Dzer\u017einskij contengono innumerevoli rapporti che descrivono la \"degenerazione\" della \u010ceka. Spesso la scomparsa di tutti i principi giuridici e morali favoriva una totale autonomia dei responsabili locali della \u010ceka, che non rispondevano delle proprie azioni nemmeno ai superiori.\nEcco il rapporto inviato da Jaroslavl' il 26 settembre 1919 dal segretario dell'organizzazione regionale del Partito bolscevico: \nEcco il rapporto di missione inviato da Astrakhan il 16 ottobre 1919 da N.Rozental', ispettore della direzione delle Divisioni speciali:\nStoria.\nLe origini.\nNei programmi originari, la \u010ceka era destinata a essere un'istituzione provvisoria. Prima della rivoluzione bolscevica, Lenin non aveva previsto la necessit\u00e0 n\u00e9 di una polizia segreta n\u00e9 di un servizio di spionaggio all'estero, convinto che l'abbattimento dello zarismo avrebbe innescato un movimento capace di travolgere il capitalismo in tutto il mondo. Nel nuovo ordine postrivoluzionario non ci sarebbe stato posto per la diplomazia tradizionale, e tanto meno per le spie. Nel volgere di breve tempo la \u010ceka si sarebbe trasformata nella pi\u00f9 spietata polizia politica e nel massimo servizio segreto del pianeta.\nAllo scopo di legittimare lo stato sovietico emerso dalla rivoluzione, Lenin sostenne che i bolscevichi, \"avanguardia del proletariato\", guidarono una rivolta popolare che esprimeva la volont\u00e0 di tutti i russi. Rovesciando un governo sempre pi\u00f9 impopolare, conquistarono un appoggio di massa, ma non maggioritario. Nelle elezioni per l'Assemblea Costituente i bolscevichi ebbero meno di un quarto dei voti, mentre i rivali del Partito Socialista Rivoluzionario conquistarono la maggioranza assoluta. Il voto per l'Assemblea Costituente fu per\u00f2 di difficile lettura in quanto i deputati e i partiti vennero votati su liste stilate precedentemente i fatti della Rivoluzione d'Ottobre che modific\u00f2 i rapporti di forza e le posizioni politiche all'interno degli stessi partiti (ad es. i Socialisti-rivoluzionari si divideranno in SR di sinistra e SR di destra). I Bolscevichi invece ottennero la maggioranza nei maggiori Soviet russi sottolineando la presenza di un dualismo di potere. Quando la prima seduta dell'Assemblea si riun\u00ec, nel gennaio del 1918, i bolscevichi la sciolsero.\nL'opposizione al Sovnarkom, il nuovo governo bolscevico, si svilupp\u00f2 anche con il formarsi di organizzazioni terroristiche e attentati ai dirigenti bolscevichi, tanto che Lenin giunse rapidamente alla conclusione che era necessario un \"apparato speciale\" per difendere le conquiste rivoluzionarie. Il 19 dicembre 1917, la notizia di un imminente sciopero di tutti gli impiegati statali, convinse il Consiglio dei Commissari del Popolo presieduto da Lenin, ad affidare a Dzer\u017einskij l'incarico di costituire una \"commissione speciale per combattere tale sciopero con le pi\u00f9 energiche misure rivoluzionarie\". Il giorno successivo, 20 dicembre, venne approvata la creazione della \u010ceka.\n1918 - 1922.\nQuando, nel marzo del 1918, il Partito Bolscevico cambi\u00f2 il proprio nome in Partito Comunista e trasfer\u00ec la sede del governo da Pietrogrado a Mosca, la \u010ceka stabil\u00ec il suo quartier generale nel palazzo della Lubjanka, occupato fino ad allora dalla compagnia di assicurazioni Rossiya. Le armi maggiormente usate dai \u010dekisti furono il terrore e l'infiltrazione di agenti, secondo Lenin e Dzer\u017einskij mezzi indispensabili per instaurare la dittatura proletaria e contrastare i movimenti controrivoluzionari.\nIl primo grande successo degli uomini di Dzer\u017einskij fu conseguito contro l'Unione per la lotta ai bolscevichi, all'interno della quale un agente provocatore \u010dekista riusc\u00ec a introdursi presentandosi come ex ufficiale zarista. L'intera organizzazione degli Ufficiali Bianchi fu smascherata e i circa quattromila elementi che ne facevano parte vennero uccisi.\nInizialmente il regime sovietico controllava soltanto Pietrogrado, Mosca e una zona d'influenza variabile compresa fra le due citt\u00e0. Nel mese di maggio, la rivolta della Legione Cecoslovacca in Siberia, reclutata a suo tempo dall'esercito zarista, diede inizio alla guerra civile e in estate, in quel che restava del vecchio impero, si contavano ben diciotto governi antibolscevichi.\nDopo i tentativi da parte delle potenze occidentali (soprattutto Regno Unito e Francia) di intervenire contro i bolscevichi nella Guerra Civile Russa e l'assassinio a Pietrogrado del presidente locale della \u010ceka Moisej Urickij il 30 agosto 1918 (lo stesso giorno Fanny Kaplan tent\u00f2 di assassinare Lenin), la leadership sovietica e la \u010ceka si convinsero che c'era una cospirazione controrivoluzionaria tra le potenze straniere e i controrivoluzionari interni. La \u010ceka ebbe il compito di distruggere gli elementi controrivoluzionari con un decreto del 5 settembre 1918.\nLa \u010ceka consegu\u00ec in pochissimo tempo la distruzione dei gruppi controrivoluzionari e anche di bande criminali con un uso esteso dell'eliminazione fisica. In un discorso pubblico Aleksandr Isaevi\u010d Sol\u017eenicyn citava un libro della stessa \u010ceka pubblicato nel 1920 che stima in mille esecuzioni al mese il risultato delle attivit\u00e0 svolte nel biennio 1918 - 1919.\nLe esecuzioni dell'autunno 1918, secondo alcuni storici, non furono inferiori a 10.000. Le stime del totale di persone uccise sommariamente dalla \u010ceka tra il 1918 e il 1922 variano da 50.000 a 1.860.000. La maggior parte delle stime tuttavia si attesta intorno alle 250.000 vittime. I motivi della discrepanza sono i seguenti:\nLa \u010ceka partecip\u00f2 alla guerra civile con proprie unit\u00e0 militari che vestivano di nero e agivano come truppe di assalto. Alla fine della guerra civile, la \u010ceka divenne, il 6 febbraio 1922, GPU (\"Gosudarstvennoe politi\u010deskoe upravlenie\", Direttorato Politico dello Stato), una sezione dell'NKVD (Commissariato del popolo per gli affari interni) della Repubblica Socialista Federativa Sovietica Russa."}
{"id": "337999", "revid": "2184720", "url": "https://it.wikipedia.org/wiki?curid=337999", "title": "Sorry (Madonna)", "text": "Sorry \u00e8 una canzone della cantautrice statunitense Madonna. \u00c8 il secondo singolo estratto dall'album \"Confessions on a Dance Floor\". Scritto e prodotto dalla stessa Madonna insieme a Stuart Price, \"Sorry\" ha attraversato diverse forme prima di approdare alla versione definitiva. Ha riscosso un ottimo successo nelle classifiche mondiali arrivando alla posizione numero uno in Italia, Spagna e Regno Unito, divenendo la dodicesima numero uno di Madonna in quest'ultimo.\nIl brano.\nIl brano dalle sonorit\u00e0 dance-pop \u00e8 stato scritto e prodotto da Madonna e Stuart Price.\nPer la sua realizzazione \u00e8 stato utilizzato un campionamento del brano di successo dei The Jackson 5 \"Can You Feel It\" del 1981.\nAll'inizio e durante la canzone la popstar recita in dieci lingue diverse la parola \"Sorry\", nell'ordine che segue:\nLa versione di \"Sorry\" eseguita durante il \"Confessions Tour\" come interludio video \u00e8 quella remixata dai Pet Shop Boys, ed \u00e8 stata pubblicata sull'album \"The Confessions Tour\" uscito nel 2007.\nNel 2007 la canzone \u00e8 stata premiata come \"Successo internazionale dell'anno\" agli Ivor Novello Awards di Londra.\nRecensioni.\nEugenio Tovini di \"Musica &amp; Dischi\" scrisse una recensione favorevole della canzone: \"Certamente non stupisce che Madonna abbia scelto questa canzone come secondo estratto da \"Confessions on a Dancefloor\". \"Sorry\" infatti \u00e8 una delle tracce pi\u00f9 azzeccate del suo nuovo fortunato lavoro e l'idea di coinvolgere i Pet Shop Boys nel remix inserendo alcune parti vocali di Neil Tennant non far\u00e0 che contribuire alla longevit\u00e0 del suo ennesimo album di successo\".\nIl singolo.\nSecondo estratto dell'album \"Confessions on a Dance Floor\", il singolo \u00e8 uscito il 17 febbraio 2006 nei Paesi Bassi, Germania, Italia e Irlanda e il 20 febbraio 2006 nel Regno Unito e in altre nazioni europee. Negli Stati Uniti e nel Canada il singolo \u00e8 stato pubblicato il 28 febbraio. In Australia \u00e8 stato pubblicato il 6 marzo.\nIl brano ha raggiunto la vetta delle classifiche di mezza Europa, tra cui Grecia, Italia, dov'\u00e8 rimasta in vetta per 3 settimane (oltre a contendersi con \"Sei nell'anima\" di Gianna Nannini la peak position delle trasmissioni radiofoniche); Spagna, Gran Bretagna e Norvegia e ha scalato la top ten in Francia, Australia, Germania e Irlanda. Molto meno fortunato \u00e8 stato negli Stati Uniti, dove non \u00e8 andato oltre la cinquantottesima posizione, pur tuttavia raggiungendo la prima posizione delle classifiche dance di Billboard.\nIl video.\nIl video \u00e8 una sorta di seguito del precedente \"Hung Up\". \u00c8 stato girato dalla popstar nel gennaio 2006 a Londra e diretto dal coreografo Jamie King. Nella prima parte si vede Madonna in un body bianco che sceglie le persone con cui ballare e divertirsi nel suo pulmino stile disco. Tra i passanti in cui si imbatte la popstar c'\u00e8 anche un aitante ragazzo in jeans attillati e tatuato che \u00e8 strattonato a forza sulla vettura per divenire il nuovo bocconcino erotico di Madonna: le ballerine gli sfilano la t-shirt e altri indumenti e lo spingono seminudo verso la popstar, che lo scruta con appetito e posa il suo tacco sul torace scoperto e poi calciarlo via. Nella seconda parte esegue delle acrobazie all'interno di una gabbia. Nella terza parte pattina con il suo gruppo di amici e di amiche. Per realizzare questa scena Madonna, che non sa pattinare, si \u00e8 affidata all'aiuto dei suoi ballerini. Qui troviamo Madonna in un body viola luccicante sotto le luci da discoteca. Parte della scena \u00e8 ispirata al film di James Cameron, \"Titanic\". Le coreografie sui pattini dell'ultima parte del video sono state riproposte dal vivo nel \"Confessions Tour\" per eseguire \"Music\" e \"Hung up\". La versione di \"Sorry\" del video, \u00e8 quella della versione \"unmixed\" di \"Confessions on a Dance Floor\".\nEsecuzioni dal vivo.\n\"Sorry\" \u00e8 stato eseguito dal vivo durante il \"Confessions Tour\" del 2006, sia come canzone cantata, sia come inteludio video alla fine della parte \"Urban-Beduin\" del concerto.\nPer l'interludio video \u00e8 stata eseguita la versione remixata dai Pet Shop Boys.\nLa stessa Madonna contatt\u00f2, attorno al 2005, i Pet Shop Boys in quanto voleva un loro remix per uno dei suoi brani. In seguito i Pet Shop Boys resero pubblico sul loro sito web che erano al lavoro per il remix di \"Sorry\". Il remix si avvale di aggiunte musicali scritte dai Pet Shop Boys con l'aggiunta vocale del cantante Neil Tennant. A dichiarazione di Madonna, il remix dei Pet Shop Boys \u00e8 uno dei suoi preferiti della sua intera carriera.\nDurante l'esebizione \"Sorry\" \u00e8 cantata da Madonna in una esibizione che riprende fortemente il video del brano, mentre l'interluio con il remix dei Pet Shop Boys \u00e8 accompagnato da un video che mostra tutti i potenti del mondo: da Bush a Blair, ma anche con Berlusconi e Benedetto XVI; responsabili in passato e in tempi pi\u00f9 recenti, secondo l'opinione di Madonna, di fratture, tensioni e prevaricazioni in un sistema gi\u00e0 fortemente danneggiato."}
{"id": "338006", "revid": "392652", "url": "https://it.wikipedia.org/wiki?curid=338006", "title": "Scienza delle costruzioni", "text": "La scienza delle costruzioni \u00e8 quella disciplina fisico-ingegneristica che si occupa di costruire e utilizzare modelli fisico-matematici e sperimentali che descrivano il comportamento statico e dinamico della struttura resistente di un manufatto e delle sue componenti (elementi strutturali) sotto l'effetto di varie azioni o sollecitazioni (forze esterne, variazioni termiche, eventi sismici, ecc.). Come tale, il suo fine prevalente \u00e8 quello di sviluppare una mentalit\u00e0 operativa che porti a riconoscere, impostare e risolvere problemi di resistenza delle strutture.\nDescrizione.\n\u00c8 una scienza applicata che affonda le sue origini nella meccanica classica. Essa \u00e8 una scienza in quanto procede assumendo dei modelli teorici di comportamento, sulla base di ipotesi il pi\u00f9 possibile semplici e logicamente coerenti, e ne esplicita e discute le conseguenze. Essa \u00e8 una scienza applicata in quanto si applica alla modellazione delle strutture portanti delle costruzioni reali, e l'insieme dei suoi costrutti teorici viene giudicato non in base alla sua eleganza formale, ma in base alla efficienza come ausilio e termine di giudizio delle scelte progettuali.\nArticolazione della materia.\nLa scienza delle costruzioni \u00e8 costituita da un insieme di discipline differenti di carattere fisico matematico (meccanica analitica, teoria dell'elasticit\u00e0, meccanica del continuo), sperimentale (scienza dei materiali) ed anche computazionale e numerico (meccanica computazionale, calcolo automatico delle strutture). Infatti nella tradizione anglosassone, non esiste una materia 'scienza delle costruzioni' ed i suoi contenuti sono generalmente ripartiti nei corsi universitari di resistenza dei materiali (\"strength of materials\"), meccanica delle strutture (\"structural mechanics\") e meccanica del continuo (\"continuum mechanics\").\nLa scienza delle costruzioni \u00e8 la disciplina di base dell'ingegneria strutturale, materia rilevante dell'ingegneria civile, dell'ingegneria edile, dell'ingegneria meccanica, dell'architettura, dell'ingegneria aeronautica, e dell'ingegneria navale. Come tale i corsi di studio di Scienza delle Costruzioni sono la base formativa di molti indirizzi di laurea delle Facolt\u00e0 di Ingegneria e di Architettura.\nInsegnamento.\nLa scienza delle costruzioni viene tipicamente preceduta da corsi di meccanica razionale o di statica delle strutture, e pu\u00f2 essere seguita da corsi pi\u00f9 applicativi come tecnica delle costruzioni, dinamica strutturale, geotecnica, meccanica applicata.\nIl programma della materia per ingegneri e architetti verte di solito sui modelli di strutture lineari, sui telai formati da pi\u00f9 elementi lineari, sulle strutture ad arco e a fune, sulle volte e cupole di rotazione. Invece il programma della materia per ingegneri meccanici, navali e aeronautici approfondisce maggiormente i modelli di strutture a superficie (lastre, piastre, membrane, gusci sottili), le strutture a solido tridimensionale e il metodo degli elementi finiti.\nFormalismo matematico.\nLe equazioni della materia vengono espresse con diversi formalismi matematici:\nI primi due linguaggi matematici sono impiegati nei trattati classici e sono orientati alla comprensione intuitiva della materia e allo sviluppo dei calcoli con metodi analitici o con sviluppo diretto. Il formalismo matematico di tipo algebrico o differenziale si presta tuttavia quando il numero delle incognite \u00e8 contenuto (in genere non superiore a 5 o 6 variabili). Quando si devono analizzare strutture ad un numero elevato di incognite (oltre 6 o 7 variabili) \u00e8 preferibile scrivere le equazioni di scienza delle costruzioni con il linguaggio delle matrici e dell'algebra lineare: tali metodi si prestano allo sviluppo dei calcoli con l'elaboratore elettronico.\nNei temi della Scienza delle Costruzioni che sconfinano nella meccanica del continuo e nella meccanica dei solidi \u00e8 pure usato, in anni recenti, il linguaggio dei tensori."}
{"id": "338011", "revid": "287204", "url": "https://it.wikipedia.org/wiki?curid=338011", "title": "Nano (editor)", "text": "Nano \u00e8 un editor di testo libero per sistemi Unix ed Unix-like, distribuito con licenza GNU GPL. \u00c8 un software libero che trae ispirazione da Pico, l'editor di testo del client e-mail pine, rispetto al quale risulta migliorato.\nStoria.\n\u00c8 stato inizialmente creato nel 1999 con il nome TIP (\"TIP isn't Pico\"), da Chris Allegretta, il quale voleva creare un sostituto libero dell'editor di testo pico che non era distribuito con licenza libera.Il nome fu ufficialmente cambiato in Nano il 10 gennaio 2000 a causa di un'omonimia con un altro programma Unix.\nNel febbraio 2001, Richard Stallman lo ha inserito ufficialmente nel sistema GNU.\nNome.\nIl nome deriva dal simbolo nano che \u00e8 un prefisso SI che esprime il fattore 10\u22129, ossia un miliardesimo, ed \u00e8 1000 volte pi\u00f9 grande di pico che esprime il fattore 10\u221212, ovvero un milionesimo di milionesimo.\nIl suo nome pu\u00f2 essere interpretato come acronimo ricorsivo: \"Nano's ANOther editor\".\nTasti per il controllo.\nPer controllare Nano non viene utilizzato, come in Pico, il mouse. Per adoperare il programma, si utilizzano alcune combinazioni di tasti per effettuare le operazioni pi\u00f9 comuni: Control+O, per esempio, salva il file; Control+W apre la finestra di ricerca...Nella schermata di Nano, in basso, si trovano due linee di aiuto dove sono indicate le combinazioni pi\u00f9 utili e pi\u00f9 utilizzate. Per ottenere una lista completa dei comandi, si deve premere Control+G.\nColorazione della sintassi.\nUna funzione recentemente aggiunta in Nano, \u00e8 stata la colorazione della sintassi, che permette di aggiungere la colorazione del testo (es: per la sintassi di linguaggi di programmazione, shell, file di configurazione, wiki, etc...), semplicemente editando il file di configurazione \".nanorc\".\nQuesta funzione \u00e8 altamente espandibile ed in rete \u00e8 possibile trovare lo schema per la colorazione della sintassi di molti linguaggi, wiki compreso.\nSintassi wikipedia.\n\"Aggiungete il seguente testo nel file .nanorc per vedere evidenziata la sintassi del testo usato in wikipedia che avete precedentemente salvato in un file con estensione .wiki.\"\n syntax \"wikipedia\" \"\\.wiki$\"\n color cyan start=\"\\[\" end=\"\\]\"\n color blue start=\"\\[\\[\" end=\"\\]\\]\"\n color magenta \"&lt;[^&gt;]*&gt;\"\n color white \"([^']+'?)*\"\n color red \"[^']*\"\n color green \"==([^=]+=?)*==\"\n color green \"===[^=]*===\"\""}
{"id": "338012", "revid": "339392", "url": "https://it.wikipedia.org/wiki?curid=338012", "title": "Hitler Jugend", "text": ""}
{"id": "338032", "revid": "1543377", "url": "https://it.wikipedia.org/wiki?curid=338032", "title": "Hockey su slittino", "text": "L'hockey su slittino, dal 2017 ufficialmente ribattezzato dal Comitato Paralimpico Internazionale Para Ice Hockey, e noto anche con il termine inglese sledge hockey, \u00e8 uno sport di squadra giocato sul ghiaccio. \u00c8 la variante dell'hockey su ghiaccio riservata alle persone con disabilit\u00e0 permanente nella parte inferiore del corpo a causa di traumi di vario genere, ma che hanno buone braccia, un buon controllo del tronco, e normali capacit\u00e0 coordinative.\nLa differenza principale tra le due versioni \u00e8 l'equipaggiamento utilizzato. Anzich\u00e9 indossare pattini da ghiaccio ai piedi, i giocatori di sledge hockey si muovono utilizzando uno slittino (detto \"sledge\"), dotato di due lame analoghe a quelle dei pattini. Ogni giocatore usa inoltre due bastoni da gioco, anzich\u00e9 uno, che servono sia per colpire il puck con l'estremit\u00e0 fatta a pala, sia per spingersi con l'altra estremit\u00e0 fatta a punta. Tutti gli altri aspetti del meccanismo di gioco rimangono pressoch\u00e9 invariati, fatta eccezione per la durata dei tre tempi \u00e8 ridotta, 15 minuti per tempo rispetto ai 20 dell'hockey su ghiaccio.\nL'hockey su slittino \u00e8 stato inserito nel programma dei Giochi paralimpici invernali a partire dai VI Giochi paralimpici invernali di Lillehammer 1994.\nCaratteristiche tecniche di gioco.\nLe regole alla base di questa disciplina sono state introdotte per trasposizione dall'hockey su ghiaccio per normoabili, con opportune modifiche, create al fine di regolamentare gli aspetti legati alla disabilit\u00e0 degli atleti e agli elementi tecnologici indispensabili all'espletamento di questo genere di attivit\u00e0.\nTutti i giocatori devono essere opportunamente attrezzati, secondo lo standard IHEC (Ice Hockey Executive Committee), per quanto riguarda slitta, bastoni, elmetto, lame e dispositivi di protezione. I bastoni per l'Ice Sledge Hockey sono regolamentati in maniera opportuna, in quanto questi non costituiscono solamente uno strumento di gioco, ma anche un mezzo indispensabile alla gestione del movimento della slitta; per questi motivi, sebbene la spatola sia sostanzialmente simile a quella dell'hockey regolare, la parte del manico risulta essere pi\u00f9 corta e presenta alcuni rampini in grado di scalfire la superficie ghiacciata e permettere quindi all'atleta le manovre e la propulsione della slitta. Le stecche sono oggetto di una pi\u00f9 attenta regolamentazione, in modo tale da trovare il giusto compromesso tra sicurezza ed efficacia.\nUna partita di sledge hockey, cos\u00ec come quella di hockey su ghiaccio, vede il confronto tra due squadre contrapposte che cercano di infilare un disco, chiamato puck, all'interno della porta avversaria mediante l'utilizzo dei cosiddetti bastoni, che nell'hockey su slittino vengono pi\u00f9 comunemente chiamati stecche, per via delle ridotte dimensioni.\nGiocatori in movimento.\nCiascuna squadra schiera in campo in ogni istante di una partita sei giocatori, solitamente cinque di movimento e un portiere. I giocatori di movimento si dividono in difensore sinistro, difensore destro, ala sinistra, ala destra e centro. Questa tipologia di giocatori ricopre il suo ruolo spostandosi per tutto il campo (rink), producendo la propulsione necessaria a far muovere la slitta esercitando una forza con le stecche, le quali presentano la funzione duale di elementi necessari alla produzione del movimento e di controllo del disco.\nIl controllo della slitta, cui gli atleti sono saldamente vincolati, avviene mediante gli spostamenti del corpo effettuati dal tronco e dagli arti superiori; gli arti inferiori sono infatti, laddove presenti, ancorati ad una struttura detta telaio, mentre l'atleta \u00e8 accolto da una seduta, chiamata, nella forma moderna, guscio o invaso piuttosto che semplicemente seduta.\nIl giocatore di movimento, proprio per la natura del suo ruolo, necessita di un mezzo veloce, agile nei cambi di direzione, robusto negli urti che caratterizzano un gioco fisico come l'hockey e deve presentare una elevata direzionalit\u00e0 per quanto riguarda il controllo del mezzo in ogni fase di gioco.\nPortiere.\nIl portiere, invece, ha a disposizione un'attrezzatura molto diversa da quella appena descritta: questo giocatore utilizza una sola stecca dalla geometria differente e dalla maggiore larghezza; nella mano opposta a quella in cui tiene il bastone, indossa un guanto, chiamato pinza, che gli permette di afferrare il disco al volo. Il ruolo di questo giocatore consiste nell'evitare l'ingresso del puck nella rete: la sua \u00e8 una posizione diversamente esposta al contatto con gli altri giocatori e con il disco stesso; il suo compito \u00e8 ovviamente molto meno dinamico rispetto agli altri e viene assolto principalmente eseguendo piccoli movimenti in una ristretta area d'azione posta in prossimit\u00e0 della porta. Per tutti questi motivi la slitta del portiere si presenta spesso in maniera radicalmente diversa da quella degli altri componenti della squadra, potendo prevedere l'utilizzo di gusci pi\u00f9 protettivi, lame a distanza maggiore per consentire una migliore stabilit\u00e0, materiali e/o geometrie delle stesse in grado di permettere con relativa facilit\u00e0 spostamenti pluridirezionali al fine di meglio espletare i compiti imposti dalla natura di questo ruolo.\nUna delle differenze tra lo sledge hockey e l'hockey normoabili \u00e8 costituita dalla diversa destinazione d'uso delle panchine a bordo pista e da una porzione del campo di ghiaccio (rink) compresa tra le due blue line: le panchine vengono normalmente utilizzate talune per ospitare le riserve, le altre come area per scontare le penalit\u00e0 e l'ingresso in tali zone avviene solitamente mediante scavalcamento della balaustra o mediante superamento di un piccolo gradino; anche questo ostacolo costituisce una barriera insormontabile per gli atleti sullo slittino, sia per quanto riguarda la sicurezza sul campo di gioco, sia per quanto riguarda la dinamica del gioco medesimo: al fine di ovviare, quindi, a questo problema, generalmente una porzione del campo, opportunamente delimitata, viene sacrificata per ospitare le riserve e i giocatori che devono scontare penalit\u00e0. In qualche palazzetto del ghiaccio (tipo quello di Pinerolo, in cui si sono svolti recentemente i Campionati Europei di ISH), invece, le normali panchine vengono utilizzate anche dai paratleti in quanto sono realizzate a livello ghiaccio proprio per poter accogliere al meglio le gare di questi atleti.\nTutti gli altri aspetti del meccanismo di gioco rimangono pressoch\u00e9 invariati. Solo la durata dei tre tempi \u00e8 ridotta, 15 minuti per tempo rispetto ai 20 dell'hockey su ghiaccio."}
{"id": "338037", "revid": "834", "url": "https://it.wikipedia.org/wiki?curid=338037", "title": "Sledge hockey", "text": ""}
{"id": "338045", "revid": "92723", "url": "https://it.wikipedia.org/wiki?curid=338045", "title": "Leo Beenhakker", "text": "Carriera.\nGli inizi.\nDopo aver giocato nelle giovanili dello Tediro, Zwart Wit'28 e Xerxes, Beenhakker intraprende la carriera di allenatore con l'Epe nel 1965. Nella stagione 1967-1968 \u00e8 vice del Go Ahead Eagles. Dal 1968 al 1972 ha allenato il Veendam e dal 1972 al 1975 Cambuur. Nel 1975 \u00e8 stato alla guida del Cambuur. Nel 1976 \u00e8 tornato ad allenare il Go Ahead Eagles. Dal 1978 al 1979 ha allenato le giovanili del Feyenoord.\nScudetto con l'Ajax.\nL'8 settembre 1979 avviene il definitivo e importante salto di qualit\u00e0: viene chiamato ad allenare l'Ajax di Amsterdam. Il primo anno conquista il campionato olandese. In Coppa dei Campioni vince addirittura 10-0 contro l' agli ottavi di finale e 4-0 contro il Strasburgo ai quarti. In semifinale finisce l'avventura europea con l'eliminazione per mano del Nottingham.\nIl secondo anno ottiene il secondo posto in campionato, perdendo inoltre contro il per 5-1 ai quarti di finale di Coppa dei Campioni. Il 10 marzo 1981 si dimette da allenatore dell'Ajax. Lo sostituir\u00e0 Aad de Mos che porter\u00e0 la squadra al secondo posto in campionato.\nReal Saragozza.\nDal 1\u00ba luglio 1981 viene ingaggiato dal Real Saragozza. In tre stagioni ottiene un 11\u00ba, un 6\u00ba e un 7\u00ba posto in campionato. Nel corso della sua esperienza spagnola viene soprannominato \"Don Leo\". Lascia il club spagnolo il 30 giugno 1984.\nRitorno nei Paesi Bassi e C.T. della Nazionale.\nIl 1\u00ba luglio 1984 torna nei Paesi Bassi al Volendam, raggiungendo un 15\u00ba posto finale in campionato. Lascia il club il 26 febbraio 1985 per passare alla guida dei orange.\nIl 27 febbraio 1985 viene nominato C.T. della nazionale olandese. Il 20 novembre 1985 gli succede il veterano Rinus Michels in seguito alla mancata qualificazione per i Mondiali '86.\nI tre scudetti con il Real Madrid.\nIl 1\u00ba luglio 1986 viene ingaggiato come allenatore del . Al primo anno vince subito il campionato spagnolo, arriva in semifinale di Coppa del Re e in Coppa dei Campioni 1986-1987 esce ai quarti di finale con la per la regola dei gol fuori casa, dopo aver superato gli ottavi di finale battendo ai rigori la .\nAl secondo anno vince di nuovo il campionato spagnolo, in Coppa dei Campioni esce in semifinale col , dopo aver sconfitto, tra le altre, il Napoli di Maradona ai sedicesimi.\nAl terzo e ultimo anno vince nuovamente la Liga spagnola e la Coppa del Re. In Coppa Campioni esce in semifinale, venendo eliminato dal , patendo una cocente sconfitta in trasferta per 5-0, dopo l'1-1 casalingo dell'andata. Il 30 giugno 1989 lascia Madrid.\nRitorno all'Ajax: secondo scudetto.\nIl 1\u00ba luglio 1989 fa ritorno nei Paesi Bassi, all'Ajax del promettente Dennis Bergkamp. Vince subito la Eredivisie olandese e ai trentaduesimi di Coppa UEFA succede un fatto strano: la squadra abbandona il campo al 104\u00ba minuto della partita di ritorno e viene assegnata la vittoria a tavolino per 3 a 0 all'. Inoltre l'Ajax viene squalificato per un anno dalle competizioni europee.\nRiconfermato all'Ajax, al secondo anno arriva secondo a pari punti (53) col in campionato. Lascia il club il 28 settembre 1991.\nItalia '90 con la nazionale olandese.\nIl 30 maggio 1990 viene chiamato ad allenare nuovamente la nazionale olandese in sostituzione di Thijs Libregts. Ai mondiali italiani del 1990 esce agli ottavi di finale contro la Germania, che per l'occasione si laureer\u00e0 campione del mondo. Il bilancio in nazionale sar\u00e0 di 1 vittoria, 3 pareggi e 2 sconfitte. Lascia il ruolo di ct il 24 giugno 1990.\nRitorno al Real Madrid ed esperienza in Svizzera.\nIl 1\u00ba novembre 1991 torna in Spagna al per sostituire Radomir Anti\u0107. Arriva secondo in campionato e perde la semifinale di Coppa UEFA con il Torino. Lascia il club il 30 giugno 1992.\nIl 1\u00ba luglio 1992 si trasferisce in Svizzera al Grasshoppers di Zurigo arrivando secondo in Coppa di Svizzera. Lascia il club il 30 giugno 1993.\nNazionale saudita ed USA '94.\nIl 1\u00ba luglio 1993 viene nominato C.T. dell'Arabia Saudita. Qualifica la squadra ma alla vigilia del torneo viene sostituito dall'argentino Jorge Solari. Ai mondiali americani del 1994 l'Arabia Saudita si qualifica addirittura agli ottavi di finale, piazzandosi al secondo posto nel girone dietro proprio alla sua Paesi Bassi e battendo il Belgio e il Marocco. L'avventura mondiale finisce contro la Svezia per 3-1 al minuto 88 con la doppietta di Andersson.\nIn Messico ed in Turchia.\nIl 1\u00ba luglio 1994 viene ingaggiato dai messicani dell'America. La vittoria finale del campionato sar\u00e0 per\u00f2 del Club Necaxa. Lascia i messicani il 6 aprile 1995.\nDal 1\u00ba gennaio 1995 al 1\u00ba ottobre 1995 \u00e8 alla guida dell'\u0130stanbulspor, nella prima divisione turca; il 4 novembre 1995 torna in Messico al Chivas. Il campionato lo vincer\u00e0 di nuovo il Club Necaxa. Rimane alla guida della squadra fino al 30 giugno 1996.\nVitesse e scudetto con il Feyenoord.\nIl 1\u00ba luglio 1996 torna nei Paesi Bassi al Vitesse raggiungendo un quinto posto in campionato. Lascia il club il 30 giugno 1997.\nIl 28 ottobre 1997 viene ingaggiato dal Feyenoord Rotterdam, dove aveva gi\u00e0 allenato le selezioni giovanili negli anni settanta. Al primo anno arriva quarto in campionato. Al secondo anno vince il Eredivisie 1998-1999 con un distacco di quindici punti dalla seconda, il Willem II. Al terzo anno si piazza al terzo posto di campionato. In Champions League (Ex Coppa dei Campioni) raggiunge la seconda fase a gironi, piazzandosi al terzo posto dietro a Lazio e Chelsea. Lascia i bianco-rossi il 10 aprile 2000.\nD.T. dell'Ajax.\nDal 2000 al 9 ottobre 2003 svolge il ruolo di Direttore Tecnico all'Ajax. Con l'Ajax vince tre titoli nel 2002: scudetto, Coppa d'Olanda contro l'Utrecht e Johan Cruijff Schaal. In Champions League nel 2003 l'Ajax esce ai quarti di finale, sconfitto dal , che poi vincer\u00e0 la competizione. Nel 2001 riusc\u00ec ad acquistare Zlatan Ibrahimovi\u0107 dal per 19,2 milioni di fiorini (7,8 milioni di euro), l'acquisto pi\u00f9 costoso della storia dell'Ajax.\nAmerica e De Graafschap.\nIl 1\u00ba luglio 2003 ritorna ad allenare in Messico, all'America. Il campionato lo vince l'UNAM Pumas. Lascia il club il 30 giugno 2004.\nNel 2004 torna nei Paesi Bassi, al De Graafschap come Direttore tecnico, portandolo alla retrocessione.\nTrinidad e Tobago.\nIl 30 marzo 2005 viene nominato C.T. del Trinidad e Tobago. Alla CONCACAF Gold Cup 2005 non supera il primo turno piazzandosi al quarto posto nel girone.\nOttiene inoltre la prima storica qualificazione ai Mondiali della Nazionale centroamericana, che nei Mondiali 2006 viene per\u00f2 eliminata al termine della fase a gironi con un bilancio di un pareggio e due sconfitte; lascia la guida della Nazionale l'11 luglio 2006.\nC.T. della Polonia ed allenatore ad interim del Feyenoord.\nDopo i mondiali tedeschi, l'11 luglio viene chiamato ad allenare la nazionale polacca, primo allenatore straniero a ricoprire tale incarico. Riesce a qualificarsi per Euro 2008 piazzandosi al primo posto del Girone A.\nAgli Europei del 2008 esce subito ai gironi piazzandosi quarto. I biancorossi non riescono a qualificarsi per Sudafrica 2010.\nViene esonerato dall'incarico il 10 settembre 2009.\nDal 5 maggio 2007 diventa allenatore ad interim del sostituendo Erwin Koeman. Il 18 giugno 2007 lascia il posto a Bert van Marwijk.\nD.S. di Feyenoord e \u00dajpest.\nDal 9 ottobre 2009 al 24 gennaio 2011 Beenhakker \u00e8 stato il Direttore Sportivo del Feyenoord Rotterdam. Dal 29 luglio 2011 al 1\u00ba novembre 2011 \u00e8 stato invece il Direttore Sportivo dell'\u00dajpest, squadra della prima divisione ungherese.\nRitorno a Trinidad e Tobago.\nIl 18 giugno 2013 ritorna al Trinidad e Tobago come consulente tecnico."}
{"id": "338058", "revid": "123247106", "url": "https://it.wikipedia.org/wiki?curid=338058", "title": "Gyllenhaal (famiglia)", "text": "Gyllenhaal (pronunciato \"Jill-en-hall\" in inglese e \"Yull-en-hall\" in svedese) \u00e8 una famiglia statunitense di origine svedese discesa dal tenente \"Nils Haal\" (\u2020 1680 o 1681), nominato nobile nel 1652 con il cambiamento del cognome in \"Gyllenhaal\". Alcuni membri importanti di questa famiglia sono:"}
{"id": "338075", "revid": "33751", "url": "https://it.wikipedia.org/wiki?curid=338075", "title": "Leo Benhakker", "text": ""}
{"id": "338083", "revid": "124123", "url": "https://it.wikipedia.org/wiki?curid=338083", "title": "Tetsuya Fujii", "text": "Pur essendo un astronomo amatoriale, \u00e8 un prolifico scopritore di asteroidi.\nTra il 1988 e il 1992, lavorando all'Osservatorio di Kitami, assieme al collega Kazuo Watanabe ha scoperto 22 asteroidi.\nGli \u00e8 stato dedicato l'asteroide 4343 Tetsuya.\nAsteroidi scoperti.\nFujii ha coscoperto 22 asteroidi (lista incompleta):"}
{"id": "338102", "revid": "958185", "url": "https://it.wikipedia.org/wiki?curid=338102", "title": "Robert Peel", "text": "Ha fatto parte del Partito Conservatore, del quale fu capo di una fazione nota come \"Peelites\" dal suo nome.\nFu Segretario di Stato per l'Interno (\"Home Secretary\") durante il regno di Giorgio IV (1822-1830). Nel 1829 cre\u00f2 la Metropolitan Police Service, i cui componenti sono meglio noti come \"Bobbies\" (dal nome Robert). Si tratta di forze dell'ordine non armate che agiscono nelle citt\u00e0. \nIn seguito, fu Primo ministro del Regno Unito due volte: dal 10 dicembre 1834 all'8 aprile 1835 e dal 30 agosto 1841 al 29 giugno 1846.\nBiografia.\nI primi anni.\nFiglio di uno dei pi\u00f9 ricchi manifatturieri tessili della prima Rivoluzione Industriale e politico Sir Robert Peel, I baronetto, che ha reso Robert il primo futuro primo ministro da un background industriale, fu educato alla Bury Grammar School, alla Hipperholme Grammar School e alla Harrow School, ed infine al Christ Church di Oxford, dove ottenne una laurea in lettere classiche e una seconda in matematica.\nL'inizio della carriera politica.\nEntr\u00f2 nella Camera dei Comuni nel 1809, all'et\u00e0 di 21 anni, come deputato per Cashel, Tipperary. Con uno scarto di 24 voti, per\u00f2, venne eletto all'opposizione. Il suo sponsor per l'elezioni (oltre a suo padre) fu l'allora Capo Segretario per l'Irlanda, Arthur Wellesley, I duca di Wellington, col quale avrebbe condiviso la politica dei successivi 25 anni. Peel fece il proprio primo discorso nel 1810, quando venne scelto dal primo ministro Spencer Perceval per leggere il discorso del re al parlamento. Il suo discorso venne descritto dallo speaker della Camera dei Comuni, Charles Abbot come \"il miglior primo discorso mai sentito dall'epoca di William Pitt.\"\nPeel fu ampiamente visto come una \"stella nascente\" nel Partito Conservatore e prestando servizio in vari uffici ministeriali, diventando il segretario capo per l'Irlanda (1812-1818) e il presidente del comitato dei metalli preziosi.\nCome Capo Segretario a Dublino nel 1813, egli propose di creare un servizio di polizia speciale chiamata poi \"Peelers\".\nNegli anni successivi egli occup\u00f2 una serie di posizioni di secondo piano nei governi dei Tory: Sottosegretario alla Guerra, Capo Segretario per l'Irlanda, membro del Bullion Committee (incaricato di stabilizzare le finanze inglesi dopo la fine delle guerre napoleoniche). Egli divenne anche parlamentare per Chippenham e poi per l'Universit\u00e0 di Oxford nel 1817.\nFu anche deputato per il collegio di Tamworth dal 1830 sino alla sua morte. La sua casa dif Drayton Manor venne demolita in quegli anni.\nHome Secretary.\nPeel entr\u00f2 nel gabinetto di governo di Lord Liverpool nel 1822 come Home Secretary. Come Home Secretary, egli promosse un gran numero di riforme importanti sulla legge criminale britannica: la pi\u00f9 memorabile di queste fu quella che stabil\u00ec la Metropolitan Police Force (Metropolitan Police Act 1829). Egli riform\u00f2 anche la legge criminale riducendo i crimini puniti con la morte col cosiddetto Peel's Acts.\nEgli diede le dimissioni da Home Secretary dopo che il primo ministro Lord Liverpool divenne incapace di proseguire il proprio ministero e venne sostituito da George Canning. Canning favor\u00ec l'emancipazione dei cattolici, mentre Peel era uno dei suoi strenui oppositori sull'argomento. \nGeorge Canning stesso mor\u00ec dopo appena quattro mesi di governo e dopo una breve presenza al governo di Lord Goderich, Peel ritorn\u00f2 all'incarico di Home Secretary sotto il governo guidato dal Duca di Wellington. Durante questo periodo fu il numero due del suo partito dopo Wellington stesso.\nAd ogni modo, la pressione sul ministero era tale che l'emancipazione dei cattolici venne approvata l'anno successivo. Peel che era opposto a questa tendenza diede le proprie dimissioni. Peel divenne parlamentare per la circoscrizione di Westbury, mantenendo la propria posizione nel gabinetto di governo.\nIn quegli anni Peel attu\u00f2 una riforma delle leggi penali, prevedendo una drastica riduzione delle pene, tempi rapidi dei procedimenti e limitava la pena capitale al solo reato di omicidio. Peel fond\u00f2 la repressione del crimine sul principio della certezza della pena (da lui enunciato) piuttosto che sull'asprezza della detenzione. La legislazione del tempo imponeva la pena di morte per impiccagione per un elevato numero di reati.\nRiform\u00f2 anche il sistema carcerario, introducendo il pagamento per il personale delle carceri e l'istruzione per i detenuti.\nSebbene fosse inizialmente un sostenitore della discriminazione legale contro i cattolici, alla fine Peel ha sostenuto l'abrogazione del Test Act (1828) e del Catholic Relief Act 1829, sostenendo che \"sebbene l'emancipazione fosse un grande pericolo, il conflitto civile rappresentava un pericolo maggiore\".\nLa riforma della polizia.\nNel 1829 Peel fond\u00f2 la Metropolitan Police Force per Londra con base a Scotland Yard. I 1.000 agenti creati ottennero il soprannome di 'Bobbies' o 'Peelers' in ricordo del loro istitutore. Anche se impopolare in un primo momento, tale corpo si distinse ben presto per l'ottimo lavoro che fece nella citt\u00e0 di Londra, contribuendo in modo decisivo alla diminuzione dei crimini commessi, tanto che dal 1857 tutte le citt\u00e0 del Regno Unito vennero obbligate ad avere una loro polizia locale.\nGli Whigs al potere (1830-1834).\nLa classe lavoratrice e la borghesia dell'epoca, ad ogni modo, erano alla ricerca di nuove riforme. Il governo dei Tory si rifiut\u00f2 di concedere tali riforme e venne spazzato via dagli Whigs. Peel divenne un membro dell'Opposizione per la prima volta. Gli anni successivi furono molto turbolenti, ma sotto il regno di Guglielmo IV riuscirono a passare sufficienti riforme per calmare le acque e consentire la formazione dei governi di Lord Grey e Lord Melbourne nel 1834. \nDopo le successive sconfitte elettorali, la leadership del partito conservatore pass\u00f2 gradualmente da Wellington a Peel.\nPeel venne prescelto come Primo Ministro successivamente; al momento della nomina si trovava in Italia e perci\u00f2 Wellington lo sostitu\u00ec per tre settimane, in attesa del suo ritorno in patria.\nManifesto di Tamworth.\nPeel emise quindi il Manifesto di Tamworth (dicembre 1834), che avrebbe stabilito i principi su cui si sarebbe basato il moderno partito conservatore britannico.\nForse a causa dell'approvazione di Wellington, Peel intendeva fin dall'inizio convincere pienamente il paese e l'elettorato che c'era una sostanziale differenza tra il suo conservatorismo e quello del suo predecessore e 'vecchio tory' Wellington.\nCon questo intento il 18 dicembre, il Manifesto Tamworth venne pubblicato dalla stampa e letto in tutto il paese. Come molti altri manifesti nella politica britannica del diciannovesimo secolo, era formalmente un indirizzo per gli elettori del proprio collegio elettorale, ma riprodotto ampiamente.\nL'obiettivo principale del manifesto era di fare appello all'elettorato nel nuovo Parlamento:\nIl primo ministero Peel (1834-1835).\nNel suo primo governo, nato il 15 dicembre 1834, Peel mantenne per s\u00e9 la carica di Cancelliere dello Scacchiere.\nPoich\u00e9 i Tories non avevano la maggioranza assoluta in parlamento, Peel dipendeva dall'appoggio degli Whigs per sostenere il suo governo. \nQuando poco dopo il governo dovette ammettere le numerose difficolt\u00e0 nel gestire le operazioni di stato, gli Whigs tornarono al potere con lord Melbourne che venne rieletto l'8 aprile 1835 primo ministro. L'unico significativo atto del primo ministero di Peel fu la fondazione di una commissione per rivedere l'anglicanesimo come religione di Stato pi\u00f9 al passo coi tempi.\nLeader dell'opposizione (1835-1841).\nNel maggio del 1839 gli venne offerta la possibilit\u00e0 di formare un nuovo governo dalla Regina Vittoria, ma egli rifiut\u00f2, sapendo di essere ancora in minoranza, anche se vide positivamente il segno di apertura della nuova regina nei suoi confronti. Lord Melbourne era stato confidente di Vittoria per diversi anni, e molti incarichi di rilievo a corte erano detenuti da mogli o parenti di esponenti del partito Whig; Peel chiese per formare un governo che buona parte di questi influenti cortigiani venisse posta in disparte, provocando una reazione politica nota come Bedchamber Crisis. La regina Vittoria si rifiut\u00f2 di convenire alle condizioni di Peel e malgrado le preghiere del duca di Wellington, continu\u00f2 a garantire il proprio appoggio agli Whigs. Peel dunque si rifiut\u00f2 categoricamente di formare un governo e gli Whigs tornarono al potere.\nIl secondo ministero (1841-1846).\nPeel sal\u00ec al potere per la seconda volta nel 1841 dopo che la vittoria dei conservatori nelle elezioni generali caus\u00f2 le dimissioni del governo Whig di Lord Melbourne. Henry Goulburn era il Cancelliere dello Scacchiere, il futuro primo ministro Lord Aberdeen, ministro degli esteri, e James Graham, ministro degli interni.\nAttu\u00f2 diverse riforme: nel 1842 persegu\u00ec la riduzione dell'ingente debito pubblico e riform\u00f2 il sistema bancario nel 1844, facendo votare il \"Peel act\", con cui fu rigidamente regolata l'attivit\u00e0 della Banca d'Inghilterra. Tagli\u00f2 le tariffe per stimolare il commercio e, per rimpiazzare le entrate perse, promosse una tassa sul reddito del 3% (Income Tax Act 1842). Cerc\u00f2 un accordo con la presidenza di James Knox Polk sull'annosa questione della partizione dell'Oregon Country nel biennio 1845-1846.\nLa sua legislazione pi\u00f9 importante includeva il Mines and Collieries Act del 1842, il Factories Act e il Railway Regulation Act del 1844, il Health and Morals of Apprentices Act (legge per la tutela della salute e morale degli apprendisti).\nIl governo di Peel fu indebolito dal sentimento anti-irlandese e anticattolico in seguito al controverso \"Maynooth Grant\" del 1845, una donazione in denaro del governo britannico a un seminario cattolico in Irlanda nel tentativo di migliorare i rapporti tra Gran Bretagna ed Irlanda. Dopo lo scoppio della grande carestia irlandese, la sua decisione di unirsi a Whigs e radicali per abrogare le \"Corn Laws\" (le leggi per i dazi sull'importazione di cereali) port\u00f2 le sue dimissioni da Primo Ministro nel 1846 ed ad una spaccatura nel partito Tory e alla formazione di un governo Whig guidato da Lord John Russell. Peel rimase un influente parlamentare e leader della fazione peelita fino alla sua morte nel 1850.\nPosizioni politiche.\nPeel part\u00ec spesso da una posizione tradizionale Tory per poi gradualmente passare ad una posizione di leader della fazione sostenitrice della legislazione liberale. Ci\u00f2 \u00e8 avvenuto con il Test Act, l'emancipazione cattolica, il Reform Act, l'imposta sul reddito e, in particolare, ed in particolare con l'abrogazione delle \"Corn Laws\" poich\u00e9 i primi due anni di carestia irlandese hanno forzato questa risoluzione a causa dell'urgente bisogno di nuove forniture alimentari. Peel, un conservatore, ne ottenne l'abrogazione con il sostegno dei Whigs in Parlamento, superando l'opposizione della maggior parte del suo stesso partito. Molti critici lo considerarono quindi un traditore della causa Tory, o come \"un lupo liberale in veste di pecora\", perch\u00e9 la sua posizione finale rifletteva le idee liberali."}
{"id": "338115", "revid": "41986", "url": "https://it.wikipedia.org/wiki?curid=338115", "title": "Combe-capelle", "text": ""}
{"id": "338120", "revid": "1924342", "url": "https://it.wikipedia.org/wiki?curid=338120", "title": "A Momentary Lapse of Reason", "text": "A Momentary Lapse of Reason \u00e8 il tredicesimo album in studio del gruppo musicale britannico Pink Floyd, pubblicato nel 1987 dalla EMI in Europa (e successivamente in Giappone) e dalla Columbia/Sony nel resto del mondo.\nSi tratta del primo album pubblicato in seguito all'abbandono del bassista e cantante Roger Waters, avvenuto nel 1985. Per promuovere l'album, il gruppo intraprese l\"'A Momentary Lapse of Reason Tour\" tra il 1987 e il 1989.\nDescrizione.\nRegistrazione.\nNel 1985 David Gilmour e Nick Mason decisero di continuare a realizzare materiale a nome Pink Floyd dopo che il bassista e cantante Roger Waters perse la causa intentata sui diritti del nome, successivamente al suo abbandono avvenuto due anni prima.\nL'album richiese una gestazione di circa due anni, e tutti i brani sono scritti da Gilmour, al contrario del precedente \"The Final Cut\", completamente composto da Waters. Avendo scritto testi in rare occasioni nella storia dei Pink Floyd, Gilmour decise di avvalersi della collaborazione di compositori esterni come Anthony Moore e Patrick Leonard. Tra i musicisti ospiti figurano Richard Wright alla tastiera (ritorner\u00e0 componente ufficiale della formazione solo con il successivo \"The Division Bell\"), Tony Levin al basso, Tom Scott al sassofono, Jim Keltner e Carmine Appice alla batteria, mentre sono coautori di alcuni brani Phil Manzanera dei Roxy Music e Bob Ezrin.\nCopertina.\nPer la prima volta dopo \"Animals\" del 1977 il designer Storm Thorgerson venne richiamato per ideare la copertina del disco che raffigura centinaia di lettini allineati sulla spiaggia di Saunton Sands nel Devon (dove erano state filmate alcune scene del film \"Pink Floyd The Wall\").\nPromozione.\nL'album venne pubblicato nel Regno Unito e negli Stati Uniti d'America rispettivamente il 7 e l'8 settembre 1987. Gilmour lo present\u00f2 come un ritorno ai vecchi tempi dei Pink Floyd, in quanto, secondo la sua opinione, verso la fine del periodo con Waters i testi dei brani prevalevano sulla musica, mentre nel nuovo album si ritornava a un maggior equilibrio tra le due parti. \u00ab\"The Dark Side of the Moon\" e \"Wish You Were Here\" ebbero cos\u00ec tanto successo non solo grazie ai contributi di Roger\u00bb, disse Gilmour, \u00abma anche perch\u00e9 c'era in essi un miglior bilanciamento tra musica e testi\u00bb. Il collega Wright successivamente si dichiar\u00f2 in disaccordo, ammettendo: \u00abLe critiche di Roger erano giuste. Non \u00e8 un vero e proprio album del gruppo\u00bb.\nL'album raggiunse la terza posizione in classifica in entrambi i Paesi. \"A Momentary Lapse of Reason\" fu certificato disco d'oro nel Regno Unito il 1\u00ba ottobre 1987, e di platino negli Stati Uniti il 9 novembre dello stesso anno. Divenne doppio disco di platino il 18 gennaio dell'anno seguente, triplo platino il 10 marzo 1992 e quattro volte platino il 16 agosto 2001, superando agevolmente le vendite del precedente album \"The Final Cut\".\nLa tourn\u00e9e \"A Momentary Lapse of Reason Tour\", che dur\u00f2 dal 1987 al 1989, contempl\u00f2 197 concerti cui in totale assistettero pi\u00f9 di quattro milioni di spettatori; il tour fattur\u00f2 circa 60 milioni di sterline (escluso il merchandising). Nel complesso il tour si dimostr\u00f2 un successo e si chiuse con un ultimo concerto a giugno 1990 alla Knebworth House, vicino a Londra, dove i Pink Floyd si esibirono alla fine della serata dopo essere stati preceduti da altri importanti esponenti del mondo rock come i Genesis, Robert Plant e gli Status Quo.\nAccoglienza.\nLa recensione all'album apparsa sul periodico \"Q\" lasciava intendere come l'album fosse da intendersi principalmente come un disco solista di Gilmour piuttosto che come un album dei Pink Floyd. Opinione condivisa anche da William Ruhlman di AllMusic. Il \"Toronto Star\" scrisse che il disco sembrava \"mancare di qualcosa\" ed era \"prevedibile\".\nIl recensore del \"The Village Voice\", Robert Christgau, scrisse: \u00abIn breve, difficilmente si capisce cosa il gruppo voglia dirci, tranne il fatto, forse, che hanno molte meno idee rispetto a una volta\u00bb. In controtendenza, \"Sounds\" disse che l'album era \u00abuno sguardo oltre il muro dove i diamanti sono pazzi, le lune hanno un lato oscuro, e le madri hanno cuori atomici\u00bb, dando il benvenuto al ritorno della classiche atmosfere pinkfloydiane di una volta.\nTracce.\nTesti e musiche di David Gilmour, eccetto dove indicato."}
{"id": "338131", "revid": "118028289", "url": "https://it.wikipedia.org/wiki?curid=338131", "title": "Jacques Loussier Trio", "text": "Il Jacques Loussier Trio \u00e8 stata una formazione jazz francese, creata da Jacques Loussier alla fine degli anni '50.\nStoria.\nIl trio si dedicava a riprendere il repertorio di Johann Sebastian Bach e riproporlo in chiave swing, pubblicando una serie di album intitolata \"Play Bach\". Questa miscela di musica classica e jazz \u00e8 stata aspramente criticata dagli addetti ai lavori ma ha incantato il pubblico portando il trio ad un successo straordinario."}
{"id": "338133", "revid": "22475", "url": "https://it.wikipedia.org/wiki?curid=338133", "title": "Pok\u00e9mon Argento", "text": ""}
{"id": "338135", "revid": "1305772", "url": "https://it.wikipedia.org/wiki?curid=338135", "title": "Live in Texas", "text": "Live in Texas \u00e8 il primo album dal vivo del gruppo musicale statunitense Linkin Park, pubblicato il 18 novembre 2003 dalla Warner Bros. Records.\nDescrizione.\nIl CD contiene dodici dei 17 brani presenti nel DVD (i cinque rimanenti vennero inseriti successivamente nell'EP \"Underground 3\"), che mostra i concerti del 2 e del 3 agosto 2003 rispettivamente nelle citt\u00e0 di Houston e Irving (entrambe in Texas) in occasione del Summer Sanitarium Tour 2003; per questo alcuni membri del gruppo si notano spesso in abiti o strumenti differenti: Mike Shinoda indossa per esempio due magliette differenti e Brad Delson si avvale di due chitarre, una PRS rossa ed un'Ibanez nera.\nLe versioni audio di \"Runaway\" e di \"From the Inside\" vennero inserite come b-side del singolo di \"From the Inside\". Durante l'esecuzione di \"From the Inside\" inoltre, il batterista dei Metallica Lars Ulrich fa una breve apparizione sul palco travestito da coniglio con guantoni di Hulk.\nTracce.\nTesti e musiche dei Linkin Park, eccetto dove indicato."}
{"id": "338141", "revid": "287204", "url": "https://it.wikipedia.org/wiki?curid=338141", "title": "Nagarjuna", "text": ""}
{"id": "338144", "revid": "41986", "url": "https://it.wikipedia.org/wiki?curid=338144", "title": "Creolizzazione", "text": ""}
{"id": "338150", "revid": "228587", "url": "https://it.wikipedia.org/wiki?curid=338150", "title": "Gyllenhaal", "text": ""}
{"id": "338157", "revid": "1543377", "url": "https://it.wikipedia.org/wiki?curid=338157", "title": "David Zogg", "text": "Fu il pi\u00f9 grande sciatore alpino svizzero degli anni 1930, vincitore di sette medaglie ai Campionati mondiali.\nBiografia.\nNato ad Azmoos di Wartau, lavor\u00f2 come apprendista elettricista e fu guida alpina e maestro di sci.\nCarriera sciistica.\nSci nordico.\nPartecip\u00f2 ai II Giochi olimpici invernali di nella combinata nordica, classificandosi al 16\u00ba posto e in quell'occasione stabil\u00ec anche il primato svizzero di salto con gli sci con 66,5 m.\nSci alpino.\nPass\u00f2 poi allo sci alpino, dove fu per sei volte campione svizzero di discesa libera e conquist\u00f2 numerose medaglie mondiali, prendendo parte a tutte le specialit\u00e0 previste all'epoca. Nella rassegna iridata di M\u00fcrren 1931 vinse la medaglia d'oro nello slalom speciale, mentre l'anno dopo ai Mondiali di Cortina d'Ampezzo conquist\u00f2 la medaglia d'argento nella discesa libera e fu 6\u00ba nella combinata.\nAi Mondiali di Innsbruck 1933 vinse nuovamente la medaglia d'argento nella discesa libera e si classific\u00f2 4\u00ba nella combinata; nel 1934, nella rassegna iridata di Sankt Moritz, raggiunse l'apice della carriera vincendo la medaglia d'oro nella discesa libera e nella combinata e quella d'argento nello slalom speciale. L'ultimo piazzamento della sua carriera agonistica fu la medaglia d'argento che vinse nello slalom speciale ai Mondiali di M\u00fcrren del 1935.\nZogg non partecip\u00f2 ai IV Giochi olimpici invernali di , dove per la prima volta lo sci alpino venne inserito nel programma olimpico: come protesta per l'esclusione dalle competizioni dei maestri di sci, ritenuti professionisti e quindi non ammessi alle gare olimpiche, la Svizzera e l'Austria non inviarono ai Giochi le loro squadre di sci alpino.\nAltre attivit\u00e0.\nNel 1924 fu tra i fondatori della squadra di hockey su ghiaccio EHC Arosa e nel corso degli anni 1930 lavor\u00f2 anche nel cinema, interpretando scene di sci in alcuni film di ambientazione alpina. Nel 1939 scal\u00f2 il Dunagiri (7 066 m), nell'Himalaya, assieme a Andr\u00e9 Roch e Fritz Steuri; dal 1939 al 1974 fu direttore della scuola di sci di Arosa, localit\u00e0 dove mor\u00ec il 26 luglio 1977."}
{"id": "338174", "revid": "223320", "url": "https://it.wikipedia.org/wiki?curid=338174", "title": "Svizzera Romanda", "text": ""}
{"id": "338177", "revid": "161374", "url": "https://it.wikipedia.org/wiki?curid=338177", "title": "Svizzera francese", "text": ""}
{"id": "338178", "revid": "161374", "url": "https://it.wikipedia.org/wiki?curid=338178", "title": "Svizzera Francese", "text": ""}
{"id": "338179", "revid": "6923", "url": "https://it.wikipedia.org/wiki?curid=338179", "title": "\u00d8resund", "text": "L'\u00d8resund ( in danese) o \u00d6resund ( in svedese) (\"Sund\" in tedesco, la parola \"sund\" significa \"insenatura\", \"The Sound\" in inglese) \u00e8 lo stretto che separa l'isola di Sj\u00e6lland (Danimarca) e la Scania (Svezia).\nVi si trovano alcune isole, Ven (che fa parte della Svezia), Amager, Saltholm e l'isola artificiale di Peberholm (tutte parte della Danimarca).\nLe citt\u00e0 principali situate sull'\u00d8resund sono Copenaghen e Malm\u00f6 congiunte tramite il ponte di \u00d8resund a formare la regione dell'\u00d8resund. Il collegamento via traghetto pi\u00f9 breve \u00e8 quello che congiunge le citt\u00e0 di Helsing\u00f8r e Helsingborg."}
{"id": "338185", "revid": "104458", "url": "https://it.wikipedia.org/wiki?curid=338185", "title": "\u00d6resund", "text": ""}
{"id": "338188", "revid": "729019", "url": "https://it.wikipedia.org/wiki?curid=338188", "title": "Nina Alekseevna Lobkovskaja", "text": "Biografia.\nLa prima di cinque figli di una famiglia siberiana, Lobkovskaja crebbe in Tagikistan, dove la sua famiglia si spost\u00f2 per motivi di salute del padre Aleksej. Dopo la morte del padre, arruolatosi nell'esercito e caduto in battaglia a Vorone\u017e, Lobkovskaja si arruol\u00f2 e divenne una delle 300 tiratrici scelte inviate a Ve\u0161njaki per l'addestramento.\nDal febbraio 1945 fino alla fine della guerra, Nina comand\u00f2 una compagnia di tiratori scelti che presero parte all'ultima spinta verso Berlino. Alla Lobkovskaja furono attribuite 89 uccisioni confermate (la tiratrice con il maggior numero di soldati ed ufficiali dell'Asse uccisi \u00e8 Ljudmila Pavli\u010denko, con 309)."}
{"id": "338201", "revid": "1543377", "url": "https://it.wikipedia.org/wiki?curid=338201", "title": "Grand'ammiraglio Thrawn", "text": "Il grand'ammiraglio Thrawn, il cui nome completo \u00e8 Mitth'raw'nuruodo, \u00e8 un personaggio immaginario dell'universo fantascientifico di \"Guerre stellari\".\nIdeato negli anni Novanta da Timothy Zahn come antagonista principale per il suo libro \"L'erede dell'impero\" (che insieme ai successivi \"Sfida alla Nuova Repubblica\" e \"L'ultima missione\" forma la cosiddetta Trilogia di Thrawn, pubblicata dall'editore Bantam Books sotto licenza della Lucasfilm), successivamente il personaggio \u00e8 apparso in altre opere del cosiddetto \"Universo espanso\".\nA seguito dell'acquisizione del brand da parte della Walt Disney Company e l'introduzione della nuova \"continuity\", i romanzi di Zahn (insieme agli altri prodotti dell'Universo Espanso precedenti il 2014) sono entrati a far parte dell'etichetta \"Star Wars Legends\": il personaggio \u00e8 stato reintrodotto da zero nella serie animata \"Star Wars Rebels\", come antagonista principale nella terza e quarta stagione.\nIn entrambe le versioni, Thrawn viene presentato come un alto ufficiale della marina dell'Impero Galattico dotato di grande intuito, carisma e capacit\u00e0 strategiche, nonch\u00e9 amante dell'arte.\nCreazione e sviluppo.\nCon la produzione del primo film della trilogia sequel \"\", nell'aprile 2014 la maggior parte dei romanzi e fumetti prodotti dal 1977 sono stati dichiarati non canonici, e inseriti nel brand \"Star Wars Legends\". \nTuttavia in occasione dello \"Star Wars Celebration\" di Londra nel luglio 2016, il produttore esecutivo Dave Filoni ha annunciato che Thrawn sarebbe stato reintrodotto nella terza stagione della serie \"Star Wars Rebels\", facente parte del nuovo canone: il personaggio ha debuttato nello special di un'ora, \"Passi nell'ombra\", andato in onda il 24 settembre 2016.\nAnche se nell'universo espanso Thrawn era stato in gran parte utilizzato nel periodo post \"Il ritorno dello Jedi\", in \"Rebels\" il personaggio si trova nel periodo dei cinque anni antecedenti gli eventi di \"Guerre stellari\". \nDopo aver visto una clip della serie, lo scrittore Zahn ha detto su \"StarWars.com\", che \"\u00e8 stato una vera delizia vedere camminare e parlare il Grand'ammiraglio Thrawn\".\nApparizioni nel canone di Star Wars.\nTelevisione.\n\"Rebels\".\nThrawn \u00e8 uno dei Grand'ammiragli al servizio dell'Impero Galattico, esperto comandante militare e un profondo conoscitore dell'arte, considerato come uno dei pi\u00f9 grandi strateghi che l'Impero abbia mai avuto.\nIn \"Passi nell'ombra\", Thrawn \u00e8 il comandante della Settima Flotta, recentemente promosso a Grand'ammiraglio per aver represso un'insurrezione ribelle su Batonn senza riguardo per le vittime civili. Viene portato dalla governatore imperiale Arihnda Pryce di Lothal a sopprimere la crescente ribellione che \u00e8 nata anche su questo pianeta; come tattico paziente, Thrawn permette ai ribelli di scappare, con l'intenzione di manipolarli per orchestrare il loro completo fallimento.\nIn \"Gli eroi di Hera\" prende il comando dell'occupazione imperiale di Ryloth, pianeta natale di Hera Syndulla, e ha il suo primo contatto faccia a faccia con i ribelli. Riappare ne \"La Squadriglia Iron\", dove ordina all'incompetente Ammiraglio Konstantine di occuparsi dei ribelli e dei simpatizzanti dei ribelli nel sistema Mykapo; dopo che la nave di Konstantine \u00e8 stata disattivata, Thrawn arriva nel suo Star Destroyer personale, Chimera, e si scopre che aveva incontrato in precedenza il comandante ribelle Jun Sato.\n\"La talpa\" rivela che Thrawn \u00e8 responsabile dell'occupazione imperiale del pianeta Lothal, sovrintendendo alla fabbrica dove vengono prodotti un nuovo caccia TIE e vari altri pezzi di equipaggiamento. Pone fine agli atti di sabotaggio dei ribelli imponendo ai lavoratori di testare le loro creazioni e viene mostrato che sta studiando opere d'arte che forniscono informazioni su ogni membro dell'equipaggio di Ghost. Scopre anche che c'\u00e8 una spia ribelle all'interno dei ranghi imperiali, ma intende usarla a suo vantaggio.\nNe \"La testata protonica\", Thrawn usa droidi sonda per determinare che la base ribelle di Sato si trova su uno tra massimo un centinaio pianeti. Thrawn dimostra di essere abile nel combattimento corpo a corpo in \"Con occhi imperiali\" e scopre che l'agente Kallus \u00e8 la spia ribelle.\nIn \"Un carico segreto\", Thrawn e Pryce inseguono il senatore Mon Mothma, che viene trasportato in salvo dai ribelli dopo aver parlato pubblicamente contro Palpatine. In \"Ora zero\", Thrawn accusa Kallus di essere Fulcrum, ed esegue il suo attacco attentamente pianificato alla base ribelle su Atollon; viene ostacolato dall'ingegnosit\u00e0 dei ribelli e dall'assistenza di Bendu, che mette in guardia in modo criptico Thrawn della sua imminente sconfitta, \"come tante braccia che ti circondano in un freddo abbraccio\".\nNel finale della quarta stagione, in \"Riunione di famiglia e addio\", lo Star Destroyer di Thrawn viene attaccato da alcuni purrgil mentre si libra sopra Lothal: intrappolato nei tentacoli delle creature e contemporaneamente affrontato da Ezra Bridger, che ha portato i purrgil per difendere il pianeta, lo Star Destroyer viene trascinato via, lasciando ignoti sia il destino di Thrawn che quello di Ezra.\nMandalorian.\nThrawn \u00e8 menzionato da Ahsoka Tano in \"Capitolo 13: La Jedi\" come maestro del magistrato Morgan Elsbeth di Calodan, suggerendo che sia sopravvissuto agli eventi di \"Star Wars Rebels\" e che sia ancora vivo, cinque anni dopo \"Il ritorno dello Jedi\" e la caduta dell'Impero.\nRomanzi.\n\"Thrawn\".\nIn un video preregistrato presentato anche a luglio 2016 allo \"Star Wars Celebration\" di Londra, Zahn ha annunciato che stava scrivendo un nuovo romanzo dal titolo \"\", poi edito da Del Rey Books nel 2017. In lingua italiana \u00e8 stato pubblicato da Mondadori a luglio 2019. Il libro \u00e8 ambientato diversi anni prima del \"primo incontro\" di Thrawn con l'Impero e gli eventi della terza stagione di \"Rebels\".\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\nRomanzi.\nNell'Universo espanso Thrawn \u00e8 uno dei dodici grand'ammiragli a servizio del perfido Imperatore Palpatine, l'unico ad avere origini non umane, ma appartenente alla razza chiss. Di intelligenza superiore, amante dell'arte e delle culture aliene, \u00e8 un genio militare e uno stratega unico, oltre ad avere un aspetto regale che incute timore.\n\u00c8 mandato dall'Imperatore in missione al di fuori dei margini esterni della galassia, nelle Regioni Ignote. Qualche anno dopo la battaglia di Endor, Thrawn torna ignaro della disfatta dell'Impero e della morte di Palpatine.\nTenta di riunire le forze rimaste dell'Impero e riorganizzarle. Attacca pi\u00f9 volte la Nuova Repubblica, ottenendo varie vittorie.\nElabora un piano per ripristinare l'Impero (con lui stesso a capo) utilizzando l'apparato militare lasciatogli in eredit\u00e0 dal defunto Imperatore e i pi\u00f9 avanzati o dimenticati prototipi tecnologici che questi conservava in un magazzino segreto nel cuore del Monte Tantiss, sullo sperduto pianeta di Wayland.\nA difesa di questo importantissimo luogo l'Imperatore aveva posto un Jedi Oscuro chiamato il Guardiano, che per\u00f2 \u00e8 sopraffatto dal clone di quello che un tempo era Jorus C'baoth, un grande Maestro Jedi morto assieme ad altri suoi colleghi in un'imboscata orchestrata tanti anni prima proprio da Thrawn: il progetto \"Outbound Flight\".\nIl grande stratega, quindi, sfrutta in molteplici forme la vicenda, chiedendo l'aiuto proprio al folle Jedi Oscuro, Joruus C'baoth nel coordinare le menti degli imperiali durante gli attacchi pi\u00f9 importanti tramite l'aiuto della Forza, proprio come faceva a suo tempo l'Imperatore, garantendosi quindi prestazioni efficaci e fuori dall'ordinario.\nQuesto, combinato a una tecnologia avanzata come lo schermo di dissimulazione, un apparecchio in grado di rendere le navi sulle quali viene equipaggiato invisibile a qualunque rilevamento, garantiscono a Thrawn tutto ci\u00f2 di cui ha bisogno per garantirsi la vittoria finale.\nLe uniche insidie possono giungere soltanto da due parti: l'imprevedibile follia del pericoloso clone C'baoth e Mara Jade, un tempo chiamata \"La mano dell'Imperatore\".\nEgli limita il primo tramite l'ausilio di alcune atipiche creature, gli Ysalamiri, uniche forme di vita del creato a generare particolari \"bolle\" in grado di annullare la Forza e a garantire, dunque, la difesa totale dell'Ammiraglio da parte di un eventuale attacco del clone, e se ne garantisce i servizi tramite la promessa di consegnargli nuovi adepti Jedi da addestrare, inizialmente Luke Skywalker e Leila Organa, e in seguito direttamente i due gemelli (Jacen e Jaina) che questa stava per partorire. La seconda, invece, \u00e8 un ex agente imperiale direttamente agli ordini dell'Imperatore e segreto, in grado di svolgere capillarmente e con efficacia qualunque tipo di compito.\nIl suo piano di ricostituire l'Impero fallisce non tanto a causa della resistenza delle forze della Nuova Repubblica, che anzi stava per essere umiliata dal genio tattico e militare di Thrawn nella battaglia ai cantieri navali di Bilbringi, quanto piuttosto all'azione di Luke, Ian, Lando, Chewbecca, R2-D2 e C-3PO, introdottisi nel Monte Tantiss e in grado sia di neutralizzare la minaccia del Jedi Oscuro, sia di distruggere la stanza di clonazione di Thrawn.\nQuello che ha reso la cosa imprevedibile persino a una mente come quella del grand'ammiraglio, \u00e8 che in questa loro azione sono aiutati inaspettatamente sia dalla Jade che dai noghri, un popolo alieno che Leila \u00e8 riuscita a portare dalla parte della Nuova Repubblica, spezzando un giogo che da oltre quarant'anni li vedeva come ignari servitori dell'Impero. Viene infatti assassinato dalla sua guardia del corpo, il noghri Rukh (9 ABY). Dieci anni dopo la sua morte, un impostore affermer\u00e0 di essere Thrawn per tentare di restaurare l'Impero, ma il suo tentativo verr\u00e0 sventato (19 ABY)."}
{"id": "338207", "revid": "1958864", "url": "https://it.wikipedia.org/wiki?curid=338207", "title": "Lingua burushaski", "text": "Il burushaski, anche detto barushaski, \u00e8 una lingua isolata parlata dai Bur\u00fa\u0161o, una popolazione tribale di circa persone, che vive nelle valli dell'Hunza, di Nagir, Yasin e Gilgit, nel nord del Pakistan.\nAltri nomi sono kanjut (kunjoot), khaguna, werchikw\u0101r, boorishki e brushas.\nAd oggi il burushaski contiene prestiti dall'urdu e dalle altre lingue indoiraniche (khowar e shina) delle regioni vicine, che pure hanno preso alcune parole dal burushaski.\nCi sono tre dialetti del burushaski:\nIl dialetto di Yasi sembra essere il pi\u00f9 \"puro\", ma il pi\u00f9 diffuso \u00e8 l'Hunza.\nIpotesi sul burushaski.\nTentativi sono stati fatti per mettere il burushaski in relazione con altre famiglie linguistiche\ncome il sumero, il basco, le lingue caucasiche e la famiglia dravidica; comunque, questi sforzi non hanno riscosso grande consenso.\nIpotesi dene-caucasica.\nA causa delle somiglianze che sono state osservate con il ket e le lingue caucasiche settentrionali, \u00e8 stata recentemente avanzata l'ipotesi che faccia parte dell'ipotetica superfamiglia dene-caucasica, di fatto riabilitando alcuni dei summenzionati tentativi (basco e lingue caucasiche).\nL'ultimo tentativo in ordine di tempo mirante a collegare burushski e ket (ienisseiano), si deve a George van Driem, dell'Universit\u00e0 di Leiden, che li riunisce in una sottofamiglia denominata \"karasukiana\", che sarebbe stata diffusa da una popolazione proveniente dell'Asia centrale, sospinta dell'arrivo degli Indoeuropei da occidente. Questa proposta \u00e8 ancora al vaglio della critica.\nInfluenze indoeuropee \"non indoiraniche\"?\nIl linguista Ilija Casule sostiene che il burushaski sembra mostrare influenze di qualche antica lingua indoeuropea sorprendentemente \"non indoiranica\" (si pu\u00f2 ricordare che l'unica lingua indoeuropea non indoiranica nota parlata nelle vicinanze era il tocario, oggi estinto). Anche questa ipotesi deve superare il vaglio della critica.\nLetteratura.\nIl burushaski \u00e8 una lingua letteraria, sebbene non esista una grande produzione.\nSi pu\u00f2 menzionare Partawi Shah, un famoso scrittore che ha una produzione poetica in burushaski.\nIl burushaski \u00e8 scritto a volte con una versione modificata dell'alfabeto arabo.\nGrammatica.\nI nomi in Burushaski sono divisi in quattro generi: umano maschile, umano femminile, oggetti numerabili e non numerabili (simili a nomi di massa). L'assegnazione di un nome a un particolare genere \u00e8 piuttosto prevedibile.\nLa morfologia nominale consiste della radice nominale, di un prefisso possessivo (obbligatorio per alcuni nomi: un esempio di possesso inerente), e suffissi di numero e caso. Esistono distinzioni di numero fra singolare, plurale, indefinito e collettivo. I casi comprendono l'assolutivo, l'ergativo, il genitivo e diversi locativi, che possono indicare sia stato che moto, e possono sommarsi.\nI verbi del Burushaski hanno tre temi principali: il tema del passato, il tema del presente e il tema consecutivo. Il tema del passato \u00e8 la forma di citazione, e si usa per l'imperativo e la nominalizzazione; il tema consecutivo \u00e8 simile a un participio passato e si utilizza per la coordinazione. L'accordo sul verbo presenta tratti sia nominativo-accusativi che ergativo-assolutivi: i verbi transitivi marcano sia il soggetto che l'oggetto della frase, mentre i verbi intransitivi marcano il loro unico argomento sia come soggetto che come oggetto.\nL'ordine dei costituenti \u00e8 generalmente soggetto oggetto verbo."}
{"id": "338237", "revid": "78273", "url": "https://it.wikipedia.org/wiki?curid=338237", "title": "Lobkovskaja", "text": ""}
{"id": "338242", "revid": "1437331", "url": "https://it.wikipedia.org/wiki?curid=338242", "title": "Taglio al plasma", "text": "Il taglio al plasma \u00e8 un procedimento utilizzato per tagliare l'acciaio ed altri metalli utilizzando una torcia al plasma.\nStoria.\nIl taglio al plasma nasce da una tecnologia gi\u00e0 esistente, quella della saldatura tramite getto di plasma. Essa era realizzata tramite un sistema (tuttora utilizzato) per cui si riusciva a realizzare un getto di plasma ad alto contenuto energetico in grado di lavorare la superficie del pezzo, sia per effettuare trattamenti superficiali sia per ottenere una vera e propria saldatura. Il passo inventivo che porta al taglio plasma \u00e8 situato nel brevetto del 1955 di Robert Gage per la Union Carbide. Gage introduce, a seguito delle sue ricerche, un ugello, ovvero una parete che, posta lungo il percorso del plasma caldo, lo costringe all'interno di una forma ben definita. Il risultato della presenza di questo componente \u00e8 un getto molto pi\u00f9 sottile, rigido e stabile, tale da avere una potenza specifica talmente alta da essere in grado di tagliare i metalli.\nFunzionamento.\nUn gas viene soffiato ad alta pressione da un ugello, contemporaneamente attraverso questo gas si instaura un arco elettrico tra un elettrodo e la superficie da tagliare, che trasforma il gas in plasma. Il plasma trasferisce calore al materiale metallico fino a portarlo alla temperatura di fusione e rompere cos\u00ec la continuit\u00e0 del metallo. Il risultato \u00e8 assai simile al taglio di un \"foglio\" di burro con un sottile getto di aria calda. L'energia cinetica del gas espelle il metallo fuso dalla zona di taglio permettendo cos\u00ec il procedere dell'operazione.\nIn una prima fase (fase d'innesco) una corrente ad alta tensione e a bassa intensit\u00e0 innesca una piccola scintilla ad alta intensit\u00e0 tra elettrodo e ugello, generando una piccola tasca di plasma che viene chiamata \"arco pilota\". Un altro sistema di innesco, pi\u00f9 'pulito' dal punto di vista delle interferenze elettromagnetiche, \u00e8 l'innesco per contatto. Questa tecnologia prevede che l'elettrodo sia a contatto con l'ugello e che una corrente passi tra questi due elementi in corto circuito. Al passaggio della corrente viene inviato anche il gas che stacca l'elettrodo dall'ugello generando la scintilla di innesco.\nNella fase successiva (fase di trasferimento) il plasma si mette in contatto con il pezzo in lavorazione, che costituisce l'anodo. Il plasma completa il circuito fra l'elettrodo e il pezzo in lavorazione e conduce l'alta corrente elettrica a bassa tensione. \nSe la macchina da taglio al plasma usa alta frequenza / alto voltaggio per avviare il circuito, il circuito \u00e8 solitamente spento per evitare l'eccessivo consumo. Il plasma, che \u00e8 tenuto fra il pezzo in lavorazione e l'elettrodo, viaggia a pi\u00f9 di 15.000\u00a0km/h (oltre dodici volte la velocit\u00e0 del suono nell'atmosfera).\nUtilizzo.\nIl plasma \u00e8 un mezzo efficace di taglio sia per lamiere sottili che spesse. Le torce manuali possono tagliare solitamente una piastra d'acciaio al carbonio spessa fino a 50 millimetri e le torce pi\u00f9 potenti montate su macchine utensili possono perforare e tagliare strati d'acciaio fino a 130 millimetri di acciaio inox, usando una miscela di Argon e Idrogeno. Per l'acciaio al carbonio lo spessore massimo raggiungibile comunemente \u00e8 inferiore ai 35\u00a0mm (quindi inferiore agli spessori raggiungibili a mano) poich\u00e9 lo \"sfondamento\" della lamiera in automatico \u00e8 molto delicato. In effetti anche i 130\u00a0mm sull'inox si raggiungono partendo da bordo lamiera o con un preforo e grazie all'uso di un gas dall'alto potere calorifico.\nLe macchine da taglio al plasma producono un 'cilindro' caldissimo e perfettamente direzionabile sulla linea di taglio, perci\u00f2 sono praticamente insostituibili per il taglio di fogli metallici curvati o superfici variamente angolate.\nLe torce del plasma hanno prezzi assai elevati, per cui sono riservate a un utilizzo prevalentemente professionale, anche se i prezzi in continuo calo cominciano ad arrivare alla portata di molti hobbisti. Come accade per altre apparecchiature, al calo dei prezzi si accompagna una continua riduzione degli ingombri e dei pesi (portabilit\u00e0) e il contemporaneo mantenimento e persino incremento delle capacit\u00e0 funzionali.\nMetodi d'innesco.\nLe macchine da taglio al plasma hanno diversi metodi di innesco per l'arco pilota, che dipendono dall'ambiente in cui l'unit\u00e0 deve essere usata e dalla sua modernit\u00e0. Le taglierine al plasma pi\u00f9 vecchie usano un circuito ad elevata frequenza ed elevata tensione per l'innesco dell'arco. Questo metodo ha diversi svantaggi, incluso il rischio di cortocircuito, difficolt\u00e0 a effettuare riparazioni, manutenzione dello sparkgap e grande quantit\u00e0 di emissioni di radio frequenze. Le taglierine al plasma che lavorano vicino apparecchiature elettroniche sensibili, come apparecchiature CNC di strumenti al plasma si basano su quelli ad aria, ad acqua o a gas, ma questi ultimi sono pi\u00f9 costosi. Il taglio al plasma \u00e8 particolarmente usato per l'eliminazione ed il successivo recupero di materiali metallici di scarto e rifiuti, come le carcasse di elettrodomestici, ha quindi anche un impiego ecologico. Pur essendo ancora in fase sperimentale, il taglio al plasma sta ormai divenendo uno dei sistemi pi\u00f9 usati e funzionali per il taglio delle lamiere e dei metalli in genere.\nTorce al plasma ad inverter.\nLe torce al plasma da taglio possono essere alimentate da apparecchi ad inverter. Tale soluzione, dato che le torce da taglio richiedono tipicamente pi\u00f9 di 2\u00a0kW, consente l'impiego di un trasformatore ad alta frequenza molto compatto e leggero invece del tradizionale pesante trasformatore alla frequenza di rete.\nNegli apparecchi di alimentazione per torce al plasma ad inverter, l'alimentazione di rete viene dapprima convertita in tensione continua, che \u00e8 usata per alimentare un circuito a commutazione, appunto l'inverter, basato su IGBT o MOSFET. Questi ultimi funzionano da interruttori e sono pilotati a frequenze di qualche decina o centinaio di kHz, producendo una tensione alternata a tale frequenza che permette di ridurre grandemente il flusso magnetico richiesto nel trasformatore, e quindi la dimensione di questo. A valle del trasformatore \u00e8 presente un raddrizzatore. L'insieme di inverter, trasformatore ad alta frequenza e raddrizzatore costituisce un convertitore c.c.-c.c. con isolamento, che pu\u00f2 essere basato su diverse topologie (o circuiti). Sebbene pi\u00f9 leggere e pi\u00f9 potenti, alcune torce al plasma alimentate ad inverter privi di correzione del fattore di potenza (o \"Power factor correction\" - PFC) non possono essere alimentate da un gruppo elettrogeno. Questo perch\u00e9 il PFC rende la tensione di alimentazione dell'inverter indipendente dalle fluttuazioni di tensioni a cui \u00e8 soggetto il gruppo elettrogeno.\nScriccatura al plasma (\"sgorbiatura\").\nLa scriccatura al plasma \u00e8 un processo correlato al taglio al plasma, tipicamente implementato nella stessa macchina che effettua il taglio al plasma stesso. Invece di tagliare il materiale, la scriccatura al plasma utilizza una differente configurazione di torcia (gli ugelli della torcia e i diffusori del gas sono normalmente differenti), e una maggiore distanza tra la torcia e il pezzo in lavorazione per allontanare il metallo \"sgorbiato\" o inciso. Per effettuare la lavorazione e favorire l'espulsione del materiale la torcia viene tenuta in posizione inclinata, spesso grazie all'uso di guide specifiche o della morfologia della cuffia di protezione della torcia. \nLa scriccatura al plasma pu\u00f2 essere utilizzata in molte applicazioni, inclusa la rimozione di una saldatura con esposizione del cianfrino per una sua rilavorazione. Le scintille addizionali generate dal processo richiedono che l'operatore indossi una protezione in scorza di pelle che lo protegga alle mani e agli avambracci.\nPrecauzioni.\nNel taglio al plasma, oltre alla temperatura di fusione dei metalli si supera, a volte, anche il loro punto di ebollizione: la maggior parte dei vapori metallici, ad esempio il Titanio, sono tossici e non devono essere respirati. Questo implica lavorare in luoghi bene aerati o sotto una cappa aspirante, e per le macchine pi\u00f9 grandi rende necessario un adeguato impianto di smaltimento dei fumi. Va poi tenuta in considerazione l'alta tensione presente in un impianto e i rischi connessi all'utilizzo di sorgenti di corrente di queste tipologie.\nCome tutti gli archi elettrici, anche l'arco plasma produce radiazioni luminose ultraviolette da cui ci si deve proteggere con l'uso di appositi dispositivi (maschere, occhiali con filtri adatti e vestiti adeguati).\nL'arco \u00e8 anche una sorgente di rumore, una sorgente di radiazioni elettromagnetiche che possono interferire con dispositivi tipo \"pacemaker\" specialmente se dotati di sorgenti di alta frequenza. \nConclusione: non sottovalutare i rischi dell'utilizzo di questi apparecchi, usare le protezioni, leggere bene il capitolo 'sicurezza' del manuale di uso e manutenzione che i produttori sono tenuti a fornire con il prodotto, nella lingua del paese in cui l'impianto viene venduto (valido in Europa)"}
{"id": "338258", "revid": "539155", "url": "https://it.wikipedia.org/wiki?curid=338258", "title": "Sonata per pianoforte e violino K 377", "text": "La Sonata per violino e pianoforte in Fa maggiore n. 25 K377 \u00e8 una composizione di Wolfgang Amadeus Mozart scritta nel 1781.\nStoria.\nNell'estate del 1781 Mozart si trovava a Vienna e stava preparando la stagione invernale con diversi lavori tra cui una nuova \"Sonata per violino e pianoforte\" che dedic\u00f2 alla pianista austriaca Josepha Auernhammer. Alla pubblicazione di questa, insieme ad altre cinque sonate, presso l'editore Artaria di Vienna, il musicista ricever\u00e0 giudizi lusinghieri che non si ripeteranno cos\u00ec facilmente negli anni a venire.\nAnalisi.\nIn questa sonata il violino \u00e8 protagonista alla pari con il pianoforte e non in veste di semplice comprimario.\nMozart si muove al di fuori delle regole che volevano il primo strumento, il violino, trattato come accompagnatore obbligato e con scarsi contenuti tecnici e quindi adatto ad essere interpretato da amatori e dilettanti.\nNon dobbiamo dimenticare che il compositore era anche un virtuoso di ambedue gli strumenti e gli era quindi congeniale strumentare in modo appropriato le due parti senza per'altro rinunciare ai contenuti espressivi.\nNell'\"Allegro grazioso\" Mozart introduce un unico tema che sar\u00e0 pi\u00f9 volte rielaborato tanto da non richiedere nuovo materiale.\nIl secondo movimento presenta un \"Tema con variazioni\" sviluppate in Re minore e che lo caratterizzano da una certa ombrosit\u00e0 contrastante con l'impostazione vivace del brano nella sua interezza. Il Minuetto finale parte in modo brillante quasi a sanare le amarezze espresse nel secondo movimento per mutarsi repentinamente in caratteri malinconici; perde la sua caratteristica di danza mantenendone solo l'indicazione ritmica. La parte finale riprende il tema del movimento facendolo a poco a poco esaurire per scomparire del tutto in chiusura della composizione."}
{"id": "338264", "revid": "30610", "url": "https://it.wikipedia.org/wiki?curid=338264", "title": "Quincy Jones", "text": "Durante i suoi oltre cinquant'anni di carriera nell'industria dell'intrattenimento, Quincy Jones \u00e8 stato musicista, compositore, arrangiatore, produttore discografico, direttore musicale, bandleader, produttore e attore cinematografico e televisivo. Il suo lavoro gli ha fruttato 26 Grammy su 76 nomination e un Grammy Legends Award nel 1991. Nonostante tutto, Jones rimane principalmente conosciuto al grande pubblico per aver prodotto l'album pi\u00f9 venduto della storia, \"Thriller\" di Michael Jackson e per aver prodotto e diretto la canzone-evento \"We Are the World\". \u00c8 stato anche uno dei produttori esecutivi per la serie televisiva \"Willy il principe di Bel-Air\".\nBiografia.\nJones trascorse i primi anni della sua infanzia a Chicago, sua citt\u00e0 natale, tra le difficolt\u00e0 economiche e la malattia mentale della madre Sara. A casa scopr\u00ec la musica suonando il piano da autodidatta, mentre a scuola impar\u00f2 a suonare la tromba regalatagli da suo padre, Quincy Delight Jones I. All'et\u00e0 di 10 anni si trasfer\u00ec con la famiglia a Bremerton, nei dintorni di Seattle, dove divent\u00f2 amico di un pianista non vedente, di nome Ray Charles. Ancora adolescenti, Ray e Quincy formarono un duo e cominciarono a esibirsi di pomeriggio al Tennis Club di Seattle, mentre la sera in un jazz club conosciuto oggi come Pioneer Square.\nNel 1951, all'et\u00e0 di 18 anni, Jones vinse una borsa di studio al Berklee College of Music di Boston, ma ben presto abbandon\u00f2 gli studi per intraprendere una tourn\u00e9e come trombettista con la band del leggendario Lionel Hampton. Pur pagato con la cifra irrisoria di 17 dollari al giorno, Quincy rest\u00f2 con Hampton ben quattro anni, cercando di carpire tutti i segreti del mestiere di musicista. Le big band avevano ancora un loro pubblico in quegli anni, ma il jazz stava perdendo la caratteristica di musica \"popolare\" e andava trasformandosi in qualcosa di sempre pi\u00f9 esoterico. Quincy Jones, pur bravo e competente come trombettista, non aveva il talento di un Dizzy Gillespie o di un Art Farmer, e non era capace di grandi virtuosismi come Fats Navarro o Clifford Brown, ma mentre viaggiava, cominci\u00f2 a mostrare un inusuale dono nel comporre e arrangiare le canzoni. Un significativo passo nella sua carriera fu la stesura e la guida degli arrangiamenti per il celebre disco di Helen Merril con il trombettista Clifford Brown, considerato un capolavoro dai critici jazz e dal pubblico degli appassionati della tromba e del jazz vocale.\nDi ritorno a New York, ricevette numerose proposte da parte di artisti come Count Basie, per il quale divenne uno degli arrangiatori principali, Sarah Vaughan, Betty Carter, Dinah Washington, Gene Krupa e del suo vecchio amico Ray Charles, che gli chiedevano nuovi arrangiamenti per i loro brani.\nNel 1956 venne ingaggiato dalla Dizzy Gillespie Band per un nuovo tour in Medio Oriente e in Sud America, sponsorizzato dal Dipartimento di Stato. Al suo ritorno negli Stati Uniti, Jones ottenne un contratto dalla ABC Paramount Records e inizi\u00f2 una propria carriera discografica come leader di una band personale.\nNel 1957 si trasfer\u00ec a Parigi e studi\u00f2 teoria e composizione musicale con due leggende della musica come Nadia Boulanger e Olivier Messiaen. Divent\u00f2 direttore musicale della Barclay Disques, casa discografica distributrice della Mercury Records in Francia, scrivendo arrangiamenti per Henri Salvador, Charles Aznavour e Jacques Brel. Diresse l'orchestra con cui accompagn\u00f2 Billy Eckstine in un concerto che divent\u00f2 un album; in platea c'era il gotha afroamericano del jazz per vedere il suo pi\u00f9 giovane talento alle prese con il pi\u00f9 grande cantante.\nIntanto girava l'Europa con la sua band personale, con la quale aveva messo in piedi uno spettacolo basato sul musical \"Free and Easy\" di Harold Arlen; pur riscuotendo il meritato successo, Jones non era in grado di far quadrare i bilanci con un'orchestra di ben 18 elementi e si ritrov\u00f2 in breve tempo in una pesante crisi finanziaria.\nIrving Green, capo della Mercury Records, lo richiam\u00f2 negli Stati Uniti e lo aiut\u00f2 a risollevarsi fornendogli un prestito e promuovendolo a direttore della divisione di New York. Si trov\u00f2 cos\u00ec a lavorare per artisti quali Frank Sinatra, Barbra Streisand e Tony Bennett. Nel 1964 Jones arriv\u00f2 addirittura ad occupare la posizione di vicepresidente dell'intera compagnia, divenendo il primo afroamericano ad assumere una carica cos\u00ec alta. Nello stesso anno super\u00f2 un'altra barriera sociale: spinto dall'invito del regista Sidney Lumet, inizi\u00f2 a comporre la prima delle sue numerose colonne sonore di successo con \"The Pawnbroker\" (\"L'uomo del banco dei pegni\").\nNello stesso anno lavor\u00f2 anche in Italia, arrangiando il 45 giri di Tony Renis \"Cara fatina/Lettera a Pinocchio\", pubblicato dalla CDI, e lavorando con Phil Ramone come tecnico del suono. Il disco venne inciso in sette lingue (italiano, inglese, francese, spagnolo, tedesco, svedese e giapponese) e pubblicato in molte nazioni.\nBast\u00f2 per\u00f2 solo un cenno da parte di Hollywood per farlo dimettere dalla Mercury Records e farlo trasferire a Los Angeles per dedicarsi alla composizione di colonne sonore a tempo pieno; alcuni dei suoi lavori pi\u00f9 celebri sono \"La vita corre sul filo\" (1965) di Sydney Pollack, \"A sangue freddo\" (1967) di Richard Brooks, \"La calda notte dell'ispettore Tibbs\" (1967) di Norman Jewison, \"L'oro di Mackenna\" (1969) di J. Lee Thompson, \"Fiore di cactus\" (1969) di Gene Saks e \"Getaway!\" (1972) di Sam Peckinpah. Altrettanto note sono le musiche scritte per alcune trasmissioni televisive, tra cui \"Ironside\", \"Sanford and Son\", \"Radici\" e \"The Bill Cosby Show\".\nNegli anni sessanta Jones brill\u00f2 anche come compositore e produttore discografico; la sua straordinaria abilit\u00e0 nel miscelare sapientemente suoni appartenenti ai pi\u00f9 disparati generi musicali divent\u00f2 ben presto il suo marchio di fabbrica. Esord\u00ec nel pop giovanile con l'arrangiamento di un successo del 1963, \"It's My Party\", di Lesley Gore. Nei successivi trent'anni della sua carriera le sue produzioni per alcuni dei pi\u00f9 importanti artisti musicali, tra i quali Miles Davis, Frank Sinatra, Nana Mouskouri, Dinah Washington e Michael Jackson, influenzarono molto il panorama pop. Tuttavia non cess\u00f2 mai delle produzioni proprie, come \"Big Band Bossa Nova\" (rilanciata quarant'anni dopo come colonna sonora dei tre film della serie \"Austin Powers\"), \"Walking in Space\", \"Gula Matari\", \"Smackwater Jack \", \"Body Heat\", \"Mellow Madness\", \"I Heard That\" e \"The Dude\".\nProdusse due dischi anche in Italia. Il primo \u00e8 il gi\u00e0 ricordato 45 giri di Tony Renis del 1964, il secondo, nel 1973, fu per un singolo della cantante Lara Saint Paul, che conteneva i brani \"Non preoccuparti\"/\"Adesso ricomincerei\", di cui Jones cur\u00f2 gli arrangiamenti e per cui diresse l'orchestra. Per le registrazioni in studio scelse, tra gli altri, musicisti come Gianni Basso e Gianni Bedori al sassofono tenore, Oscar Valdambrini alla tromba e al flicorno, Pino Presti (presente anche nel 1964) al basso elettrico, Tullio De Piscopo alla batteria, Angel 'Pocho' Gatti e Victor Bacchetta al pianoforte.\nNel 1974 la carriera di Quincy Jones sub\u00ec una battuta d'arresto per un aneurisma cerebrale, a causa del quale dovette sottoporsi a due delicati interventi chirurgici e a un periodo di convalescenza di circa un anno. Da allora gli fu proibito di suonare la tromba per evitare pericolosi aumenti di pressione sanguigna intracranica.\nSul set del film musicale \"The Wiz\", rifacimento funky de \"Il mago di Oz\", Jones incontr\u00f2 Michael Jackson, che gli chiese di produrre il suo album da solista successivo. Il risultato, \"Off the Wall\" raggiunse i 30 milioni di copie vendute, facendo di Jones il pi\u00f9 potente produttore discografico dell'industria musicale. Jones e Jackson continuarono a collaborare anche per \"Thriller\", l'album pi\u00f9 venduto di tutti i tempi, 110 milioni di copie, e \"Bad\", che invece arriv\u00f2 a 45 milioni, dopo di che le strade si separarono. Nel 2002, quando in un'intervista gli chiesero se Michael Jackson avrebbe mai lavorato di nuovo con lui, rispose che \"la porta \u00e8 sempre aperta\", per\u00f2 nel 2004 escluse Jackson dalla rosa dei cantanti che avrebbero dovuto esibirsi a Roma in un concerto di beneficenza, e nel 2006, ai giornalisti che gli fecero la stessa domanda su una collaborazione con Jackson, rispose che \"Per favore ho tanto da fare. Abbiamo gi\u00e0 dato. Ho 900 progetti. E ho 73 anni\".\nLa grande fortuna accumulata gli permise di investire sulla musica acquistando i diritti d'autore di circa titoli; nel 1985 realizz\u00f2 la colonna sonora de \"Il colore viola\", pellicola di Steven Spielberg, interamente girata con attori di colore.\nNel 1984 riusc\u00ec a portare in sala d'incisione il cantante Frank Sinatra per l'album \"L.A. Is My Lady\".\nDopo i Grammy Awards del 1985, Jones e Jackson usarono la loro grande influenza, dovuta al notevole successo di \"Thriller\", per radunare molti dei maggiori artisti americani nel progetto della celebre canzone \"We Are the World\", scritta da Jackson e Lionel Richie per raccogliere fondi per le vittime delle carestie in Africa. A questo proposito \u00e8 da ricordare anche l'impegno sociale di Quincy Jones risalente ai primi anni Sessanta, quando sostenne le attivit\u00e0 di Martin Luther King. Jones \u00e8 stato uno dei fondatori dell'Institute for Black American Music (IBAM) e un organizzatore di eventi benefici, spesso al fianco di personaggi quale Bono degli U2.\nLa Listen Up Foundation di Quincy Jones raccolse fondi nel 2001 per la costruzione di case per Nelson Mandela in Sudafrica e nel 2004 organizz\u00f2 un concerto dal vivo a Roma con la partecipazione di Carlos Santana, Alicia Keys, Angelina Jolie, Oprah Winfrey, Evander Holyfield e Chris Tucker, tra gli altri, davanti a mezzo milione di spettatori.\nNel 1993 collabor\u00f2 con David Saltzman per produrre il concerto \"An American Reunion\" per celebrare il mandato come presidente degli Stati Uniti di Bill Clinton. Saltzman e Jones decisero di unire le loro risorse nella compagnia produttrice di tecnologie multimediali denominata QDE (Quincy Jones/David Saltzman Entertainment)\nNel 2001 pubblic\u00f2 la sua prima autobiografia, \"Q: The Autobiography of Quincy Jones\".\nNel 2007 esegu\u00ec con Herbie Hancock il brano \"The Good, the Bad and the Ugly\", contenuto nell'album \"We All Love Ennio Morricone\".\nVita privata.\nJones \u00e8 stato sposato tre volte e ha avuto sette figli:"}
{"id": "338275", "revid": "228587", "url": "https://it.wikipedia.org/wiki?curid=338275", "title": "Jose Hernandez", "text": ""}
{"id": "338302", "revid": "121740595", "url": "https://it.wikipedia.org/wiki?curid=338302", "title": "Simulatore di volo", "text": "Un simulatore di volo \u00e8 un sistema che tenta di simulare l'esperienza di pilotaggio di un aereo nel modo pi\u00f9 vicino possibile alla realt\u00e0. I differenti tipi di simulatori di volo spaziano dai videogiochi fino alle repliche in scala reale dei cockpit (cabine di pilotaggio): dei veri aerei montati su attuatori idraulici (o elettromeccanici), completamente controllati da computer. , in Europa, l'unico simulatore di volo di questo tipo aperto al pubblico generico \u00e8 quello del Boeing 737 full motion collocato all'interno del centro Dastyflysim di Bergamo www.Dastyflysim.com. Sono ampiamente usati dall'industria aeronautica e militare per l'addestramento dei piloti, la simulazione di emergenze e disastri e per lo sviluppo aeronautico.\nVideogiochi.\nI simulatori di volo furono fra i primi tipi di programmi sviluppati per personal computer.\nUn popolare tipo di simulazione di volo \u00e8 il simulatore militare, che simula un combattimento aereo \ndal punto di vista del pilota e della sua squadra. I simulatori di combattimento aereo sono pi\u00f9 numerosi dei simulatori di volo civili a causa della materia pi\u00f9 attraente, delle domande del mercato e anche perch\u00e9 sono utilizzati per scopi militari.\nAnche i simulatori civili, raggiungendo elevati gradi di accuratezza stanno avendo successo, e consentono di scegliere qualunque aeroporto del mondo, di personalizzare le condizioni meteorologiche, l'ora e stagione, e di scegliere tra molti tipi diversi di aeroplani.\nOltre a pilotare, alcuni titoli permettono di progettare aerei o di gestire il traffico aereo. \nIl traffico virtuale online si ha quando molti piloti e controllori di volo virtuali giocano insieme in tempo reale e simulano un vero traffico aereo. Ci sono numerose reti tra cui VATSIM e International Virtual Aviation Organization (IVAO).\nSimulatori per PC.\nI simulatori di volo pi\u00f9 popolari per computer sono:\nSimulatori per console.\nPi\u00f9 raramente i simulatori di volo sono disponibili per console. I pi\u00f9 importanti sono \"Pilotwings\", per Super Nintendo, i suoi successori \"Pilotwings 64\" e \"Pilotwings Resort\", rispettivamente per Nintendo 64 e Nintendo 3DS, e le serie \"Ace Combat\" ed \"Energy Airforce\" per PlayStation 1 e 2. A causa della natura dei giochi da console essi tendono ad essere pi\u00f9 semplicistici e ad avere una struttura arcade, anche a causa della mancanza di comandi collocabili sul joypad: per questo la definizione di \"simulatore\" riguardo a questi titoli \u00e8 fortemente messa in discussione dagli intenditori."}
{"id": "338307", "revid": "1450446", "url": "https://it.wikipedia.org/wiki?curid=338307", "title": "Euroscetticismo", "text": "L'euroscetticismo \u00e8 un orientamento di critica ai leader dell'Unione europea e di opposizione al processo di integrazione politica europea; \u00e8 presente all'interno di tutto lo spettro politico. Tradizionalmente, la fonte principale alla base dell'euroscetticismo \u00e8 stata l'idea secondo cui l'integrazione indebolisca gli stati; altre cause includono le percezioni di una UE antidemocratica o eccessivamente burocratica.\nTra i successi storici degli euroscettici ci sono la bocciatura della Costituzione Europea nel Referendum francese e in quello olandese del 2005, che portarono all'affossamento della carta comune europea. Un altro successo \u00e8 il \"no\" irlandese nel referendum sul Trattato europeo, che nel giugno 2008 sostituiva la Costituzione Europea proprio in seguito alle bocciature francese e olandese. Una sconfitta per gli euroscettici \u00e8 per\u00f2 arrivata proprio con il secondo referendum sul Trattato di Lisbona dove pi\u00f9 di due terzi degli irlandesi si sono espressi per il \"s\u00ec\" dando il via libera definitivo alla ratifica.\nTerminologia.\nPossono essere considerati due tipi di pensiero euroscettico, che si differenziano nella misura in cui gli aderenti rifiutano l'integrazione europea e nelle loro ragioni per farlo. Aleks Szczerbiak e Paul Taggart definirono tali correnti di pensiero \"euroscetticismo forte\" ed \"euroscetticismo moderato\".\nDefinizioni alternative ai summenzionati nomi sono rispettivamente \u00abwithdrawalist\u00bb ed \u00abeuroscetticismo riformista\u00bb. Alcuni euroscettici forti come gli aderenti all'UKIP preferiscono chiamarsi \u00abeurorealisti\u00bb piuttosto che \u00abscettici\u00bb e considerare la loro posizione pragmatica piuttosto che \"in linea di principio\". Anche molte persone riconducibili alla sinistra come Tony Benn tendono a non utilizzare il termine \u00abeuroscettico\u00bb per riferirsi a loro stesse, sebbene condividano molte delle critiche all'Unione europea; possono infatti utilizzare definizioni come \u00abeurocritico\u00bb o chiamarsi semplicemente \u00abdemocratici\u00bb o \u00absocialisti\u00bb.\nIl presidente ceco V\u00e1clav Klaus respinse il termine \u00abeuroscetticismo\u00bb, con le sue presunte sfumature negative, dicendo nel 2012 che le espressioni atte a designare un euroscettico ed un suo avversario dovrebbero essere rispettivamente \u00abeurorealista\u00bb ed \u00abeurona\u00eff\u00bb.\nFran\u00e7ois Asselineau della UPR ha messo sotto accusa il termine \u00abscettico\u00bb per descrivere l'euroscettico forte o coloro che vogliono uscire dalla UE, preferendo appoggiare l'uso del termine \u00abeuroavversario\u00bb. Ad ogni modo, Asselineau ritiene appropriato il termine \u00abscettico\u00bb per gli euroscettici moderati, dal momento che gli altri partiti francesi si limitano alla \"semplice critica\" della UE senza tener conto del fatto che il Trattato sul funzionamento dell'Unione europea \u00e8 modificabile solo con l'approvazione unanime, che lui ritiene impossibile da raggiungere, dei Paesi membri\nEuroscetticismo moderato.\nCon euroscetticismo moderato s'intende il sostenere l'esistenza e l'appartenenza a una forma di Unione europea, opponendosi tuttavia a politiche specifiche della UE, oltre che all'Europa federale. Il Gruppo dei Conservatori e dei Riformisti Europei \u2013 insieme alla EUL/NGL che \u00e8 un'alleanza di partiti di sinistra dell'europarlamento \u2013, composto da partiti di centro-destra come il Partito Conservatore britannico, \u00e8 moderatamente euroscettico.\nEuroscetticismo forte.\nCon euroscetticismo forte s'intende l'opposizione per principio all'appartenenza all'Unione europea oppure all'esistenza della stessa. Il gruppo Europa della Libert\u00e0 e della Democrazia al Parlamento europeo, composto da partiti come lo UKIP, rientra nella categoria dell'euroscetticismo forte. Nei Paesi membri dell'Europa occidentale, l'euroscetticismo forte \u00e8 attualmente una caratteristica dei partiti anti-establishment.\nIn Italia CasaPound e Forza Nuova sono esempi di euroscetticismo forte.\nStoria nel parlamento europeo.\n1999\u20132004.\nUno studio ha analizzato i dati dei voti del quinto Parlamento europeo e i gruppi classificati, concludendo che: I partiti filoeuropeisti arrivarono primi nelle elezioni europee ( Gruppo del Partito del Socialismo Europeo, Gruppo del Partito Popolare Europeo, Alleanza Democratica Europea, Gruppo del Partito Europeo dei Liberali, Democratici e Riformatori) mentre per ultimi arrivarono i partiti tendenzialmente eurocritici (I Verdi/Alleanza Libera Europea, Gruppo della Sinistra al Parlamento europeo, Europa delle Democrazie e delle Diversit\u00e0, Unione per l'Europa delle Nazioni). Dopo il trattato di Maastricht del 1992 e soprattutto dalle elezioni europee del 1994 iniziarono ad entrare al Parlamento europeo partiti politici sempre pi\u00f9 critici verso una maggiore integrazione europea politica.\n2004\u20132009.\nNel 2004, trentasette eurodeputati provenienti da Regno Unito, Polonia, Danimarca e Svezia fondarono, sulle ceneri del vecchio Europa delle Democrazie e delle Diversit\u00e0, un nuovo gruppo presso il Parlamento europeo denominato Indipendenza e Democrazia.\nIl principale obiettivo di tale gruppo \u00e8 stato la bocciatura del proposto Trattato che adotta una Costituzione per l'Europa \u2013 pi\u00f9 comunemente noto come \"Costituzione europea\". Alcune delegazioni interne al gruppo, in particolare quella dell'UKIP, sostennero inoltre la completa uscita del loro Paese dall'Unione, mentre altre vollero semplicemente porre limiti pi\u00f9 stringenti all'integrazione europea.\nElezioni del 2009.\nLe Elezioni europee del 2009 videro un significativo calo degli euroscettici in determinate aree; tutti gli eurodeputati polacchi, danesi e svedesi persero il proprio seggio. Di contro, l'UKIP ottenne il secondo posto tra i partiti del Regno Unito superando il Partito Laburista al governo. Inoltre, sempre nell'ambito dei risultati britannici, il BNP ottenne i suoi primi due rappresentanti all'europarlamento.\nIl gruppo Indipendenza e Democrazia si riform\u00f2 sotto la nuova denominazione di Europa della Libert\u00e0 e della Democrazia con una rappresentanza composta da 32 eurodeputati provenienti da nove Paesi.\nElezioni del 2014.\nLe elezioni europee del 2014 hanno visto un grande voto anti-establishment a favore dei partiti euroscettici, che hanno preso circa un quarto dei seggi disponibili. Quelli che sono arrivate per primi alle elezioni europee nei rispettivi paesi includevano: lo UKIP nel Regno Unito (la prima volta dal 1906 che un partito diverso dai laburisti o dai conservatori aveva vinto un voto nazionale), il Fronte Nazionale in Francia , il Partito Popolare Danese in Danimarca e Syriza in Grecia. I secondi posti sono andati allo Sinn F\u00e9in in Irlanda e al Movimento Cinque Stelle in Italia. Herman Van Rompuy, il Presidente del Consiglio europeo, ha deciso dopo le elezioni di rivalutare l'agenda dell'area economica e di avviare consultazioni sui futuri settori politici con i 28 Stati membri.\nElezioni del 2019.\nLe elezioni europee del 2019 hanno visto i partiti filoeuropeisti di centrosinistra e centrodestra subire perdite significative inclusa la perdita della loro maggioranza assoluta, mentre verdi, liberali filoeuropeisti, e alcuni partiti di destra euroscettici hanno registrato guadagni significativi. Tra questi troviamo : il Brexit Party nel Regno Unito (lanciato solo il 12 aprile 2019 dall'ex leader dell'UKIP Nigel Farage visto il fallimento del governo May di attuare la Brexit entro il marzo 2019), il Rassemblement National in Francia (ex partito del Fronte Nazionale fino a giugno 2018), Fidesz in Ungheria, Lega in Italia e Diritto e Giustizia in Polonia. Ci sono stati anche notevoli cali di sostegno al Partito Popolare Danese (precedentemente in testa alle elezioni europee del 2014). Mentre Vox \u00e8 stato eletto con 3 seggi, il primo partito euroscettico spagnolo e il Vlaams Belang del Belgio si sono radunati per guadagnare il secondo posto dopo il pessimo risultato del 2014.\nEuroscetticismo negli Stati membri dell'Unione.\nLa seguente tabella riporta i risultati dell'indagine del \"Standard Eurobarometer 86\", un sondaggio ufficiale comunitario dell'autunno 2016, sulla percentuale di coloro che hanno un'opinione totalmente negativa dell'Unione europea e la relativa variazione rispetto ai risultati riportati nella primavera 2016.\nAustria.\nNel dicembre del 2016 il candidato nazionalista di destra Norbert Hofer ha perso col 46,2% a favore di Alexander Van der Bellen, sostenuto dal partito I Verdi, al ballottaggio delle elezioni presidenziali. Hofer era il candidato del Partito della Libert\u00e0 Austriaco, che gi\u00e0 negli anni 1990 si oppose all'ingresso dell'Austria nell'Unione europea e all'adozione dell'euro.\nBelgio.\nIn Belgio nella parte fiamminga il partito Vlaams Belang che \u00e8 definito di estrema destra e regionalista (propone l'indipendenza delle Fiandre) \u00e8 anche definito euroscettico.\nCipro.\nLe misure di austerit\u00e0 imposte dalla cosiddetta \"troika\" a seguito della crisi bancaria del 2013 e del successivo prestito di 10 miliardi di euro hanno probabilmente contribuito a minare la fiducia della popolazione cipriota nei confronti dell'Unione europea, visto che uno dei sondaggi ufficiali del 2016, l'Eurobarometro, ha rivelato che solo circa il 40% dei cittadini riteneva l'Unione europea un fatto positivo per Cipro.\nDanimarca.\nLa socialista Alleanza Rosso-Verde e il piccolo Movimento Popolare contro l'UE esprimono la volont\u00e0 di indire un referendum per uscire dall'Unione europea, che, secondo alcuni sondaggi del 2016, accomuna il 33% della popolazione, mentre il Partito Popolare Danese, votato dal 21,1% degli elettori alle elezioni legislative del 2015, \u00e8 stato il principale oppositore del referendum dello stesso anno per una maggiore integrazione europea, che \u00e8 stato respinto dall'elettorato.\nFinlandia.\nAnche se in un sondaggio realizzato dopo la Brexit risultava che a desiderare un referendum era solo il 16% della popolazione, il partito dei Veri Finlandesi l'ha inserito nel suo programma elettorale del 2015.\nFrancia.\nIn Francia, molti partiti presentano posizioni euroscettiche: essi oscillano tra il sostenere un intervento minore da parte dell'UE negli affari nazionali e la posizione secondo la quale \u00e8 necessaria l'uscita definitiva dall'Unione e dall'eurozona. Questi partiti sono presenti in tutto lo spettro politico nazionale, sicch\u00e9 le ragioni del loro euroscetticismo possono risultare diverse; ad ogni modo, tutti si sono opposti al Trattato di Lisbona. Molti francesi non sono comunque interessati a questioni di carattere europeo: solo il 40% dell'elettorato francese ha votato alle Elezioni europee del 2009.\nTra i partiti moderatamente euroscettici di centro-destra vi sono il gollista Debout la R\u00e9publique, il Movimento per la Francia, Caccia, Pesca, Natura e Tradizioni. Gli ultimi due hanno aderito a Libertas, partito pan-europeo euroscettico. Alle Elezioni europee del 2009, Debout la R\u00e9publique ottenne l'1,77% del consenso nazionale e Libertas il 4,8%.\nPer ci\u00f2 che riguarda i partiti di destra, il pi\u00f9 influente \u00e8 il Fronte Nazionale. Nel 2009 questo partito ottenne il 6,34%, risultato che lo rese la pi\u00f9 importante forza euroscettica francese. Dopo le elezioni europee del 2014 il Front National, guidato da Marine Le Pen, risulta il primo partito di Francia.\nI partiti euroscettici di sinistra tendono a criticare l'agenda liberale dell'Unione, sebbene essi siano favorevoli all'unificazione delle nazioni, per quanto all'interno di un sistema basato sul socialismo, e all'abolizione dei confini nazionali. Tra questi sono inclusi il Parti de Gauche e il Partito Comunista Francese, all'interno del Fronte di Sinistra, che si \u00e8 presentato alle Elezioni europee del 2009 ottenendo il 6,3% dei consensi. Altri partiti euroscettici di estrema sinistra sono il Nuovo Partito Anticapitalista \u2013 che ottenne il 4,8% \u2013 e Lotta Operaia, che ottenne l'1,2%. Il Movimento Repubblicano e Cittadino, partito di sinistra e sovranista, non partecip\u00f2 alle Elezioni del 2009.\nUn'altra formazione euroscettica \u00e8 l'Unione Popolare Repubblicana guidata da Fran\u00e7ois Asselineau.\nIl Polo di Rinascita Comunista in Francia, dopo la scissione dal Partito Comunista Francese nel 2004, ha inserito nel suo programma l'uscita dall'Unione europea.\nGermania.\nAlternativa per la Germania, un partito politico liberale fondato nel 2013 dall'economista Bernd Lucke, aveva tra i suoi obiettivi principali quello di ridurre la burocrazia centralizzata dell'Unione europea e l'abolizione dell'euro con il ritorno alle valute nazionali o la creazione di unioni monetarie pi\u00f9 piccole, anche se il fondatore si dichiara filo-europeista. Nel 2015 Lucke abbandon\u00f2, a causa del diffondersi di opinioni da lui giudicate xenofobiche, Alternativa per la Germania, che era nel frattempo diventato il primo partito euroscettico a ottenere seggi in una elezione regionale tedesca e aveva potuto eleggere alcuni deputati al Parlamento europeo. Questo movimento politico ora propone una consultazione democratica, simile al referendum sulla Brexit, riguardo alla permanenza della Germania nell'Unione europea.\nGrecia.\nPartito Comunista di Grecia, Alba Dorata, ANTARSYA, Unit\u00e0 Popolare, SYRIZA, Greci Indipendenti e LAOS sono i principali partiti euroscettici in Grecia. Secondo la London School of Economics and Political Science, la Grecia \u00e8 il secondo Paese dell'UE in termini di euroscetticismo (secondo solo al Regno Unito), con il 50% della popolazione che ritiene che il Paese non abbia tratto alcun beneficio dall'Unione. L'81% della popolazione non si fida dell'Unione. Tali percentuali rappresentano un forte aumento dell'euroscetticismo del Paese a partire dal 2009. Nel giugno 2012, i partiti euroscettici rappresentati al parlamento nazionale (Coalizione, Greci Indipendenti, Alba Dorata, Partito Comunista) hanno ottenuto il 45,8% dei voti e il 40,3% dei seggi parlamentari. Secondo i 32 sondaggi condotti a dicembre 2014, i partiti pro-UE (Nuova Democrazia, Movimento Socialista Panellenico, Sinistra Democratica, Il Fiume e Movimento dei Socialisti Democratici) otterrebbero in media il 42,3% dei voti; gli euroscettici di sinistra il 39,6% e gli euroscettici di destra il 9,9%, con la Coalizione della Sinistra Radicale in testa al 33,5%. Nove sondaggi condotti tra il 1\u00ba dicembre 2014 e il 3 gennaio 2015 hanno previsto, in media, 158 seggi in parlamento per i partiti euroscettici di sinistra, 29 per i partiti euroscettici di destra e 113 per i partiti pro-UE.\nItalia.\nIn Italia uno tra i pi\u00f9 grandi partiti euroscettici \u00e8 la Lega Nord. Essa, considerata una formazione sovranista e populista di destra, ha espresso varie volte idee contrarie all'Unione europea.\nIl Movimento 5 Stelle \u00e8 un partito nato con posizioni euroscettiche, ma durante il governo Conte II ha cambiato la sua posizione. Alle Elezioni politiche del 2013 il partito di Grillo ottenne il 25,5%, diventando il primo partito euroscettico italiano ad ottenere ampi consensi. Nel 2014, il M5S sostenne un referendum per l'uscita dall'eurozona e il ritorno alla moneta nazionale. Tali posizioni euroscettiche sono state moderate successivamente in una dichiarazione ufficiale pubblica di Di Maio. In seguito alle elezioni europee del 2014 il M5S \u00e8 entrato a far parte del gruppo europeo euroscettico Europa della Libert\u00e0 e della Democrazia Diretta fondato da Nigel Farage. \nSu posizioni euroscettiche si colloca anche Fratelli d'Italia. La presidenza del partito, infatti, nella persona di Giorgia Meloni, ha criticato la permanenza \u2013 \"a queste condizioni\" \u2013 dell'Italia nell'eurozona, sostenendo in seguito un generale \"scioglimento concordato e controllato\" della stessa. Giorgia Meloni ha comunque messo in dubbio anche la presenza dell'Italia nell'Unione stessa. Critico nei confronti dell'euro, ma ipotizzando una soluzione differente che non imponga in linea di principio l'uscita dalla moneta unica, \u00e8 stato anche Ignazio La Russa, membro dell'ufficio di presidenza e presidente dell'assemblea nazionale del partito.\nTra gli esponenti della sinistra italiana che hanno espresso opinioni contrarie alle politiche economiche dell'Unione europea vi sono Alfredo D'Attorre di Articolo 1, Stefano Fassina di Sinistra Italiana, l'ex-sindacalista della Fiom e membro di Potere al Popolo! Giorgio Cremaschi (che giudica l'euro un progetto liberista e auspica una consultazione democratica sui trattati europei), il segretario del Partito Comunista Marco Rizzo, e intellettuali di sinistra come Claudio Formenti.\nSono movimenti neofascisti euroscettici Forza Nuova di Roberto Fiore, il Movimento Sociale Fiamma Tricolore, che propone la costituzione di una nuova comunit\u00e0 europea allargata alla Russia, e CasaPound.\nInoltre il processo di integrazione europea, soprattutto nell'aspetto dell'introduzione della moneta unica, \u00e8 stato oggetto di critica da parte di alcuni economisti come Claudio Borghi Aquilini, Alberto Bagnai, Antonio Maria Rinaldi, Paolo Savona, Sergio Cesaratto e Giorgio La Malfa, di filosofi come Diego Fusaro, Vladimiro Giacch\u00e9 e Paolo Becchi e di giuristi come Giuseppe Guarino e Luciano Barra Caracciolo.\nNel luglio 2020, il senatore Gianluigi Paragone ha formato Italexit, un partito politico con l'obiettivo principale di ritirare l'Italia dall'Unione europea.\nLettonia.\nUna formazione specificatamente euroscettica \u00e8 il Partito d'Azione (\"R\u012bc\u012bbas partija\"), gi\u00e0 Organizzazione Politica \"Euroscettici\" (\"Politisk\u0101 organiz\u0101cija \"Eiroskepti\u0137i\"\"). Si tratta di una forza politica minoritaria (0,96% alle europee 2004, 0,37% alle parlamentari 2006, 0,43% alle europee 2009, 0,13% alle parlamentari 2018, 0,17% alle europee 2019).\nLussemburgo.\nNel panorama politico del Lussemburgo manca un partito veramente euroscettico, anche se il Partito Riformista di Alternativa Democratica, che alle elezioni europee del 2014 ha guadagnato il 7,53% dei voti, \u00e8 considerato quello pi\u00f9 critico nei confronti dell'Unione europea.\nMalta.\nA differenza del Partito Nazionalista maltese, il Partito Laburista, un tempo favorevole all'isolazionismo rispetto agli altri stati europei, in occasione del referendum del 2003 si oppose all'ingresso nell'Unione europea, ma in seguito assunse una posizione filo-europeista.\nPaesi Bassi.\nNei Paesi Bassi il partito di Geert Wilders, PVV (Partij voor de Vrijheid) che si profila anti-islam, \u00e8 anche contro l'Unione europea.\nPortogallo.\nCritiche nei confronti delle politiche economiche dell'Unione europea, considerate neoliberali, sono state mosse dal Partito Socialista e dal Partito Comunista Portoghese, che ha proposto una revisione del patto di stabilit\u00e0 e crescita, mentre il Centro Democratico Sociale - Partito Popolare ha espresso la volont\u00e0 di preservare la sovranit\u00e0 del paese dal processo di integrazione europea e varie preoccupazioni si sono diffuse in occasione dell'allargamento dell'Unione europea ai paesi dell'Europa orientale.\nRepubblica Ceca.\nNel maggio 2010, il presidente ceco V\u00e1clav Klaus ha sostenuto che \"non c'\u00e8 fretta di entrare nell'eurozona\". L'economista Petr Mach, stretto collaboratore del presidente Klaus e membro \u2013 dal 1997 al 2007 \u2013 del Partito Democratico Civico, fond\u00f2, nel 2009, il Partito dei Liberi Cittadini. Questo partito si propone principalmente di attrarre gli elettori insoddisfatti del Partito Democratico Civico. Durante il periodo della sua ratifica, condussero attivamente una campagna contro il Trattato di Lisbona, contrariamente al Partito Democratico Civico al governo, che lo approv\u00f2 alla Camera dei deputati. A seguito dell'avvenuta ratifica del Trattato, si dichiarano favorevoli all'uscita completa dall'Unione europea.\nSpagna.\nSebbene nessuno tra i principali partiti sia apertamente euroscettico, la fiducia nell'Unione europea degli spagnoli \u00e8 in declino secondo i sondaggi e Podemos \u00e8 critico su alcuni aspetti delle sue politiche. Il variegato movimento degli \"Indignados\", che \u00e8 composto dai simpatizzanti di vari partiti politici di sinistra, \u00e8 nato anche come espressione della protesta nei confronti dell'Unione europea e delle sue politiche economiche durante la grande recessione.\nSvezia.\nIn Svezia, paese che tra l'altro non ha aderito all'euro, i principali movimenti euroscettici sono il partito dei Democratici Svedesi, che col 12,9% di preferenze alle elezioni legislative del 2014 intende rinegoziare i trattati con l'Unione europea, e il Partito della Sinistra, che nelle suddette elezioni ha ottenuto il 5,7% ed \u00e8 favorevole all'uscita dall'Unione europea.\nUngheria.\nViktor Orb\u00e1n, leader del partito di destra Fidesz e primo ministro dal 2010, si \u00e8 mostrato estremamente critico nei confronti delle istituzioni comunitarie, soprattutto al riguardo della gestione della crisi migratoria, pur non protendendo a favore dell'abbandono dell'Unione europea. Al contrario, il movimento di estrema destra Jobbik, terzo partito ungherese, \u00e8 apertamente schierato a favore dell'uscita dell'Ungheria.\nEuroscetticismo in altri Paesi europei.\nBielorussia.\nIl presidente Aljaksandr Luka\u0161\u0117nka mantiene un rapporto consolidato con la Russia di Vladimir Putin. Le relazioni fra il governo di Minsk e l'Organizzazione del Trattato dell'Atlantico del Nord e L'UE, sono molto complicate. Inoltre, la Bielorussia insieme ad altri Paesi del continente Euroasiatico (principalmente ex Repubbliche Socialiste Sovietiche), fa parte dell'Unione economica eurasiatica.\nRegno Unito.\nNel 1993, quando lo Ukip, partito contrario alla permanenza del Regno Unito nell'Unione europea, venne fondato dallo storico Alan Sked, che in seguito lo abbandon\u00f2, era appena stato firmato il Trattato di Maastricht. Tuttavia il neonato movimento politico non ricevette molto consenso dall'elettorato britannico, tanto che nelle elezioni del 1997 ottenne solo l'1%, ma gi\u00e0 nel 2004 conquist\u00f2 12 seggi al Parlamento europeo, nel 2009 sorpass\u00f2 i Liberal Democratici e, nel 2014, divenne il partito britannico con pi\u00f9 seggi al Parlamento europeo, sebbene, anche a causa del sistema elettorale britannico, abbiano ottenuto il primo seggio al Parlamento del Regno Unito solo nell'ottobre dello stesso anno. Attualmente membri del gruppo Europa della Libert\u00e0 e della Democrazia, spesso vicini ad altri movimenti euroscettici, come il Partito per la Libert\u00e0 olandese e il Rassemblement National francese, il partito \u00e8 stato guidato da Nigel Farage, che aveva abbandonato il Partito Conservatore per partecipare alla fondazione dello Ukip. In questo contesto il politico conservatore David Cameron, che era primo ministro del Regno Unito, promise un referendum sulla permanenza del Regno Unito nell'Unione europea, che fu vinto nel giugno del 2016 dai sostenitori del \"leave\" (uscita dall'Unione europea) con il 52% dei voti e il 70% di affluenza alle urne, a dispetto della precedente rinegoziazione sul ruolo del paese all'interno dell'Unione europea e nonostante il Partito Laburista e parte del Partito Conservatore, tra cui lo stesso David Cameron, si fossero schierati a favore del \"remain\". Il risultato del voto ha avuto risultati differenti tra i i paesi costitutivi del Regno Unito, con una maggioranza in Inghilterra e Galles che votarono per andarsene, e una maggioranza in Scozia e Irlanda del Nord, nonch\u00e9 Gibilterra (un territorio britannico d'oltremare), che votarono per restare nell'UE. A causa del fallimento del governo di Theresa May di ottenere un accordo sui negoziati con l'Ue per la Brexit entro il marzo del 2019, il Regno Unito partecip\u00f2 alle elezioni europee in cui ci fu il successo del neocostituito partito di Nigel Farage, il Brexit Party(che aveva in precedenza abbandonato lo Ukip), partito che aveva come obiettivo unico portare alla fuoriuscita del Regno Unito dall'Unione Europea. Ci\u00f2 unito al nuovo governo conservatore di Boris Johnson (subentrato nel giugno 2019 a Theresa May come leader del Partito Conservatore) ed alle elezioni anticipate nel Regno Unito nel dicembre 2019 ha determinato un'accelerazione le processo di una stipula di un accordo bilaterale per l'uscita del Regno Unito dall'UE. Il 23 gennaio 2020, il Parlamento del Regno Unito ha ratificato un accordo di uscita dall'Unione europea, ratificato dal Parlamento dell'UE il 30 gennaio. Il 31 gennaio il Regno Unito ha ufficialmente lasciato l'Unione Europea dopo 47 anni. Durante un periodo di transizione fino al 31 dicembre 2020, il Regno Unito ha ancora seguito le norme dell'UE e ha continuato il libero scambio e la libera circolazione per le persone all'interno dell'Unione europea.\nSan Marino.\nUno dei due quesiti del referendum del 20 ottobre 2013 riguardava la presentazione di una domanda di adesione all'Unione europea, contro la quale si erano schierati i movimenti Rete e Noi Sammarinesi, mentre la maggior parte dei partiti di sinistra (Partito Socialista, Sinistra Unita, Unione per la Repubblica) era favorevole, il Partito Democratico Cristiano Sammarinese ha invitato a votare scheda bianca e l\u2019Alleanza Popolare si \u00e8 dichiarata neutrale. Alla fine non \u00e8 stato raggiunto il quorum, pari al 36%, forse anche per le preoccupazioni legate al principio della libera circolazione delle persone, che avrebbe potuto rendere pi\u00f9 difficile il controllo dell'immigrazione.\nPartiti.\nDiversi partiti vengono comunemente classificati come euroscettici:\nA livello europeo i partiti euroscettici sono riuniti nell'Alleanza dei Conservatori e dei Riformisti Europei e in Europa delle Nazioni e della Libert\u00e0 (il primo a orientamento conservatore e liberista, il secondo nazionalconservatore e di destra populista)."}
{"id": "338330", "revid": "158913", "url": "https://it.wikipedia.org/wiki?curid=338330", "title": "Sinone", "text": "Sinone (in greco: \u03a3\u03b9\u03bd\u03ce\u03bd, \"Sinon\") era figlio di Esimo, nipote di Autolico e cugino di Ulisse, con il quale prese parte alla guerra di Troia e al viaggio verso Itaca. \nIl mito.\nSinone nella guerra di Troia.\nSinone ha un ruolo di primo piano nelle vicende che portarono alla caduta della citt\u00e0: egli infatti si fece appositamente prendere prigioniero dai Troiani, e una volta catturato riusc\u00ec a convincerli ad introdurre dentro le mura il famoso cavallo di legno che i Greci avevano costruito simulando l'intenzione di volerlo offrire in segno di riconciliazione e di espiazione. I Troiani, anche se avvertiti da Laocoonte si lasciarono convincere e accolsero il cavallo entro le mura; ma nel cuore della notte lo stesso Sinone fece uscire i Greci che si erano nascosti nel ventre della statua dando inizio alla conquista della citt\u00e0. \nLa morte.\nSinone mor\u00ec nel viaggio di ritorno a Itaca, nello stretto di Scilla e Cariddi.\nNella letteratura.\nSinone \u00e8 anche uno dei protagonisti del XXX canto dell'Inferno di Dante Alighieri, condannato nell'ottavo cerchio nella decima bolgia dei falsari. In questo episodio della Divina Commedia, Sinone viene presentato a Dante dal compagno di pena Mastro Adamo, il quale svela al poeta fiorentino che Sinone in vita ment\u00ec sulla vera natura del Cavallo di Troia; sentendosi offeso, Sinone sferra un pugno sull'enorme stomaco di Mastro Adamo, il quale gli restituisce il colpo in pieno viso. Dopo questa scena, seguono delle dure accuse reciproche, rinfacciandosi dei peccati che li hanno portati alla dannazione ed al tormento eterno.\nBibliografia.\nPresenze letterarie antiche:Virgilio, Eneide cap. II; Epitome 5.15 e 19;\nl'Equos Troianos, cothurnata scritta da Nevio, parlava proprio del tradimento di Sinone. Non sono pervenuti frammenti che ne indichino il nome."}
{"id": "338336", "revid": "767487", "url": "https://it.wikipedia.org/wiki?curid=338336", "title": "Jarhead", "text": "Jarhead \u00e8 un film di guerra del 2005 diretto da Sam Mendes. Il film \u00e8 tratto dall'omonima autobiografia dell'ex-marine Anthony Swofford, inviato in missione in Kuwait durante la prima guerra del Golfo.\nIl titolo in lingua inglese letteralmente significa \"testa a barattolo\" che, come spiegato nel film, \u00e8 un appellativo usato per definire il Marine, per alludere al fatto che non pensa con la sua testa ma esegue gli ordini che gli vengono impartiti. Al soprannome contribuisce inoltre il tipico taglio di capelli militare, il \"military cut\" pubblicizzato sulle insegne dei barbieri nelle zone dove sono presenti basi militari. Tale taglio, rasando i capelli tutt'intorno e lasciandone circa un solo centimetro sulla parte superiore, conferisce alla testa la forma di un barattolo con in cima il tappo da svitare.\nTrama.\nNel 1988 il giovane Anthony Swofford si arruola volontario nei Marines degli Stati Uniti seguendo le orme del padre, John Howard Swofford che aveva combattuto in Vietnam prestando servizio nell'Aviazione. Tuttavia, durante l'addestramento a Parris Island, ben presto si accorge di non amare la vita militare, a cui ormai \u00e8 costretto, a causa delle vessazioni del sergente istruttore Fitch.\nL'anno successivo, nel 1989, dopo l'addestramento, viene assegnato nella \"1\u00aa Divisione Marine\" di stanza a Camp Pendleton, in California, ma fatica a fare amicizia con i suoi nuovi commilitoni. Mentre finge di essere malato per evitare le sue responsabilit\u00e0, il sergente maggiore Sykes prende atto del suo potenziale e incita Swofford a frequentare il corso degli Scout Sniper. Dopo le esercitazioni (presentato in maniera molto simile a quello di \"Full Metal Jacket\") Swofford, promosso caporale, e il suo commilitone Alan Troy formano un \"team\" di tiratori scelti.\nNell'agosto 1990 l'Iraq invade il Kuwait e Swofford, con il grado di caporale, viene inviato in prima linea nel nord dell'Arabia Saudita durante la guerra del Golfo, nell'ambito dell'Operazione Desert Shield. Desiderosi di combattimento i marines si stancano presto delle continue esercitazioni nel deserto e come se non bastasse la noia costringe i soldati a parlare di fidanzate e mogli infedeli che li aspettano a casa, tant'\u00e8 che viene appostata una bacheca con appese fotografie e brevi note con scritte alcune perfidie che le donne dei soldati hanno commesso.\nNel corso dell'attesa Swofford ottiene delle bevande alcoliche non autorizzate e organizza una festa improvvisata per Natale, ma il marine Fergus O'Donnell brucia accidentalmente dei w\u00fcrstel scatenando una reazione a catena che far\u00e0 sparare alcuni razzi, svegliando tutto il campo. Il sergente maggiore Sykes, indignato per l'accaduto, degrada Swofford da caporale a soldato semplice e lo costringe a pulire le latrine da campo. Le punizioni, il caldo, la noia e la paura che la ragazza di Swofford sia infedele danno a quest'ultimo un feroce crollo mentale, al punto che minaccia di uccidere Fergus con il suo fucile M16.\nIl 24 febbraio 1991, dopo 201 giorni di attesa, finalmente i marines vengono dispiegati al confine del Kuwait. Swofford apprende da Sykes che Troy nascondeva la sua fedina penale e verr\u00e0 scaricato quando l'unit\u00e0 torner\u00e0 negli Stati Uniti. Sapendo che Troy non avr\u00e0 mai il permesso di ri-arruolarsi, i commilitoni gli imprimono la sigla \"USMC\" tramite un ferro rovente, segnandolo cos\u00ec per sempre come uno di loro. Dopo un attacco aereo accidentale da parte delle forze alleate, i marines avanzano attraverso il deserto, facendo sosta presso la famosa Autostrada 80, disseminata da corpi carbonizzati e da veicoli in fiamme della Guardia Repubblicana irachena del dittatore Saddam Hussein. Pi\u00f9 tardi i marines avvistano in lontananza alcuni pozzi petroliferi incendiati dai soldati iracheni e stabiliscono un campo sosta mentre cade dal cielo una pioggia di greggio. Dopodich\u00e9 Sykes ordina alla squadra di riprendere la marcia.\nUn giorno a Swofford e Troy viene affidata una missione come cecchini. Il comandante del battaglione, il tenente colonnello Kazinski, ordina loro di uccidere almeno uno dei due alti ufficiali della Guardia Repubblicana che sono nascosti in un campo di aviazione nelle vicinanze. Quando stanno per eseguire la missione, vengono interrotti proprio un attimo prima che Swofford spari il colpo: il maggiore Lincoln infatti cambia i piani ed ordina un attacco aereo sull'aeroporto. Nonostante le proteste dei due cecchini, la loro missione viene annullata e non gli rimane altro che guardare delusi gli aerei che bombardano il campo.\nAlla fine della guerra, Swofford non ha sparato neanche un colpo e il suo battaglione ritorna in patria, accolto da una folla che festeggia la fine della guerra. Swofford va a casa della sua fidanzata Cristina, ma scopre che lei lo ha tradito durante la sua assenza. Nel film si susseguono scene in cui si vedono gli altri commilitoni ritornati: Dave Fowler incontra una prostituta in un bar, Chris Kruger lavora in un'azienda manageriale, Ramon Escobar fa il magazziniere in un supermercato, Juan Cortez \u00e8 padre di tre figli, mentre Sykes continua il suo servizio nei Marines con il grado di primo sergente.\nPresenziando al funerale di Troy, morto improvvisamente, incontra i suoi vecchi amici e alla fine del film rievoca gli effetti della guerra con queste parole: "}
{"id": "338353", "revid": "348618", "url": "https://it.wikipedia.org/wiki?curid=338353", "title": "Korea", "text": ""}
{"id": "338357", "revid": "1305772", "url": "https://it.wikipedia.org/wiki?curid=338357", "title": "Falcon 4.0", "text": "Falcon 4.0 \u00e8 un moderno simulatore di volo originariamente distribuito nel 1998 dalla Microprose. \u00c8 il simulatore pi\u00f9 longevo e pi\u00f9 realistico del caccia Block 50/52 F-16 Fighting Falcon.\nIl gioco.\nLa guerra, nel gioco, inizia nei primi anni '90 con le forze militari della Corea del Nord che invadono la Corea del Sud.\nGli Stati Uniti decidono di intervenire immediatamente appoggiando militarmente la Corea del Sud.\nNoi avremo la possibilit\u00e0 di impersonare un pilota statunitense di F-16 impegnato nel conflitto.\nQuello che colpisce subito il \"giocatore\" \u00e8 l'estrema cura che i programmatori hanno riposto nel realizzare la strumentazione nel cockpit del caccia/bombardiere.\nOgni tasto, ogni pannello, ogni singolo elemento rispecchia fedelmente la controparte reale. Il 99% dei tasti all'interno del cockpit sono attivi ed hanno l'esatta e specifica funzione dei comandi che troveremmo dentro al cockpit di un vero F-16.\nNon da meno \u00e8 il manuale del simulatore. Un vero e proprio corso per allievi piloti di 579 pagine!\nCercare di portare a termine una missione senza prima aver letto e compreso i comandi \u00e8 veramente impossibile.\nIl modello di volo \u00e8 stato riprodotto in maniera molto convincente, ed anche gli scenari che si porranno davanti ai nostri occhi saranno di quanto pi\u00f9 verosimile si sia visto mai in un simulatore: ci troveremo di fronte a qualsiasi tipo di condizione meteorologica in ogni ora del giorno e della notte per tutte e quattro le stagioni.\nIn definitiva Falcon 4.0, aggiornato all'ultima patch BMS 4.32, risulta essere l'esperienza di volo da combattimento pi\u00f9 vicina alla realt\u00e0.\nFalcon 4.0 Allied Force.\nFalcon 4.0: Allied Force, \u00e8 una versione migliorata del vecchio Falcon 4.0, edita dalla Lead Pursuit, pubblicata il 28 giugno 2005. Questa versione ha una nuova campagna ambientata durante la recente guerra nei Balcani\nCampagna.\nLa campagna ha due passi principali: il briefing e la missione.\nTecnologia.\nCampagna.\nDiversamente dalla sua controparte statica, una campagna dinamica non \u00e8 soggetta ad uno svolgimento predefinito. Le varie missioni ed il resto del gioco si sviluppano in base a come il gioco prosegue, in funzione del comportamento del giocatore. Le campagne dinamiche danno adito ad esperienze di gioco diverse e casuali, ma per i programmatori risultano sensibilmente pi\u00f9 difficoltose da implementare.\nGrafica.\n\"Falcon 4.0\" originalmente usa grafica 3D con supporto per multitexture.\nStoria.\nLa prima versione di Falcon 4.0 conteneva numerosi bug. La patch finale ufficiale (versione 1.08) poneva rimedio, ma, con il passare degli anni, i giocatori chiedevano ulteriori miglioramenti. Vari gruppi di volontari hanno aumentato il dettaglio grafico e la complessit\u00e0 della simulazione, oltre ad aggiustare gli errori rimasti. I primi aggiornamenti furono sviluppati modificando il codice esadecimale dei file multimediali e degli eseguibili. Quando si diffuse il codice sorgente, un utente noto come eRAZOR ottimizz\u00f2 ulteriormente il gioco riprogrammando parti del codice originale. In seguito, Atari, il distributore del gioco, viet\u00f2 tutte le modifiche all'eseguibile, impedendo la diffusione di modifiche come BenchMarkSims \"BMS 2.0\".\nCi sono stati numerosi gruppi di persone che hanno modificato parti differenti di \"Falcon 4.0\". Alcuni gruppi, come ViperWear, Swissflight, OpenSkins, e molti singoli soggetti, hanno creato nuove \"skins\" o schemi di pittura per gli aerei. Altri gruppi, come Centromedia.Com, iBeta, il Realism Patch Group, eTeam, the Unified Team, BenchMarkSims, FreeFalcon, e altri, hanno modificato i dati e il codice per renderli pi\u00f9 realistici. Altri ancora hanno lavorato per creare nuovi scenari e paesaggi per \"Falcon 4.0\". Migliaia di ore sono state spese da centinaia di persone per raggiungere l'obiettivo di rendere \"Falcon 4.0\" il simulatore di aerei da combattimento pi\u00f9 immersivo e realistico possibile.\nUn'azienda di nome Lead Pursuit, che \u00e8 stata formata da alcuni nomi noti della comunit\u00e0 di modding di \"Falcon\", ha ottenuto una licenza da Atari per continuare lo sviluppo di \"Falcon 4.0\". \"Falcon 4.0: Allied Force\" \u00e8 stato distribuito il 28 giugno del 2005, ed \u00e8 principalmente una raccolta e riunificazione delle modifiche esistenti sull'originale \"Falcon 4.0\" e le patches ufficiali, ma allo stesso tempo mostra molte nuove funzionalit\u00e0 mai viste prima ed \u00e8 un grande passo avanti in stabilit\u00e0, specialmente per quanto riguarda il gioco online multigiocatore. Lead Pursuit sta aggiornando il gioco con nuove patches, prendendo spunto dalla comunit\u00e0 dove possibile."}
{"id": "338373", "revid": "110304081", "url": "https://it.wikipedia.org/wiki?curid=338373", "title": "Tamponatura", "text": "La tamponatura o muro di tompagno o tamponamento \u00e8 la parete portata di chiusura perimetrale di un fabbricato costruito con una struttura intelaiata tridimensionale (generalmente in acciaio o in calcestruzzo armato).\nPertanto la funzione portante \u00e8 assicurata dal telaio strutturale e quella di separazione tra spazio interno e spazio esterno dalla tamponatura che va a riempire i riquadri dei telai esterni. La tamponatura ha come unica funzione statica quella di portare il proprio peso.\nLa tamponatura \u00e8 una chiusura verticale esterna del tipo opaco. Nella categoria dei muri, in edilizia si differenzia dal tramezzo, anch'esso non portante, ma che serve a separare due spazi interni e dal muro portante che, oltre a svolgere le stesse funzioni della tamponatura (separazione e protezione igro-termica e acustica dello spazio interno), svolge anche funzioni statiche.\nClassificazione delle tamponature.\nLe tamponature possono essere classificate in vari modi secondo il rapporto con la struttura oppure secondo la loro composizione (materiali, strati, ecc.), ma non esiste un vero e proprio codice di classificazione preciso o comunemente noto.\nGenericamente, in base agli strati di cui sono formate si hanno:\nNel caso in cui la classificazione viene fatta seguendo il rapporto della tamponatura con la struttura portante, si hanno:\nComposizione e scopo della tamponatura.\nLa tamponatura serve sostanzialmente a separare lo spazio architettonico esterno da quello interno, in un edificio retto da una struttura a telaio. \nNegli edifici per civile abitazione la tamponatura \u00e8 di essenziale importanza per determinare la prestazione termica di un edificio, ovvero la sua capacit\u00e0 di contenere al suo interno il calore d'inverno e il fresco d'estate, o, pi\u00f9 semplicemente, di limitare il pi\u00f9 possibile lo scambio termico con l'esterno.\nOggi \u00e8 necessario rispettare delle leggi che impongono agli edifici un limite massimo ammissibile della prestazione termica: nel calcolo un ruolo molto importante lo ha proprio la tamponatura (negli edifici intelaiati in acciaio o cemento armato, che, comunque, sono di gran lunga i pi\u00f9 diffusi) e, nel calcolo a norma di legge, si deve calcolare non solo lo spessore del muro, ma anche i diversi materiali utilizzati e il loro ordine preciso di sequenza.\nLa tamponatura, al giorno d'oggi, pu\u00f2 essere composta da molteplici materiali, grazie all'evoluzione delle tecniche edilizie che ci hanno portato moltissima innovazione. \nFino a non molti anni fa la tamponatura pluristrato era essenzialmente composta da una doppia muratura di mattoni forati, quella esterna pi\u00f9 spessa (circa 25\u00a0cm) e quella interna pi\u00f9 snella (circa 8\u00a0cm), separati da un'intercapedine non ventilata d'aria di spessore pari a 4\u00a0cm, il tutto finito con intonaco interno ed esterno per uno spessore finale di 40\u00a0cm. \nLa camera d'aria \u00e8 sempre un validissimo strumento per rendere i muri di tamponatura estremamente efficaci contro lo scambio termico tra interno ed esterno, a patto che essi non superino i 5\u00a0cm di spessore, infatti al di sopra di tale spessore l'aria \u00e8 in grado di produrre dei moti convettivi interni alla parete che facilitano lo scambio termico vanificando cos\u00ec la presenza stessa dell'intercapedine e, anzi, sono deleteri anche per l'umidit\u00e0, che cos\u00ec pu\u00f2 essere trasmessa dal muro esterno al muro interno.\nPer migliorare la coibenza temica spesso, in sostituzione dell'intercapedine d'aria si dispone all'interno del tompagno pluristrato, uno strato di materiale coibente, ad esempio lana di vetro o lana di roccia, di circa 4\u00a0cm.\nAttualmente il modo pi\u00f9 semplice ed economico per realizzare tamponature \u00e8 quella monostrato utilizzando blocchetti forati di laterizio alveolato o di calcestruzzo alveolato di ampio spessore, che, per\u00f2, molto spesso non sono sufficienti a rispettare i severi canoni di legge.\nNon esiste, tuttavia, il modo migliore in assoluto di fare una tamponatura: molte ditte diverse propongono il loro sistema e ogni metodologia pu\u00f2 essere pi\u00f9 o meno valida. Il fattore di scelta \u00e8 sempre il costo in relazione con la destinazione d'uso e in relazione al costo complessivo del fabbricato.\nLa resistenza al passaggio dell'umidit\u00e0.\nLa tamponatura non deve solo garantire la separazione della temperatura dell'aria interna da quella dell'aria esterna, ma anche la separazione della rispettiva umidit\u00e0 relativa. \nSe, infatti, dentro le nostre case in inverno la condizione climatica ideale si ha con una temperatura di 20\u00a0\u00b0C con un'umidit\u00e0 relativa del 70% potremmo avere la temperatura esterna a 0\u00a0\u00b0C con un'umidit\u00e0 del 20%. \nNaturalmente, gli strati di tamponatura pi\u00f9 vicini all'esterno avranno un'umidit\u00e0 interna vicina al 20% mentre gli strati pi\u00f9 interni ne avranno una vicina al 70%. \nL'aria, per\u00f2, \u00e8 in grado di contenere solo una limitata quantit\u00e0 di acqua al suo interno, e tale quantit\u00e0 varia in funzione della temperatura dell'aria stessa.\nPi\u00f9 l'aria \u00e8 calda e pi\u00f9 vapore acqueo \u00e8 in grado di sostenere in sospensione: aria a 0\u00b0 con un'umidit\u00e0 relativa del 50% contiene molta meno acqua della stessa aria a 20\u00b0 con lo stesso livello di umidit\u00e0.\nAll'interno della tamponatura, la temperatura deve andare dai 20\u00b0 interni ai 0\u00b0 esterni, e cos\u00ec l'umidit\u00e0 relativa deve andare dal 70% al 20%. \nIn alcuni casi, pu\u00f2 verificarsi che la temperatura all'interno di uno strato di tamponatura decresca pi\u00f9 velocemente del tasso di umidit\u00e0, creando, di fatto, delle zone in cui l'aria non \u00e8 pi\u00f9 in grado di sostenere l'umidit\u00e0 sospesa, anche se ci si trova all'interno del muro.\nIn tal caso si creano pericolosissime sacche di condensa interna al muro che possono seriamente danneggiarlo.\nA tale scopo, la legge prevede che sulle tamponature venga eseguita la verifica di Glaser, che consiste in una serie di calcoli, che tengono presente la capacit\u00e0 di ciascun materiale di far passare calore e umidit\u00e0, il cui risultato porta a un grafico da cui \u00e8 possibile capire se c'\u00e8 il rischio della formazione di condensa nella parete.\nLe barriere al vapore, che bloccano di fatto il passaggio di umidit\u00e0, non sono sempre indicate per risolvere il problema, anzi, possono addirittura produrlo quando non sarebbe presente. \nNegli edifici difficilmente si risolve un problema con interventi che in altri casi hanno prodotto risultati, perch\u00e9 ciascun edificio \u00e8 unico nel suo genere, e ogni edificio va studiato nella sua particolare morfologia.\nIl ponte termico.\nA seconda del tipo di tamponatura che si ha, si possono produrre dei ponti termici tra interno ed esterno. \nIl ponte termico \u00e8 una dispersione termica localizzata ossia \u00e8 il punto in cui si disperde calore dall'interno verso l'esterno e viceversa. Esso pu\u00f2 crearsi per \nPer eliminare un ponte termico in prossimit\u00e0 di orizzontamenti in aggetto (balconi), essi possono essere integrati mediante raccordi speciali che isolano termicamente ma allo stesso tempo garantiscono la continuit\u00e0 strutturale dell'edificio. \nIn inverno inoltre le parti pi\u00f9 fredde della parete (quelle occupate dagli elementi strutturali) sono sede di fenomeni di condensa che favoriscono l'insorgere di muffe e anche di termoforesi. \nUna tamponatura passante o semipassante rappresenta un modo per evitare il ponte termico, che su una struttura intelaiata \u00e8 sempre in agguato.\nCollegamenti esterni.\nINSYSME"}
{"id": "338384", "revid": "32698", "url": "https://it.wikipedia.org/wiki?curid=338384", "title": "Falcon 4", "text": ""}
{"id": "338411", "revid": "46116986", "url": "https://it.wikipedia.org/wiki?curid=338411", "title": "Jonio", "text": ""}
{"id": "338497", "revid": "1632387", "url": "https://it.wikipedia.org/wiki?curid=338497", "title": "Civetta (araldica)", "text": "In araldica, la civetta, uccello dedicato ad Atena/Minerva e simbolo di Atene, assume il significato di \"prudenza\", di \"silenzio\" e di \"vittoria\". Analogo significato ha il gufo.\nPosizione araldica ordinaria.\nLa civetta si rappresenta, di norma, posta di profilo e con la testa di fronte. \u00c8 interessante notare che questa particolare posizione probabilmente deriva da quella della civetta rappresentata nelle monete dell'antica Atene, di cui era simbolo e che \u00e8 stata ripresa in seguito dalle monete greche da un euro."}
{"id": "338502", "revid": "6923", "url": "https://it.wikipedia.org/wiki?curid=338502", "title": "Roberto Da Crema", "text": "Biografia.\nRoberto da Crema negli anni ottanta e novanta \u00e8 stato tra i pionieri della televendita in Italia, agendo sia come venditore televisivo sia come imprenditore in societ\u00e0 con l'amico Maurizio Bianchi. .\nIl suo stile di conduzione (voce alzata in modo spasmodico, pugni sbattuti sui tavoli, respirazione asmatica, maltrattamento degli oggetti reclamizzati per provarne l'indistruttibilit\u00e0) lo rese molto popolare in pochi anni, da semplice venditore porta a porta quale era.\nIl suo modo di comunicare veniva applicato a qualunque tipo di oggetto, anche di scarso valore, tra cui orologi, tute dimagranti, scale snodabili, camicie, giubbini in pelle. In quel periodo gli venne notificata dall'amministrazione finanziaria una multa, per non avere rispettato in una serie di televendite le norme sul diritto di recesso per le vendite a distanza, di quasi mille miliardi di lire \u2013 circa mezzo miliardo di euro \u2013 una cifra spropositata rispetto al capitale della sua azienda. Successivamente tale multa venne drasticamente ridimensionata.\nDalla seconda met\u00e0 degli anni novanta ha cercato in diversi modi di svincolarsi dalla televendita e di entrare nel mondo dello spettacolo. Nel 1995 ha inciso un album di musica dance con quattro tracce intitolato \"Vendo (Parola di Baffo)\", prodotto dalla Energy Production e distribuito dalla Dig-It; un frammento del brano \u00e8 stato utilizzato come sigla del suo programma di televendite \"L'angolo di Roberto\", andato in onda su diverse emittenti locali fra la fine degli anni novanta e i primi anni duemila. \u00c8 comparso nel 1996 in un cameo nel film comico \"Chiavi in mano\", interpretando una versione \"medioevale\" di s\u00e9 stesso mentre sponsorizza una scopa di saggina. Mentre nel 1999 usci al cinema un film biografico che lo vede protagonista \"Per caso\", ma riscosse un pessimo risultato al botteghino. Nel 2000 fa alcune apparizioni nella serie TV \"Nebbia in Valpadana\" a fianco di Cochi e Renato.\nNel 2003 \u00e8 stato arrestato con l'accusa di bancarotta fraudolenta. In seguito diventa inviato di Teo Mammucari all'interno della trasmissione \"Libero\", per poi passare nel 2004 ad essere concorrente del reality show \"La fattoria\" in onda su Italia 1, dal quale viene espulso in seguito ad una bestemmia pronunciata in diretta. Sempre nello stesso anno ha partecipato a una puntata della sit-com italiana \"Camera Caf\u00e9\", interpretando il ruolo che l'ha reso famoso e diventa poi ospite fisso nella trasmissione \"Cronache marziane\" condotta da Fabio Canino. Poi a \"Radio Italia\" presenta la trasmissione \"Baffo di sera... bel tempo si spera\", in onda tutti i giorni. Ha presentato il magazine \"Col baffo alla scoperta di...\" trasmesso dal circuito televisivo Odeon ed \u00e8 tornato nelle vesti di televenditore per pubblicizzare la catena di negozi di abbigliamento.\nDa settembre 2008 torna per\u00f2 nel suo classico ruolo di televenditore. Durante la stagione calcistica 2008/09 ha ricoperto l'incarico di addetto alle pubbliche relazioni nella societ\u00e0 del Calcio militante in Eccellenza, girone B della Lombardia. Per questa societ\u00e0 ha girato uno spot per la campagna abbonamenti 2008-2009. Da alcuni anni, affiancato dalla figlia Valentina, \u00e8 impegnato nella sua nuova realt\u00e0 imprenditoriale: i magazzini Pubbli-Store, che a loro volta promuovono nelle telepromozioni. \u00c8 riapparso in TV nel 2017 in alcuni spot Unieuro dedicati al Black Friday e l'anno seguente partecipa alla terza puntata di \"90 Special\" su Italia 1. Sempre nel 2017 Barbara D'Urso lo chiama come opinionista saltuario a \"Pomeriggio Cinque\".\nImitazioni.\nIn diverse trasmissioni televisive di variet\u00e0 e di satira, Roberto da Crema \u00e8 stato oggetto di imitazioni, tra cui si ricorda quella del fumettista e disegnatore Riccardo Mazzoli."}
{"id": "338505", "revid": "1543377", "url": "https://it.wikipedia.org/wiki?curid=338505", "title": "Frigidaire (rivista)", "text": "Frigidaire \u00e8 stata una rivista culturale italiana di fumetti, rubriche, inchieste giornalistiche, musica e altro, pubblicata dal 1980 al 2008 dalla Primo Carnera Editore dai contenuti estremamente innovativi di autori italiani e stranieri come Andrea Pazienza, Tanino Liberatore e Massimo Mattioli sulla quale hanno esordito famosi personaggi dei fumetti come Zanardi o Ranxerox che la resero un fenomeno di culto. \nStoria editoriale.\nIl contesto e le origini di Frigidaire.\nNel 1977 Stefano Tamburini aveva fondato la rivista \"Cannibale\", distribuita da \"Il Male\" per 6 numeri in due anni, fino a quando le perdite economiche non divennero eccessive e \"Cannibale\" chiuse nel 1979. In seguito a questa esperienza, Vincenzo Sparagna, che faceva parte della direzione de \"Il Male\", assieme a Tamburini e Filippo Sc\u00f2zzari, decisero di fondare una nuova rivista che ne prendesse le eredit\u00e0.\n1980: La nascita di Frigidaire e gli anni ottanta.\nFrigidaire esord\u00ec a novembre 1980 dopo oltre un anno di cooperazione tra Sparagna, Tamburini e Filippo Scozzari, ponendosi fin dall'inizio come rivista che travalicasse le logiche dell'informazione settoriale, accostando fumetto e giornalismo d'assalto, in un progetto comunicativo che trattasse anche di arte, satira, musica, politica, letteratura e filosofia. Il tentativo dichiarato era quello di \"un racconto fenomenologico del mondo, per uscire dall'universo delle ideologie che negli anni Settanta avevano avvelenato anche l'analisi\". Nel gruppo che partecip\u00f2 alla fondazione della rivista vi furono poi Franz Ecke, Aldo Di Domenico, Silvio Cadelo, Jos\u00e9 Mu\u00f1oz e il francese Marc Caro.\nLa rivista fu presentata al festival Lucca Comics nel 1980 in una conferenza che subito dest\u00f2 polemiche per la performance di Pazienza che, citando una propria vignetta presente nel primo numero, esib\u00ec una siringa e mim\u00f2 un'iniezione di eroina. Il gesto fu poi paragonato da Sparagna, nel suo \"Frigidaire. L'incredibile storia e le sorprendenti avventure della pi\u00f9 rivoluzionaria rivista d'arte del mondo\" al gesto di sfida in cui Sid Vicious spara sui propri fans. Il primo numero usc\u00ec in edicola il 28 ottobre 1980, era composto da 84 pagine in formato magazine e la copertina era dedicata ai Devo. Nella redazione - diretta da Sparagna - vi erano poi Tanino Liberatore, Massimo Mattioli, Andrea Pazienza, Filippo Scozzari, Stefano Tamburini e, tra i collaboratori, comparivano anche Mario Schifano e Oreste Del Buono.\nNei primi anni ottanta la rivista Frigidaire, con la collaborazione del giornalista lituano Savik Schuster, realizz\u00f2 e diffuse in Afghanistan e nell\u2019est europeo una falsa \"Stella Rossa\" (il quotidiano dell'Armata Rossa), con la copertina di Gaetano Liberatore che raffigurava un soldato russo che spezza un kalashnikov sotto il titolo \u201cBasta con la guerra! Tutti a casa!\u201d. Copie del falso furono affisse nottetempo, con l\u2019aiuto dei mujaheddin di Abdul Haq, anche per le vie di Kabul, allora occupata dai sovietici.\nVennero editi in totale 146 numeri divisi in due serie, con sospensioni provvisorie negli anni 1996, 1997, 1999, 2000, 2004 e 2005. La prima serie venne edita fino a ottobre 1995 per 132 numeri anche se, dato che a volte la numerazione era doppia, sull'ultimo compare il n. 177/178; la seconda riprese nell'aprile 1998, proseguendo la numerazione della prima, e venne edita per 14 numeri fino a dicembre 2008, arrivando al n. 213. Di questi, ben 5 erano dedicati alla presentazione del nuovo progetto di Vincenzo Sparagna, che nel 2005 si era trasferito in Umbria ed aveva fondato la micronazione chiamata Repubblica di Frigolandia nel comune di Giano dell'Umbria.\n2009: Il nuovo Frigidaire.\nDa aprile 2009 ad aprile 2010 venne edita una nuova edizione della rivista definita \"popolare d'\u00e9lite\" e pubblicata una volta al mese all'interno del quotodiano \"Liberazione\" pur mantenendo un'autonomia editoriale, politica, artistica. Da giugno 2010 \"\"Frigidaire\" - mensile popolare d'\u00e9lite\" venne edito nuovamente autonomamente in formato tabloid a colori; la redazione ha sede nella cosiddetta Repubblica di Frigolandia a Giano dell'Umbria, ed \u00e8 diretta da Sparagna.\nAutori pubblicati.\nAlcuni dei moltissimi autori (non solo) di fumetti che pubblicarono, e spesso esordirono su \"Frigidaire\" furono Filippo Sc\u00f2zzari, Silvio Cadelo, Marcello Jori, Giorgio Carpinteri, Aldo Di Domenico, Ugo Delucchi, Aldo Ricci (scrittore), Pablo Echaurren, Francesca Ghermandi, Claudio Cicar\u00e8, Paola Ghirotti (fotografa), Massimo Giacon,\nAntonio Carmelo Erotico (fotografo), Nicola Corona, Roberto Grassilli, Lorenzo Mattotti, Rupert Menotti, Giuseppe Palumbo, Marcello Albano, Massimo Semerano, Alberto Rapisarda, Stefano Ricci, Giorgio Turino, Andrea Renzini, Mauro Nobilini, Carlo Pasquini (scrittore), Mario Pischedda (fotografo), Igort, Sebastiano Vilella, Massimo Iosa Ghini, Antonio Contiero, Maurizio Ercole, Massimo Perissinotto, Silvano Brugnerotto, Frago Comics, Fabrizio Fabbri, Giorgio Franzaroli, Maila Navarra, Giuseppe Teobaldelli, Otto Gabos, Ivan Manuppelli (Hurricane), Marino Ramingo Giusti (scrittore), Corrado Costa (poeta, scrittore) Saverio Montella, Mirko Andreoli, Joe Trozky, Gianfranco \"Collirio\" Vanni, Francesco Terenzio, Stickyboy, Adriano de Vincentiis e molti altri.\nUna breve ed intensa storia sperimentale, \"Socrate's Countdown\", fu firmata da Magnus, mentre collaborarono pi\u00f9 o meno regolarmente in coppia i celebri Jos\u00e9 Mu\u00f1oz e Carlos Sampayo."}
{"id": "338512", "revid": "126257", "url": "https://it.wikipedia.org/wiki?curid=338512", "title": "Clarinato", "text": ""}
{"id": "338518", "revid": "446353", "url": "https://it.wikipedia.org/wiki?curid=338518", "title": "U-Boot Tipo IX", "text": "La U-Boot Tipo IX (in tedesco U-Boot Klasse IX), ufficialmente Typ IX, \u00e8 stata una classe di sommergibili (\"U-Boot\") della \"Kriegsmarine\", impiegati dalla Germania nazista prima e durante la seconda guerra mondiale.\nDerivato dal precedente prototipo Tipo I-A, l'\"U-Boot\" Tipo IX fu ideato come un sommergibile a largo raggio con una maggiore autonomia del pi\u00f9 piccolo Tipo VII. Gli \"U-Boot\" Tipo IX operarono con un raggio talmente ampio da permettere a questi battelli di raggiungere i Caraibi, l'Atlantico meridionale e l'Oceano Indiano. I sommergibili Tipo IX erano naturalmente pi\u00f9 larghi delle varianti Tipo VII, per riuscire a trasportare carburante e provviste sufficienti per operare nei lunghi periodi di pattugliamento. Questo li rese inadatti ad alcuni dei teatri operativi come in particolare il Mar Mediterraneo, dove le grandi dimensioni erano considerate uno svantaggio alla luce della notevole presenza aerea degli Alleati.\nTipo IX-A.\nLa variante originale del Tipo IX, varata per la prima volta nel 1938.\nTipo IX-B.\nQuesto primo miglioramento al Tipo IX sintetizza la storia d'evoluzione di questa classe: principalmente la ricerca di un raggio d'azione il pi\u00f9 esteso possibile. Questa variante, infatti, include una capacit\u00e0 di serbatoi carburante superiore, sacrificando le prestazioni di velocit\u00e0. A parte ci\u00f2, questo modello, varato per la prima volta nel 1938, \u00e8 simile nella maggior parte delle caratteristiche al Tipo IX-A.\nTipo IX-C.\nQuesta seconda variante del Tipo IX estese l'autonomia di questa serie fino alle miglia nautiche, il che fu un miglioramento significativo rispetto ai suoi predecessori. Miglioramenti anche al sistema propulsivo aiutarono a mantenere le prestazioni alla pari dei precedenti Tipo IX. Varato per la prima volta nel 1939, il progetto rimase relativamente stabile per un totale di 54 unit\u00e0 prodotte.\nTipo IX-C/40.\nQuesta fu la variante pi\u00f9 numerosa della serie Tipo IX, con 87 unit\u00e0 completate durante il 1944. Anche se ne erano state ordinate di pi\u00f9, molte furono cancellate per predisporre la produzione del Tipo XXI. Varata per la prima volta nel 1941, questa variante permetteva un raggio d'azione ancora maggiore di quello dei suoi predecessori, anche se era simile a loro per tutte le altre caratteristiche\nTipo IX-D2.\nNella ricerca di un raggio di operazione sempre pi\u00f9 grande, i tedeschi cercarono di portare la serie Tipo IX al massimo con il Tipo IX-D. Fisicamente pi\u00f9 largo dei suoi predecessori, la variante D includeva due gruppi di motori diesel, invece della solita coppia singola. Un gruppo di propulsori era pi\u00f9 piccolo e studiato per basse velocit\u00e0, mentre l'altro era pi\u00f9 grande e poteva spingere la nave alla sua massima velocit\u00e0. Questa disposizione permetteva uno straordinario raddoppio della sua autonomia di viaggio. I motori originali del Tipo IX-D1 ebbero molti problemi e quindi pochi esemplari vennero costruiti; tutti vennero in seguito convertiti in sommergibili da trasporto. Varato per la prima volta nel 1942 con un impianto di propulsione revisionato, il Tipo IX-D2 estese con successo il raggio d'azione dell'arma \"U-Boot\" fino a raggiungere e superare l'Oceano Indiano, conferendo ai tedeschi la capacit\u00e0 di assistere gli alleati giapponesi nel lontano Oriente.\nUn battello di questa tipologia, l'\"U-852\", nel 1944 fu protagonista dell'affondamento del \"Peleus\" e della successiva strage dei naufraghi, unico crimine di guerra compiuto da un sommergibile per cui il comandante, Heinz-Wilhelm Eck, sia stato processato e giustiziato dagli alleati."}
{"id": "338524", "revid": "135224", "url": "https://it.wikipedia.org/wiki?curid=338524", "title": "Maledizione di Tutankhamon", "text": "La Maledizione di Tutankhamon \u00e8 una presunta maledizione che avrebbe colpito inaspettatamente tutti coloro che parteciparono alla spedizione di ricerca dell'archeologo Howard Carter, che port\u00f2 alla scoperta della tomba del faraone Tutankhamon nel 1922, come castigo per la violazione del luogo di sepoltura del sovrano.\nStoria.\nLa tomba venne rinvenuta nella Valle dei Re (e catalogata con il codice KV62) nel 1922, grazie a una spedizione archeologica finanziata da un ricco nobile inglese, Lord Carnarvon.\nLa maledizione di Tutankhamon \u00e8 in realt\u00e0 da considerarsi una trovata pubblicitaria dell'epoca, anche in funzione delle poche notizie che trapelavano sia per la lentezza delle operazioni di \"svuotamento\" della tomba (l'autopsia del faraone risale al 1925, tre anni dopo la scoperta), sia per l'esclusiva mondiale data al \"Times\" di Londra dallo stesso Lord Carnarvon, che tagli\u00f2 fuori tutti gli altri quotidiani dell'epoca da ogni informazione, innescando cos\u00ec una violenta campagna denigratoria nei confronti della scoperta.\nL'unica morte che potrebbe essere fatta coincidere con la scoperta della tomba \u00e8 proprio quella di Lord Carnarvon; essa avvenne tuttavia per cause naturali: nel febbraio 1923, infatti, tre mesi dopo la scoperta, il nobile inglese fu punto da un insetto. Nel clima egiziano, umido e caldo, e su un fisico gi\u00e0 indebolito come il suo (a causa di un incidente stradale nel 1901), ogni piccola infezione poteva risultare fatale; qualche giorno dopo, radendosi la barba, inavvertitamente riapr\u00ec la ferita. L'infezione, nonostante l'immediato trattamento con tintura di iodio, non si fece attendere. Dopo pochissimo tempo il Conte di Carnarvon venne costretto a letto da una fortissima febbre che presto si trasform\u00f2 in polmonite. Mor\u00ec dopo una lunga agonia il 5 aprile del 1923, al Cairo.\nTutte le altre morti dei partecipanti alla scoperta avvennero poi a diversi anni di distanza da quest'ultima, come indicato nella seguente tabella.\nLa stessa Lady Evelyn, figlia di Carnarvon, che partecip\u00f2 attivamente alle fasi iniziali della scoperta della tomba, nata nel 1901, mor\u00ec nel 1980, mentre il medico D.E. Derry, che esegu\u00ec la prima autopsia sul corpo di Tutankhamon, mor\u00ec nel 1969, all'et\u00e0 di 87 anni.\nDelle 26 persone presenti all'apertura della tomba, solo sei morirono nell'arco dei dieci anni successivi; delle 22 presenti all'apertura del sarcofago solo due morirono nei successivi dieci anni mentre delle 10 persone presenti allo sbendaggio della mummia, nessuna morir\u00e0 sempre nei dieci anni successivi a questa operazione."}
{"id": "338572", "revid": "30610", "url": "https://it.wikipedia.org/wiki?curid=338572", "title": "Yvorne", "text": "Yvorne (toponimo francese) \u00e8 un comune svizzero di 1\u00a0058 abitanti del Canton Vaud, nel distretto di Aigle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nA Yvorne c'\u00e8 la sede operativa della EU Business School.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "338586", "revid": "119083877", "url": "https://it.wikipedia.org/wiki?curid=338586", "title": "Biante", "text": "Biografia.\nNacque a Priene, da un certo Teutamo: a questo riguardo gli abitanti della sua citt\u00e0 gli dedicheranno un recinto sacro, detto \"Teutameio\".\nLodato da Ipponatte e da Eraclito, fu brillante oratore e compose anche poesie, tra cui un poema sulla Ionia in duemila versi, citato da Diogene Laerzio, di cui restano i seguenti versi:\nDiceva di preferire giudicare una questione fra due suoi nemici, piuttosto che fra due amici, perch\u00e9 nel primo caso si sarebbe procurato un amico mentre nel secondo caso uno dei suoi amici si sarebbe mutato in nemico. Sosteneva, inoltre, che la cosa pi\u00f9 dolce per gli uomini \u00e8 la speranza e la cosa di cui pi\u00f9 si rallegrano \u00e8 il guadagno; consigliava anche di amare gli altri come se fossimo destinati anche a odiarli, perch\u00e9 la maggior parte degli uomini \u00e8 malvagia.\nGli venne richiesto di scrivere una frase saggia ed esemplare sul frontone del tempio dell'oracolo a Delfi, e lui incise: \u00ab\u039f\u1f31 \u03c0\u03bb\u03b5\u1fd6\u03c3\u03c4\u03bf\u03b9 \u03ba\u03b1\u03ba\u03bf\u03af\u00bb (\"Hoi pl\u00eaistoi kak\u00f3i\", \"la maggioranza \u00e8 cattiva\").\nErodoto narra che fu grazie a un suo intervento che il re della Lidia, Creso, strinse un patto di amicizia con gli Ioni che abitavano le isole.\nMor\u00ec durante un processo in cui aveva difeso un imputato; pronunciato il verdetto di assoluzione, Biante fu trovato morto col capo reclinato sul grembo del nipote.\nMassime.\nDi Biante si tramandano molte massime\u02d0"}
{"id": "338587", "revid": "287204", "url": "https://it.wikipedia.org/wiki?curid=338587", "title": "Kaevee", "text": ""}
{"id": "338589", "revid": "287204", "url": "https://it.wikipedia.org/wiki?curid=338589", "title": "Dessicus", "text": ""}
{"id": "338590", "revid": "2153076", "url": "https://it.wikipedia.org/wiki?curid=338590", "title": "Songs for the Deaf", "text": "Songs for the Deaf (lett. \"Canzoni per sordi\") \u00e8 il terzo album in studio del gruppo musicale statunitense Queens of the Stone Age, pubblicato il 27 agosto 2002 dalla Interscope Records.\nIl disco.\n\"Songs for the Deaf\" \u00e8 l'album che diede piena visibilit\u00e0 ai Queens of the Stone Age. Con la presenza alla batteria di Dave Grohl (Nirvana, Foo Fighters), il disco venne pensato dal chitarrista e cantante Josh Homme come concept album, ispirato dai suoi frequenti viaggi in macchina attraverso il deserto californiano, nel quale la radio della macchina cambiava frequentemente stazione, sintonizzandosi su radio ad ispirazione religiosa o che trasmettevano \"musica orribile\". Il tema delle radio \u00e8 ripreso varie volte durante l'ascolto dell'album. Troviamo infatti intermezzi radiofonici all'interno di molti dei pezzi del disco.\nDal punto di vista musicale, l'album riprende in parte gli stili del precedente \"Rated R\" (2000), con canzoni ora potenti (\"You Think I Ain't Worth a Dollar...\", \"First It Giveth\", \"Go with the Flow\"), ben supportate dal drumming di Grohl, ora psichedeliche (\"The Sky Is Fallin\"', \"God Is in the Radio\").\n\"Songs for the Deaf\" fu il primo disco a regalare ai Queens of the Stone Age un certo successo commerciale, raggiungendo il 17\u00ba posto nella classifica Billboard 200 negli Stati Uniti e il 4\u00ba nella UK Album Chart nel Regno Unito nel 2002. \u00c8 considerato da molti critici il capolavoro della band, nonch\u00e9 uno dei migliori lavori dell'intero panorama stoner.\nFormazione.\nHanno partecipato alle registrazioni secondo le note dell'album:"}
{"id": "338593", "revid": "48318", "url": "https://it.wikipedia.org/wiki?curid=338593", "title": "Gino Fratesi", "text": "Il suo vero nome era Gino Frati.\nNato da famiglia contadina, scopr\u00ec di avere una bella voce durante il servizio militare a Napoli e decise di studiare canto lirico.\nIl suo debutto artistico avvenne il 6 maggio 1934 con \"Lucia di Lammermoor\" di Gaetano Donizetti al \"Teatro Dante\" (oggi Teatrodante Carlo Monni) della sua cittadina natale. La sua carriera si svolse fino al 1952 attraverso i maggiori teatri lirici italiani (la Scala di Milano, Opera di Roma, Teatro Regio di Parma, Teatro Comunale di Firenze, Petruzzelli di Bari, Massimo di Palermo) e con tourn\u00e9e in Spagna (da ricordare una rappresentazione davanti al generale Francisco Franco), Croazia, Libia, Egitto (da ricordare un concerto alla corte di Re Faruk), Stati Uniti e Canada.\nLa sua carriera artistica lo vide interpretare diversi ruoli classici della lirica italiana: fu Alfredo Germont in \"La Traviata\", accanto a mitiche \"Violetta\" come Gilda Dalla Rizza, Magda Olivero, Lina Pagliughi, Mafalda Favero, Maria Caniglia, Gina Cigna e Margherita Carosio; Mario Cavaradossi in \"Tosca\"; Pinkerton in \"Madama Butterfly\"; Rodolfo in \"La boh\u00e8me\"; Turiddu in \"Cavalleria rusticana\"; il Duca di Mantova in \"Rigoletto\"; Edgardo in \"Lucia di Lammermoor\" e Federico in \"L'Arlesiana\" (lo stesso compositore Francesco Cilea lo defin\u00ec \"il mio miglior Federico\").\nGino Fratesi fu anche partner di grandi soprano come Toti Dal Monte, Cloe Elmo, Iva Pacetti, Augusta Oltrabella, Mercedes Capsir; cant\u00f2 con i baritoni Carlo Tagliabue, Mariano Stabile, Rolando Panerai, Enzo Mascherini, Titta Ruffo, e fu diretto anche da \"bacchette\" come Gavazzeni, Votto e Serafin.\nDa ricordare anche l'interpretazione di alcune \"prime assolute\" di opere come \"Cecilia\" di Don Licinio Refice (1937); \"Ginevra degli Almieri\" di Mario Peragallo (1938); e dell'oratorio \"Saint Frances of Assisi\" di Teodosio Longo (1947)."}
{"id": "338594", "revid": "34928", "url": "https://it.wikipedia.org/wiki?curid=338594", "title": "Guanche", "text": ""}
{"id": "338596", "revid": "34928", "url": "https://it.wikipedia.org/wiki?curid=338596", "title": "Guanches", "text": ""}
{"id": "338597", "revid": "34928", "url": "https://it.wikipedia.org/wiki?curid=338597", "title": "Guanchos", "text": ""}
{"id": "338598", "revid": "111478683", "url": "https://it.wikipedia.org/wiki?curid=338598", "title": "Aigle", "text": "Aigle (toponimo francese; in tedesco \"Aelen\", desueto) \u00e8 un comune svizzero di 9\u00a0961 abitanti del Canton Vaud, nel distretto di Aigle del quale \u00e8 capoluogo.\nStoria.\nLa cittadina appartenne ai Savoia . Dal suo territorio nel 1828 \u00e8 stata scorporata la localit\u00e0 di Corbeyrier, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nAigle sorge al centro di un'importante zona vinicola.\nInfrastrutture e trasporti.\nIl comune \u00e8 facilmente raggiungibile con le vie di comunicazione stradali e ferroviarie.\nStrade.\nAigle direttamente situato sulla strada principale che collega Vevey a Martigny nel Canton Vallese. Da Aigle parte la strada principale 11 per il Col des Mosses. L'entrata autostradale per la A9 (Losanna-Sion), aperta nel 1975 e che attraversa il comune, si trova a 3\u00a0km dal centro. .\nFerrovie.\n venne inaugurata la tratta Villeneuve-Bex della linea ferroviaria che collega Losanna a Sion e con essa anche la stazione ferroviaria di Aigle. Oltre alle Ferrovie Federali Svizzere, tre ferrovie private, ora fuse nei Transports Publics du Chablais, hanno il loro capolinea ad Aigle: la ferrovia Aigle-Leysin (), la ferrovia Aigle-Ollon-Monthey-Champ\u00e9ry (dal 2 aprile 1907) e della ferrovia Aigle-S\u00e9pey-Diablerets (dal 22 dicembre 1913).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nDal 1990 sede dell'Unione europea di ciclismo, nel 1992 Aigle \u00e8 stata scelta come sede dell'Unione Ciclistica Internazionale; nel 2004 sono stati costruiti un velodromo di 200 metri e il nuovo World Cycling Centre."}
{"id": "338601", "revid": "729019", "url": "https://it.wikipedia.org/wiki?curid=338601", "title": "Leysin", "text": "Leysin (toponimo francese) \u00e8 un comune svizzero di 4\u00a0172 abitanti del Canton Vaud, nel distretto di Aigle.\nGeografia fisica.\nLeysin \u00e8 situato in altura sopra Aigle e la valle del Rodano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLeysin \u00e8 una localit\u00e0 turistica, sviluppatasi come centro di cura dal XIX secolo alla met\u00e0 del XX secolo; dagli anni 1950 si \u00e8 sviluppata come stazione sciistica e localit\u00e0 di villeggiatura estiva.\nInfrastrutture e trasporti.\nLeysin \u00e8 servito dall'omonima stazione, capolinea della ferrovia Aigle-Leysin.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nLeysin \u00e8 sede della squadra di hockey su ghiaccio Hockey Club Leysin e ha ospitato il Campionato Internazionale 1910-1911."}
{"id": "338609", "revid": "111373", "url": "https://it.wikipedia.org/wiki?curid=338609", "title": "Vouvry", "text": "Vouvry (toponimo francese) \u00e8 un comune svizzero di 4\u00a0052 abitanti del Canton Vallese, nel distretto di Monthey.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVouvry \u00e8 attraversato dal canale Stockalper, che unisce Collombey-Muraz al Lago di Ginevra. \u00c8 servito dall'omonima stazione sulla ferrovia Saint-Gingolph-Saint-Maurice.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "338610", "revid": "1516566", "url": "https://it.wikipedia.org/wiki?curid=338610", "title": "Colomba (araldica)", "text": "In araldica la colomba, uccello caro a Venere e dai noti riferimenti evangelici, \u00e8 simbolo di \"amore casto e puro\", di \"pace coniugale\", di \"animo semplice e buono\" e di \"dolcezza\". La colomba \u00e8 stata spesso assunta nello stemma da chi voleva esprimere gratitudine per essere stato salvato in una mischia.\nNell'araldica francese si trova frequentemente la cosiddetta \"colomba dello Spirito Santo\" (\"colombe du Saint-Esprit\") rappresentata posta in palo e con le ali spiegate, vista dal dorso e volante verso la punta; talora questa colomba porta nel becco un ramoscello d'ulivo o la Santa Ampolla."}
{"id": "338611", "revid": "1305772", "url": "https://it.wikipedia.org/wiki?curid=338611", "title": "Thaksin Shinawatra", "text": "Fu deposto dalla carica di primo ministro dopo 5 anni di servizio dal colpo di Stato del 2006. Accusato di corruzione e abuso di potere, ha da allora quasi ininterrottamente vissuto in esilio soprattutto a Londra e a Dubai. Nell'ottobre del 2008, fu condannato in contumacia a due anni di carcere per crimini collegati al conflitto di interessi. Il 17 marzo 2010, il governo del Montenegro ha annunciato di avergli conferito la cittadinanza del paese.\nAlbero genealogico.\nIl quadrisavolo di Thaksin, Seng Sae Khu, era un immigrato cinese di etnia hakka proveniente da Meizhou, nel Guangdong, che arriv\u00f2 in Siam nel 1860 e si stabil\u00ec a Chiang Mai nel 1908, dove si arricch\u00ec allevando bestiame. Il figlio maggiore di Seng, Chiang Sae Khu, nacque nel 1890 e spos\u00f2 la thailandese Saeng Somna da cui ebbe 12 figli, tra i quali Sak, che adott\u00f2 il cognome thailandese Shinawatra (letteralmente: \"fa bene di abitudine\") nel 1938, e il resto della famiglia ne segu\u00ec l'esempio. Due dei figli di Sak divennero generali del Reale Esercito Siamese. Chiang si dedic\u00f2 al commercio della seta per poi passare alla produzione industriale fondando la \"Shinawatra seta thai\", che divenne un colosso commerciale garantendo grandi ricchezze alla famiglia.\nIl quarto figlio di Chiang fu Lert, il padre di Thaksin, che nacque a Chiang Mai nel 1919 e spos\u00f2 Yindii Ramingwong, figlia della principessa Jantip Na Chiang Mai, membro della casa reale Lanna. Lert apr\u00ec diverse attivit\u00e0 commerciali ed agricole nel Distretto di San Kamphaeng. A 48 anni entr\u00f2 nel Consiglio Provinciale di Chiang Mai e nel 1969 fu eletto per la prima volta nel Parlamento Nazionale, dal quale usc\u00ec nel 1976 al suo secondo mandato ritirandosi dall'attivit\u00e0 politica. La carriera politica fu quindi intrapresa da Suraphan, il fratello di Lert, che giunse a ricoprire la carica di ministro dei Trasporti. L'altro fratello Sujate divenne sindaco di Chiang Mai.\nNote biografiche.\nThaksin nacque a San Kamphaeng, nella Provincia di Chiang Mai, quando la grande famiglia Shinawatra era gi\u00e0 una delle pi\u00f9 ricche ed influenti della regione. Visse nel villaggio di San Kamphaeng fino all'et\u00e0 di 15 anni, poi si trasfer\u00ec a Chiang Mai per studiare al Montfort College. All'et\u00e0 di 16 anni, contribu\u00ec a gestire uno dei cinema di propriet\u00e0 del padre. Nel 1980 spos\u00f2 Potjaman Damapong, membro di una delle famiglie pi\u00f9 importanti di Chiang Mai, dalla quale ebbe il figlio Panthongtae e le figlie Pintongtha e Peathongtarn. Nell'agosto 2008 i coniugi Shinawatra scelsero la via dell'esilio dopo essere stati accusati di corruzione e divorziarono nel novembre dello stesso anno. Negli anni successivi Thaksin rimase a vivere all'estero e, dopo che le autorit\u00e0 thailandesi annullarono il suo passaporto, dal 2010 pot\u00e9 seguire i propri affari in giro per il mondo con un passaporto montenegrino.\nStudi e carriera nella polizia.\nThaksin Shinawatra frequent\u00f2 la scuola di preparazione per le accademie delle forze armate, al termine della quale fu ammesso all'Accademia dei cadetti della polizia thailandese. Dopo aver ottenuto la laurea nel 1973, entr\u00f2 nella Reale Polizia Thailandese. Consegu\u00ec un master universitario in Giustizia Criminale alla Eastern Kentucky University degli Stati Uniti nel 1975, e al ritorno in Thailandia insegn\u00f2 nella Accademia di Polizia prima di essere assunto con incarichi speciali alle dipendenze del primo ministro Seni Pramoj. Nel 1978 ottenne un dottorato nella stessa materia alla Sam Houston State University del Texas. Dopo il nuovo ritorno in Thailandia divenne sovrintendente nel dipartimento di politica e pianificazione della polizia metropolitana, In questo periodo riprese ad insegnare in vari istituti di polizia a si appassion\u00f2 di tecnologia informatica. Quando diede le dimissioni nel 1987, era arrivato al grado di tenente colonnello e lasci\u00f2 la polizia per dedicarsi all'attivit\u00e0 nel ramo informatico che aveva aperto con la moglie Potjaman Damapong, figlia e sorella di generali di polizia.\nAttivit\u00e0 imprenditoriale.\nInizi\u00f2 la carriera di imprenditore quando era ancora nella polizia, con l'aiuto della moglie, aprendo attivit\u00e0 nel settore della seta e del cinema che si rivelarono infruttuose e che dovette chiudere. Nel 1981 fond\u00f2 la ICSI, azienda in seguito ribattezzata Shinawatra Computers che forniva computer in leasing ad agenzie di Stato. Quando cominci\u00f2 ad avere discreti profitti, l'azienda ebbe gravi perdite nel 1984 con la svalutazione del baht. Nel 1986 stipul\u00f2 un contratto di fornitura di computer a uffici di polizia che rimise in sesto le sue finanze e quello stesso anno la sua nuova azienda Paclink ottenne, assieme a un partner statunitense, la prima concessione governativa nelle telecomunicazioni. Era un momento di evoluzione del mercato informatico nel paese e di apertura ai privati da parte delle due aziende di telefonia di Stato, la Communications Authority of Thailand (CAT) e la Telephon Of Thailand (TOT), tradizionalmente in mano ai militari. Disaccordi con il partner lo portarono a uscire dalla joint venture ma si era radicata in lui la convinzione che la tecnologia wireless offrisse grandi opportunit\u00e0 e si lanci\u00f2 in diverse attivit\u00e0 nel settore senza ottenere inizialmente risultati apprezzabili.\nNel 1988 ebbe fine l'egemonia dei militari nel governo con le prime elezioni dal 1976, dopo 12 anni di dittatura. Sia la CAT che la TOT videro al proprio interno molti dei posti di comando assegnati a uomini d'affari. Thaksin seppe trarre vantaggio dalle proprie conoscenze e doti diplomatiche, tra le molte nuove concessioni di monopolio, la Paclink di Thaksin si aggiudic\u00f2 quelle di paginazione e telefonia mobile della TOT, offrendo prezzi al pubblico minori di quelli offerti dalla concorrenza. Fu l'inizio della sua scalata al successo, nel 1992 i profitti furono di 445 milioni di baht e nel 1995 di 3 miliardi. Tra il 1988 e il 1991 gli furono assegnate 7 delle 22 concessioni delle telecomunicazioni messe in vendita dal governo. Nel 1989, grazie ai suoi contatti presso l'ufficio del primo ministro, fond\u00f2 il canale della televisione via cavo IBC, che ebbe scarsa fortuna e si sarebbe fuso in seguito con i canali della UTV. Nello stesso periodo gli fu assegnato il contratto per la produzione delle pagine bianche e delle pagine gialle, inizi\u00f2 inoltre la vendita di telefoni cellulari. Secondo quanto riport\u00f2 nel proprio sito internet, tra i segreti del suo successo vi furono la capacit\u00e0 di prendere decisioni improvvise al momento giusto e la volont\u00e0 di rischiare investimenti in nuovi settori, che gli valsero l'assegnazione di diversi premi in Asia per le sue doti di imprenditore nel 1992 e 1993.\nSempre nel 1989 ottenne per le proprie aziende le concessioni di 15 anni per la Digital Paging Srvice (paginazione) e di 10 anni per la Shinawatra Telecom (data net). Nel 1990 la sua Advanced Info Service (AIS) ebbe una concessione di 20 anni sia per la telefonia mobile che per le carte telefoniche, mentre la Fonepoint ne ebbe una di 10 anni per i punti di telefonia pubblica. Alla Shinawatra Satellite fu concesso nel 1991 per 30 anni il monopolio del suo primo satellite, lanciato nel dicembre 1993. In quegli anni increment\u00f2 ulteriormente gli introiti facendo quotare in borsa queste aziende. L'AIS si espanse in breve tempo diventando la maggiore azienda thailandese del settore e fu il primo operatore ad utilizzare le frequenze GSM 900 nel paese. Con l'avvento della tecnologia digitale, Thaksin fu in grado di espandere i suoi interessi nelle televisioni in Laos e Cambogia, e quelli nella telefonia in Laos, Cambogia, Filippine e Gujarat. Sia l'AIS che altre aziende collegate entrarono a far parte della Shin Corporation, controllata dallo stesso Thaksin.\nCon il momentaneo distacco dei militari dalla scena politica, inoltrarsi nel mondo della telefonia implic\u00f2 l'avvicinamento ai nuovi politici-affaristi incaricati di assegnare le concessioni, sempre pi\u00f9 coinvolti nei grandi profitti che il settore garantiva. Thaksin entr\u00f2 nel 1994 nel Palang Dharma, partito di cui faceva parte il ministro delle Comunicazioni e guidato da Chamlong Srimuang, capo delle rivolte popolari che nel 1992 avevano rovesciato il governo appoggiato dalla giunta militare responsabile del colpo di Stato dell'anno prima.\nAltre aziende guidate da Thaksin furono l'Universit\u00e0 Shinawatra di Pathum Thani, da lui fondata nel 1999, che offriva corsi di ingegneria, architettura e conduzione aziendale, e il canale televisivo iTV, acquistato nel 2000. Diventato uno degli uomini pi\u00f9 ricchi del paese, le accuse rivoltegli riguardanti il conflitto di interessi lo costrinsero a trasferire la propriet\u00e0 della Shin Corporation alla propria famiglia. L'ex moglie Potjaman \u00e8 sempre stata il suo principale supporto nella vita politica e negli affari.\nNel giugno 2007 la societ\u00e0 \"UK Sport Investments\", controllata dall'ex premier thailandese, rilev\u00f2 la societ\u00e0 calcistica britannica del , che fu costretta a vendere nell'agosto del 2008 all'Abu Dhabi United Group for Development and Investment (Abug). La vendita fu indotta dalla problematica situazione legale della famiglia in Thailandia, che avrebbe portato alla confisca di gran parte dei beni, alle condanne nei tribunali dei coniugi Shinawatra, alla revoca del passaporto e del visto di soggiorno nel Regno Unito. Negli anni successivi ha spesso girato il mondo per seguire i propri affari, e tra i settori in cui ha investito i propri capitali vi \u00e8 la biomedicina.\nEntrata in politica.\nEntr\u00f2 per la prima volta in politica nel 1994, quando accett\u00f2 l'offerta di diventare ministro degli Esteri nel governo di Chuan Leekpai del Partito Democratico. L'anno dopo divenne il leader del partito Palang Dharma che conquist\u00f2 un seggio alle elezioni e serv\u00ec per un breve periodo come vice-primo ministro nel governo di coalizione di Banharn Silpa-archa, incarico che torn\u00f2 a ricoprire nel 1997 nell'esecutivo del primo ministro Chavalit Yongchaiyudh.\nGrazie al successo ottenuto come imprenditore e come politico, ricevette il supporto di molti influenti personaggi del mondo degli affari thailandese e il 15 luglio 1998 fece registrare insieme ad altri 22 membri fondatori il partito Thai Rak Thai (TRT), di cui fu la guida indiscussa. Si cre\u00f2 un seguito di sostenitori nel nord e nel nordest del paese, che diventarono le roccaforti di TRT. In virt\u00f9 delle risorse di cui disponeva fu in grado di finanziarsi campagne elettorali particolarmente dispendiose e sofisticate, che gli avrebbero in seguito attirato le accuse di aver comprato voti. Il partito fu in grado di conquistare il potere grazie alle novit\u00e0 imposte dalla Costituzione del 1997 - stilata in un periodo in cui i militari erano rimasti ai margini della vita politica - che spian\u00f2 la strada alla possibilit\u00e0 di avere elezioni compiutamente democratiche.\nCondotta di governo.\nPrimo mandato.\nFu eletto premier dopo le elezioni del 2001, quando il TRT ottenne 248 dei 500 seggi sconfiggendo il Partito Democratico (PD) dei conservatori e Thaksin si pose alla guida del governo di coalizione formato con i partiti Nuova Aspirazione e Nazione Thai. Diede luogo ad una svolta (definita di \"diplomazia populista\") sia nella politica interna che in quella estera del Paese. Tra i provvedimenti che lo resero pi\u00f9 popolare, vi furono la concessione di prestiti a basso interesse per i contadini, la legge che garantiva accesso ai servizi sanitari a prezzi ridotti e i massicci investimenti nell'istruzione pubblica. Fu rilanciata l'economia del paese, che era stata messa a dura prova con la crisi finanziaria asiatica del 1997/1998. Il governo ebbe anche apprezzamenti per il modo in cui gest\u00ec gli aiuti per le vittime del terremoto e maremoto dell'Oceano Indiano del 2004 che colp\u00ec la costa occidentale nel sud del paese.\nDurante il suo governo, si registr\u00f2 un irrigidimento della repressione nel paese. Particolarmente brutali e oggetto di severe critiche furono la campagna del suo governo contro gli spacciatori di droga nel 2003, con l'esecuzione extra-giudiziaria di oltre sospetti, e quella per reprimere l'insurrezione nella Thailandia del Sud, quando nel solo incidente di Tak Bai 85 civili persero la vita per il feroce intervento dell'esercito. Ricevette inoltre critiche nel 2003 per aver occultato le notizie relative alla diffusione in Thailandia dell'influenza aviaria.\nIl partito trasse vantaggio dalle politiche in favore delle masse meno abbienti, che erano state le pi\u00f9 colpite dalla crisi finanziaria asiatica. La gestione del potere fu mirata anche nell'intaccare gli interessi delle vecchie \u00e9lite di Bangkok legate ai militari e alla monarchia, consolidatesi negli anni settanta. L'opposizione fu messa ai margini del dibattito parlamentare, alleati di Thaksin furono inseriti in posti di comando nevralgici della polizia, dell'esercito, della commissione elettorale e della Corte costituzionale. Fin dall'inizio si cre\u00f2 una frattura tra la nuova e la vecchia classe politica, che avrebbe generato un drammatico conflitto ultradecennale anche tra la popolazione. Si scaten\u00f2 anche una competizione per ingraziarsi l'elettorato e Thai Rak Thai ne usc\u00ec vincitore con le sue politiche populistiche in favore dei poveri e del ristabilimento dell'ordine. Nel corso degli anni il partito vide coesistere al suo interno diverse fazioni e differenti ideologie, spesso fra loro in antitesi, come il nazionalismo, il populismo, la socialdemocrazia, il conservatorismo e il liberalismo. Lo storico thai di estrazione marxista Gilles Ji Ungpakorn ha evidenziato lo scollamento tra i vertici del partito, che promossero campagne lesive dei diritti umani e pi\u00f9 volte si proclamarono leali alla monarchia, e buona parte dei militanti di base, che avevano appoggiato il TRT per porre fine a secoli di rigido dominio monarchico e militare nel paese.\nSecondo mandato.\nThaksin fu comunque il primo tra i capi di governo thailandesi a portare a termine il mandato e venne rieletto nelle elezioni legislative del febbraio 2005 con la vittoria schiacciante del suo partito, che si aggiudic\u00f2 374 seggi su 500 in Parlamento lasciando solo 96 seggi al Partito Democratico, il maggiore oppositore. Anche la classe media fu colpita dalla pubblicit\u00e0 ininterrotta nei mass media del partito Thai Rak Thai, che sorprendentemente si aggiudic\u00f2 a Bangkok 32 dei 37 collegi elettorali. Solo nelle province del sud il partito venne sconfitto, aggiudicandosi un solo seggio. Fu la prima volta nella storia del paese che un partito si aggiudic\u00f2 la maggioranza assoluta dei seggi e diede vita a un governo monocolore, senza ricorrere a una coalizione di partiti.\nLa scelta di impiegare le forze armate per combattere l'insurrezione nella Thailandia del Sud dei musulmani locali, senza prima cercare una soluzione politica al problema, non fece che aumentare le violenze nella zona, dove tra il 2004 e il 2016 si sarebbero registrati omicidi e ferimenti in attentati. Sia importanti capi militari che la monarchia espressero pubblicamente il loro dissenso e si acu\u00ec la contrapposizione tra i sostenitori di Thaksin da una parte e le \u00e9lite monarchico-conservatici di Bangkok e i militari dall'altra, che stavano perdendo potere e vedevano i loro interessi lesi dalle politiche del TRT. L'opposizione poteva inoltre contare sulla maggior parte dell'elettorato in Thailandia del Sud, di tradizione conservatrice. Il tentativo di Thaksin di creare una dittatura elettorale vide la vecchia classe dominante ricompattarsi e reagire con decisione. Tra le principali accuse rivoltegli vi furono quelle di corruzione e di voler rovesciare la monarchia.\nScandali politici e finanziari.\nThaksin fu coinvolto in un procedimento legale per il conflitto di interessi tra il suo ruolo di primo ministro e le varie attivit\u00e0 finanziarie che conduceva. Gi\u00e0 nel 2001, poco dopo essere stato nominato primo ministro, era stato molto vicino agli arresti e a un bando di 5 anni dalla vita politica con l'accusa di irregolarit\u00e0 nella dichiarazione delle tasse, ma era stato assolto. I suoi avversari politici sostennero che corruppe la corte giudicante e manipol\u00f2 le indagini. A propria difesa, Thaksin dichiar\u00f2 che il conflitto d'interessi dipese solo da una sua distrazione. Un altro scandalo riguardante la sua vita politica fu l'appoggio che diede al cugino Chaiyasit Shinawatra per la promozione da semplice comandante a generale di un piccolo distretto militare.\nLe opposizioni gridarono allo scandalo per la vendita alla fine del 2005 a un'azienda di Singapore delle azioni della Shin Corporation, la maggiore azienda thai nel ramo delle telecomunicazioni facente capo alla famiglia Shinawatra, sostenendo che era stato svenduto un patrimonio nazionale e che la famiglia non aveva pagato le tasse relative alla vendita. Si scaten\u00f2 una grande ondata di proteste anti-Thaksin monopolizzate dalle Camicie gialle della neonata Alleanza Popolare per la Democrazia, che il governo non riusc\u00ec a controllare. Ma il partito poteva contare sulla forza del proprio elettorato e furono quindi indette nuove elezioni per l'aprile 2006 alle quali non si presentarono le opposizioni. I risultati furono quindi dichiarati invalidi dalla Corte suprema.\nColpo di Stato, estromissione dal potere e primo esilio.\nNel periodo successivo le imponenti manifestazioni anti-governative continuarono e Thaksin rimase alla guida di un governo provvisorio fino al 19 settembre 2006, quando fu deposto da un colpo di Stato incruento mentre era a una riunione dell'ONU a New York. La giunta militare proclam\u00f2 la legge marziale, fu sospesa la costituzione del '97 e destituiti Parlamento, governo e Corte costituzionale. Il generale Surayud Chulanont fu posto a capo di un governo ad interim. Furono incarcerati molti dei vertici del partito, che fu provvisoriamente affidato a Chaturon Chaisang.\nDopo il golpe, Thaksin rimase a vivere in esilio all'estero e annunci\u00f2 il proprio ritiro dalla politica. Nel maggio del 2007 il partito fu dissolto dalla nuova Corte costituzionale, che impose inoltre il divieto di partecipare alla vita politica per i cinque anni successivi a 118 dei suoi membri, compreso Thaksin. In giugno il governo militare fece congelare i beni della famiglia Shinawatra. La nuova Costituzione caldeggiata dai militari fu approvata da un referendum popolare nell'agosto successivo.\nGoverno del Partito del Potere Popolare, suo alleato.\nNel periodo tra il colpo di Stato e le elezioni fissate per il dicembre 2007 fu fatto un lavoro capillare per distruggere il potere di Thaksin e fu quindi una sorpresa la vittoria nelle consultazioni della coalizione guidata dal Partito del Potere Popolare (PPP), in cui figuravano molti ex aderenti che non erano stati interdetti del disciolto Thai Rak Thai. Il PPP appoggiava la politica e gli interessi di Thaksin e il suo leader Samak Sundaravej fu nominato primo ministro. Il suo programma auspicava la trasformazione della Thailandia in una moderna monarchia costituzionale di tipo nord europeo, con uno Stato sociale pi\u00f9 attento ai bisogni dei ceti pi\u00f9 poveri. Fu progettata una riforma agraria a beneficio dei contadini ed altre importanti riforme di tipo politico tra cui quella del sistema elettorale, che penalizzava la partecipazione attiva alla vita politica nazionale di gran parte della popolazione thailandese, specie quella degli strati medio-bassi.\nTra gli ostacoli pi\u00f9 grandi di questi progetti vi furono le grandi manifestazioni dell'opposizione e la magistratura, che aveva ottenuto grandi poteri con la nuova Costituzione e ben presto inizi\u00f2 a muoversi contro il governo. Fu nominata una commissione per investigare sulle elezioni che nel giro di un mese denunci\u00f2 per brogli elettorali diversi deputati del PPP, tra cui il vice di Samak. I membri della Corte costituzionale erano noti oppositori di Thaksin e vicini alle posizioni dell'esercito. L'esercito protesse il Comitato per il controllo degli assetti finanziari, un'emanazione della giunta militare il cui operato ebbe come principali bersagli Thaksin e i suoi alleati.\nRitorno in Thailandia, procedimenti giudiziari e nuovo esilio.\nThaksin dal suo esilio britannico era rimasto una figura centrale della politica nazionale e fece ritorno in patria dopo le elezioni per rispondere delle accuse di corruzione rivoltegli in quel periodo, credendo che si risolvessero con un nulla di fatto, ma non aveva previsto il potere di cui disponeva la magistratura. Fu preceduto dalla moglie, che in gennaio fu arrestata all'arrivo a Bangkok e rilasciata su cauzione. Thaksin giunse il 28 febbraio dopo 17 mesi di esilio e dichiar\u00f2 di non voler rientrare in politica. In marzo si dichiar\u00f2 non colpevole in un caso di corruzione e la Corte suprema gli concesse di tornare in Inghilterra per un mese invitandolo a ripresentarsi l'11 aprile. In giugno gli fu negato il permesso di andare in Cina e nel Regno Unito, dato l'approssimarsi del processo, e gli fu ordinato di consegnare il passaporto. Quello stesso mese furono resi noti i risultati delle indagini su Thaksin della Commissione per il controllo degli assetti finanziari, che gli imput\u00f2 15 diverse irregolarit\u00e0. A nulla valsero le critiche secondo cui questa commissione suggeriva alla magistratura le azioni legali da intraprendere senza esaminare le prove e i testimoni in favore degli accusati. In luglio la Corte suprema assunse la giurisdizione su un ulteriore caso di corruzione a suo carico e si impegn\u00f2 a studiare un caso di infrazione alle leggi contro il gioco d'azzardo commessa da Thaksin e altri parlamentari nel 2003.\nIl 31 luglio 2008, il tribunale di Bangkok condann\u00f2 la moglie e il cognato a tre anni di carcere per evasione fiscale in relazione a fatti del 1997. Entrambi i coniugi rimasero in libert\u00e0 dopo aver pagato le cauzioni e riuscirono a recarsi in Cina per assistere alle Olimpiadi di Pechino. Thaksin non sarebbe pi\u00f9 tornato in Thailandia ma rimase comunque sempre in una posizione dominante nella politica nazionale tenendosi in contatto con i propri alleati e sostenitori. Nell'agosto del 2008 lui e la moglie tornarono ad usufruire dell'ospitalit\u00e0 concessa dal governo britannico.\nRiuscirono cos\u00ec a sfuggire al mandato di arresto per corruzione spiccato nei loro confronti in quel periodo in merito a un acquisto di terreni pubblici nel 2003. Il 25 agosto un tribunale dispose il sequestro di una cifra equivalente a 2 milioni di dollari dal patrimonio dell'ex premier. Thaksin sostenne che nei processi a loro carico i verdetti erano gi\u00e0 stati decisi a priori, e che la magistratura era manipolata da un gruppo che voleva disfarsi politicamente degli Shinawatra senza rispettare le leggi e i princ\u00ecpi internazionali di giustizia. Il processo si sarebbe concluso il successivo 21 ottobre, quando la Corte suprema lo riconobbe colpevole di conflitto d'interessi e lo condann\u00f2 in contumacia alla pena di due anni, scagionando la moglie. In novembre gli fu revocato il visto britannico e la settimana dopo i coniugi divorziarono a Hong Kong. In seguito l'ex moglie ritorn\u00f2 in Thailandia per difendersi dalle imputazioni a proprio carico, mentre Thaksin si trasfer\u00ec a Dubai. Nel 2019, re Vajiralongkorn avrebbe preso provvedimenti a riguardo della condanna del 2008 privando Thaksin delle onorificenze reali ricevute.\nClamorose proteste delle opposizioni.\nIl ritorno di Thaksin era stato accompagnato dalle massicce manifestazioni antigovernative delle Camicie gialle dell'APD, che erano tornate a scendere in piazza in maggio dopo la proposta del governo di cambiare la nuova Costituzione. Fu anche criticata la gestione della crisi relativa ai territori contesi con la Cambogia del Tempio Preah Vihear. In giugno le proteste ebbero nuovo slancio con i risultati delle indagini su Thaksin della Commissione per il controllo degli assetti finanziari e con la sentenza di tre anni di detenzione per la moglie.\nDurante tutto il periodo di crisi rimasero sostanzialmente impunite le azioni violente di cui si resero responsabili i membri dell'APD, che una volta fermati dalle forze dell'ordine venivano scagionati o rilasciati su cauzione e potevano tornare in prima linea nelle dimostrazioni. Il 26 agosto le Camicie gialle occuparono il palazzo di governo, bloccando l'esecutivo, attaccarono la sede dell'emittente televisiva National Broadcasting Services of Thailand e gli uffici di tre ministri, bloccarono inoltre alcune delle maggiori arterie stradali della capitale. Nei giorni successivi vi furono agitazioni tra i ferrovieri e un breve blocco degli aeroporti di Hat Yai, Phuket e Krabi.\nNel frattempo cominciarono a riunirsi nella centrale piazza Sanam Luang i sostenitori di Thaksin, le Camicie rosse, e agli inizi di settembre vi furono i primi scontri con le camicie gialle della APD con il bilancio di un morto e 43 feriti. Il primo ministro Samak dichiar\u00f2 lo stato di emergenza per Bangkok il mattino dopo. L'iniziativa sollev\u00f2 critiche e provoc\u00f2 le dimissioni del ministro degli Esteri Tej Bunnag, che si disse contrario a provvedimenti cos\u00ec drastici. Il 9 settembre 2008, la Corte costituzionale dichiar\u00f2 il primo ministro Samak colpevole di conflitto d'interessi e dispose la sua rimozione dall'ufficio. Il 14 settembre fu revocato lo stato di emergenza. Il 17 settembre il governo fu affidato a Somchai Wongsawat, vice-primo ministro di Samak e cognato di Thaksin.\nIl 7 ottobre i dimostranti dell'APD circondarono il Parlamento e impedirono alla legislatura di riunirsi per presenziare al discorso con cui Somchai Wongsawat avrebbe presentato i suoi programmi; negli scontri con la polizia che seguirono perse la vita una Camicia gialla e vi furono oltre 100 feriti. L'operato della polizia ricevette aspre critiche e si avviarono indagini per scoprire i responsabili. I dimostranti cinsero quindi d'assedio la caserma della polizia vicino alla sede del governo, dove nuovi scontri con le forze dell'ordine provocarono la morte di una manifestante e nuovi feriti. Ai funerali del 13 ottobre della donna uccisa negli scontri presenziarono la regina Sirikit, sua figlia la principessa Chulabhorn Walailak, il capo dell'esercito Anupong Paochinda, il leader dell'opposizione Abhisit Vejjajiva e altre personalit\u00e0, ma nessuno in rappresentanza della polizia. Era da 10 anni che nessun membro della famiglia reale presenziava a funerali di manifestanti uccisi, fatto che fu considerato indicativo della volont\u00e0 della famiglia reale in un momento di tensione irrisolta. Le proteste si intensificarono a fine ottobre dopo la condanna a due anni di carcere di Thaksin.\nBlocco degli aeroporti di Bangkok e scioglimento del partito da parte della Corte costituzionale.\nUno dei momenti pi\u00f9 gravi e decisivi della crisi fu l'occupazione degli aeroporti Suvarnabhumi e Don Mueang di Bangkok il 25 novembre. Le azioni furono precedute da altri gravi fatti tra cui un nuovo assedio al Parlamento da parte di sostenitori dell'APD, a cui la polizia non rispose per paura si ripetessero scontri come quelli del 7 ottobre. Decine di migliaia di sostenitori dell'APD andarono a presidiare il vecchio aeroporto Don Mueang, alla periferia nord, nel cui edificio per VIP era in programma una seduta del Consiglio dei ministri che fu quindi rinviata. In serata fu occupato anche il nuovo aeroporto Suvarnabhumi, dove migliaia di dimostranti dell'APD eressero barricate sulle strade e presidiarono l'interno della struttura.\nPoche ore dopo il blocco di Suvarnabhumi, la Corte costituzionale annunci\u00f2 l'imminente processo per lo scioglimento dei partiti di governo coinvolti nei presunti brogli elettorali, sollecitando la consegna di prove a riguardo entro le ore successive. Nei giorni successivi i voli sostitutivi furono organizzati dagli aeroporti di U-Tapao, Phuket e Chiang Mai, dove nel frattempo era arrivato il primo ministro che aveva deciso di gestire la crisi da quella citt\u00e0, tradizionale roccaforte di Thaksin. Il capo dell'esercito Anupong chiese pubblicamente al governo di dimettersi e non interveniva in suo appoggio. Il 2 dicembre 2008 giunse la sentenza della Corte costituzionale che riconobbe fondate le accuse di frode elettorale sostenute dalla Commissione elettorale; sciolse i partiti della coalizione Partito del Potere Popolare, Nazione Thai e Matchima, e revoc\u00f2 i diritti politici di altri 109 dirigenti del partito, infliggendogli l'interdizione dalla politica per 5 anni.\nGoverno ai conservatori e proteste del FUDD, movimento pro-Thaksin.\nMolti dei deputati della coalizione di governo furono convinti ad entrare nel Partito Democratico che era stato all'opposizione e che, il 15 dicembre 2008, fu in grado di far nominare primo ministro il proprio leader Abhisit Vejjajiva, senza passare per nuove elezioni. Gli eventi furono ritenuti anti-costituzionali dai sostenitori di Thaksin, le Camicie rosse del movimento Fronte Unito per la Democrazia contro la Dittatura, che iniziarono a contestare la manovra con cui era stato insediato il governo di Abhisit e chiesero che venisse fissata la data di nuove elezioni. Le dimostrazioni delle Camicie rosse furono contro il governo di Abhisit e contro l'ex primo ministro e capo del Consiglio Privato del re, il generale Prem Tinsulanonda, ritenuto da Thaksin il responsabile del colpo di Stato del 2006, di aver manipolato le vicende che portarono alla dissoluzione del PPP e di appoggiare il nuovo governo. Oltre Camicie rosse ne chiesero le dimissioni in una manifestazione dell'aprile 2009. Le imponenti manifestazioni proseguirono a Pattaya, dove le Camicie rosse occuparono il palazzo in cui si doveva tenere il \"summit\" dell'ASEAN, l'organismo che riunisce le nazioni del sud-est asiatico. Il \"summit\" fu rinviato e negli scontri 2 manifestanti persero la vita. Il 15 aprile il passaporto di Thaksin fu revocato dal Ministero degli Esteri thailandese perch\u00e9, secondo le affermazioni di un portavoce, \"il suo ritorno potrebbe nuocere al Paese\".\nIl 26 febbraio 2010, la Corte Suprema thailandese ordin\u00f2 il sequestro di 46 miliardi di baht (pi\u00f9 di 1 miliardo di euro), oltre met\u00e0 del patrimonio dell'ex premier Thaksin Shinawatra, ritenuto colpevole di aver approfittato del suo ruolo politico per arricchirsi personalmente. Qualche giorno dopo ripresero le dimostrazioni del FUDD con rinnovata intensit\u00e0 e si rinnovarono nell'arco di tempo tra marzo e maggio. Particolarmente gravi furono gli scontri del 10 aprile, durante i quali morirono 19 civili, 5 militari e il reporter giapponese della Reuters Hiro Muramoto. La repressione dell'esercito non dissuase le Camicie rosse che continuarono l'agitazione. In maggio, nuovi scontri provocarono la morte dello stratega militare delle Camicie rosse, l'ex maggiore generale dell'esercito thai Khattiya Sawasdipol, chiamato il Comandante Rosso,\nLa morte di Sawasdipol acu\u00ec la tensione. Pochi giorni dopo, l'incursione dell'esercito nella zona occupata dai manifestanti a Bangkok si concluse con la morte di 5 persone, tra cui il giornalista italiano Fabio Polenghi. In quegli stessi giorni, i dimostranti occuparono e diedero alle fiamme diversi edifici legati al potere nella capitale. I disordini si estesero anche a diverse citt\u00e0 del nord e del nord-est, dove furono assaltati diversi palazzi governativi, costringendo il governo a estendere il coprifuoco ad altre 24 citt\u00e0. Altre camicie rosse trovarono la morte in quei giorni intrappolate in un \"wat\" dato alle fiamme a Bangkok. Il bilancio finale dei due mesi di scontri fu di 90 morti e feriti. Abhisit Vejjajiva, da sempre fortemente criticato dai sostenitori di Thaksin, negli ultimi mesi fu osteggiato anche dagli ultra-nazionalisti delle Camicie gialle, che prima l'avevano appoggiato.\nGoverno del Partito Pheu Thai della sorella Yingluck e nuovo colpo di Stato.\nLe elezioni furono fissate per il 3 luglio 2011, e videro il largo successo del partito di opposizione Pheu Thai, che ottenne 265 seggi alla Camera. Il partito era guidato da Yingluck Shinawatra, sorella minore di Thaksin, che divenne il nuovo primo ministro in un governo di coalizione. Dopo alcuni mesi di dure proteste anti-governative, che ne chiedevano le dimissioni perch\u00e9 rappresentava gli interessi del deposto fratello, nel maggio del 2014 Yingluck venne destituita dalla Corte Costituzionale. L'accusa \u00e8 stata \"abuso del potere politico a fini personali\", per aver rimosso dall'incarico nel 2011 l'ex capo del Consiglio di sicurezza nazionale ed averlo sostituito con un proprio parente. Con tale sentenza furono destituiti anche tutti gli altri ministri in carica quando successe il fatto.\nCon l'acutizzarsi della tensione, il 20 maggio 2014 l'esercito dichiar\u00f2 la legge marziale con l'intento di trovare una soluzione alla crisi. Il provvedimento fu l'anticamera del colpo di Stato militare del successivo 22 maggio. La costituzione fu soppressa, il governo \"ad interim\" venne sciolto, entr\u00f2 in vigore il coprifuoco sul territorio nazionale dalle 22 alle 5 e i dimostranti di entrambi gli schieramenti furono dispersi. L'intervento militare avvenne dopo che, a partire dall'inizio delle proteste in novembre, 28 persone avevano perso la vita e 700 erano state ferite in scontri e attentati collegati alle proteste. Si tratta del 19\u00ba tentativo di colpo di Stato nel Paese dopo l'istituzione della monarchia costituzionale nel 1932.\nLa mattina del 23 maggio, il comandante in capo dell'esercito Prayuth Chan-ocha, guida del colpo di Stato, si auto-proclam\u00f2 primo ministro \"ad interim\" della Thailandia e convoc\u00f2 23 \"leader\" politici nazionali nonch\u00e9 114 esponenti delle dimostrazioni dei mesi precedenti. All'incontro partecip\u00f2 Yingluck, che fu tratta in arresto assieme ad alcuni familiari e a molti dei politici ed attivisti presenti, dopo che era stato loro notificato il divieto di lasciare il Paese. Nei cinque anni di dittatura, il Partito Pheu Thai non fu disciolto ma gli fu vietata l'attivit\u00e0 politica fino al 2018. Dopo innumerevoli rinvii, le elezioni politiche si tennero il 24 marzo 2019.\nPolitica della giunta militare dal 2014 per prevenire il ritorno al governo di Thaksin e dei suoi alleati.\nSentendosi defraudati, i capi delle Camicie Rosse preannunciarono la ripresa della lotta per ottenere libere elezioni, ma l'imponente spiegamento di militari sull'intero territorio nazionale e le misure repressive prese dalla giunta resero impossibile qualsiasi forma di organizzazione. L'operato della giunta di Prayuth \u00e8 stato ritenuto da molti governi stranieri un passo indietro nel processo di pace e democratizzazione del Paese, mentre ha creato manifestazioni di giubilo tra i conservatori thailandesi.\nTra i programmi inizialmente prospettati dalla giunta, uno dei pi\u00f9 controversi fu quello relativo all'annunciata riforma della legge elettorale prima delle successive elezioni. Durante le manifestazioni dei conservatori contro il governo di Yingluck Shinawatra, i capi delle opposizioni dichiararono pi\u00f9 volte che l'emanazione di una nuova legge elettorale prima delle consultazioni era il presupposto fondamentale per porre fine alla propria mobilitazione. In particolare, i conservatori chiesero che tale legge escludesse definitivamente la famiglia Shinawatra dal potere.\nIl 22 luglio 2014, su proposta del governo militare, il re promulg\u00f2 la Costituzione provvisoria, che garant\u00ec impunit\u00e0 ed enorme potere ai vertici della giunta. Il 1\u00ba agosto furono nominati i membri di un Parlamento provvisorio, la maggior parte dei quali erano ufficiali dell'esercito e della polizia. Secondo il portavoce della giunta, l'organo legislativo avrebbe dovuto rimanere in carica fino alle nuove elezioni, previste inizialmente per la fine del 2015. Il nuovo Parlamento elesse all'unanimit\u00e0 Prayuth primo ministro della Thailandia il successivo 21 agosto. Nei mesi successivi il Consiglio delle riforme bocci\u00f2 il testo della nuova Costituzione, giudicato poco democratico dai partiti e le elezioni furono pertanto rinviate.\nCon la morte di re Rama IX il 13 ottobre 2016, sal\u00ec al trono il figlio Vajiralongkorn (Rama X), il quale il 6 aprile 2017 controfirm\u00f2 la nuova Costituzione preparata dalla giunta (la 20\u00aa da quando fu introdotta la monarchia costituzionale nel 1932) che aument\u00f2 i poteri della Corte costituzionale di incriminare un civile a capo del governo, autorizz\u00f2 i militari a scegliere tutti i membri del Senato, introdusse il sistema proporzionale con cui fu ridotta l'influenza dei maggiori partiti nelle elezioni ecc. Queste novit\u00e0 furono introdotte per prevenire il ritorno al potere di Thaksin e dei suoi alleati.\nElezioni del 2019.\nDopo innumerevoli rinvii le elezioni si tennero nel marzo 2019. Prayut si candid\u00f2 a primo ministro con il nuovo Partito Palang Pracharath, pur non essendone iscritto, e Phue Thai continu\u00f2 a sostenere la politica di Thaksin. Gruppi per i diritti civili e osservatori politici criticarono il sistema di voto e la Commissione elettorale per i molti errori e irregolarit\u00e0 riscontrate. I 250 membri del Senato, secondo quanto previsto dalla Costituzione, furono scelti dalla giunta. Anche l'esito finale fu aspramente contestato, vi furono diversi rinvii sull'annuncio dei risultati definitivi e politici del Pheu Thai sostennero che vi erano stati brogli e che avrebbero fatto ricorso alla magistratura. Il primo annuncio ufficiale dei risultati parziali fu il 26 marzo, con il Partito Pheu Thai in vantaggio come numero di seggi, con una maggioranza non assoluta, seguito a breve distanza dal Palang Pracharath. Il 27 marzo, i rappresentanti di Pheu Thai e dei partiti del fronte democratico, che insieme avevano ottenuto 255 seggi dei 500 seggi alla Camera, annunciarono di voler formare una coalizione di governo. Anche Prayut afferm\u00f2 di aver vinto le elezioni avendo ricevuto il maggior numero di voti e di avere quindi il diritto di formare il nuovo governo.\nNuovi risultati del voto furono annunciati l'8 maggio, il numero dei seggi assegnati ai partiti differ\u00ec in modo determinante da quello annunciato il 28 marzo. La Commissione elettorale aveva cambiato i criteri per l'assegnazione dei seggi durante la lunga fase di scrutinio con l'autorizzazione della Corte costituzionale. Con il nuovo sistema i partiti del fronte democratico persero 10 seggi, assegnati a partiti minori che si allearono con i partiti pro-giunta militare. Il cambiamento provoc\u00f2 un'aspra contestazione dei partiti del fronte democratico, in particolare Pheu Thai e Futuro Nuovo, che annunciarono di voler ricorrere a ogni possibile via legale per contrastare questo che definirono un abuso dei militari. Il 5 giugno, grazie anche al voto dei 250 senatori scelti dalla giunta militare, il nuovo Parlamento conferm\u00f2 primo ministro Prayut, che ottenne 254 voti dai parlamentari della Camera bassa."}
{"id": "338614", "revid": "339392", "url": "https://it.wikipedia.org/wiki?curid=338614", "title": "Pro wrestling tecniche aeree", "text": ""}
{"id": "338619", "revid": "110157", "url": "https://it.wikipedia.org/wiki?curid=338619", "title": "Bex", "text": "Bex (toponimo francese; in tedesco \"Beis\", desueto) \u00e8 un comune svizzero di 7\u00a0608 abitanti del Canton Vaud, nel distretto di Aigle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBex \u00e8 servito dall'omonima stazione (e da altre secondarie) sulla ferrovia Losanna-Briga, capolinea della ferrovia Bex-Villars-Bretaye.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "338635", "revid": "110157", "url": "https://it.wikipedia.org/wiki?curid=338635", "title": "Gryon", "text": "Gryon (toponimo francese) \u00e8 un comune svizzero di 1\u00a0375 abitanti del Canton Vaud, nel distretto di Aigle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nGryon \u00e8 una localit\u00e0 turistica, sviluppatasi dagli anni 1860; dagli anni 1970-1980 si \u00e8 sviluppata una stazione sciistica nelle localit\u00e0 La Barbouleuse e Les Chaux.\nInfrastrutture e trasporti.\nGryon \u00e8 servito dall'omonima stazione sulla ferrovia Bex-Villars-Bretaye.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "338639", "revid": "110157", "url": "https://it.wikipedia.org/wiki?curid=338639", "title": "Ollon", "text": "Ollon (toponimo francese) \u00e8 un comune svizzero di 7\u00a0503 abitanti del Canton Vaud, nel distretto di Aigle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nOllon \u00e8 un importante centro vitivinicolo del Chiablese; la frazione di Villars-sur-Ollon \u00e8 una stazione sciistica e localit\u00e0 di villeggiatura estiva sviluppatasi a partire dagli anni 1850.\nInfrastrutture e trasporti.\nOllon \u00e8 servito dall'omonima stazione e da altre stazioni secondarie della ferrovia Aigle-Champ\u00e9ry.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nOllon \u00e8 sede della squadra di hockey su ghiaccio Villars Hockey Club."}
{"id": "338640", "revid": "50288", "url": "https://it.wikipedia.org/wiki?curid=338640", "title": "Ljudmila Michajlovna Pavli\u010denko", "text": "Biografia.\nNacque a Belaja Cerkov', il padre era un fabbro di Pietrogrado. La Pavli\u010denko fu una studentessa brillante nei suoi primi anni. Quattordicenne, and\u00f2 a vivere a Kiev, capitale della Repubblica Sovietica d'Ucraina, coi genitori. In quella citt\u00e0 si iscrisse a un'associazione di tiro a segno, e svilupp\u00f2 notevoli capacit\u00e0 di tiro. In quel periodo lavorava come operaia addetta allo sminuzzamento dei minerali alle Industrie Arsenal di Kiev.\nNel giugno del 1941, in un periodo in cui Pavli\u010denko studiava storia alla Universit\u00e0 di Kiev, la Germania nazista mosse guerra all'Unione Sovietica (vedi anche Operazione Barbarossa), in seguito alla quale si arruol\u00f2 quasi immediatamente. All'ufficio arruolamento, richiese di unirsi alla fanteria e di conseguenza fu assegnata alla 25\u00aa Divisione Fucilieri dell'Armata Rossa, e divenne una delle 2000 cecchine sovietiche, di cui solo 500 sopravvissero alla guerra.\nCome tiratrice, uccise i primi due soldati nemici presso Beljajevka, usando un fucile Mosin-Nagant, riadattato per il tiro di precisione con un'ottica da 3.5 ingrandimenti.\nLa soldatessa Pavli\u010denko combatt\u00e9 circa 80 giorni presso Odessa, dove le si attribuirono 187 soldati nemici uccisi e le vennero conferiti svariati avanzamenti di grado. Quando i rumeni presero il controllo della citt\u00e0, la sua unit\u00e0 venne fatta ripiegare per affrontare il nemico a Sebastopoli, in Crimea. Secondo i rapporti del \"Voensovet\" (Stato Maggiore) del Fronte Meridionale sovietico nel maggio 1942, la tenente Pavli\u010denko aveva eliminato 257 soldati tedeschi e dell'Asse, e alla fine del conflitto tale numero aument\u00f2 fino a 309 soldati nemici, tra cui 36 tiratori scelti.\nNel giugno 1942, fu ferita da un colpo di mortaio. Poich\u00e9 ormai era un'eroina, le fu negato il permesso di continuare a combattere meno di un mese dopo la guarigione della ferita, e di conseguenza fu trasferita nelle retrovie. Fu inviata in Canada e negli Stati Uniti per una visita di propaganda, e divenne la prima cittadina dell'Unione Sovietica ad essere ricevuta da un presidente degli Stati Uniti d'America. Franklin D. Roosevelt e sua moglie le diedero il benvenuto alla Casa Bianca, e in seguito la Pavli\u010denko fu invitata da Eleanor Roosevelt in un vero e proprio \"tour\" di conferenze in tutti gli Stati Uniti per raccontare la propria esperienza. Fece un'apparizione alla International Student Assembly a Washington, dove fu acclamata come un'eroina, e si rec\u00f2 a New York per un ciclo di discorsi, interviste e conferenze. In Canada, le fu regalato un fucile Winchester con ottica di precisione, successivamente esposto al Museo Centrale delle Forze Armate, a Mosca.\nDopo la promozione al grado di Maggiore, la Pavli\u010denko non torn\u00f2 in combattimento ma divenne istruttore e addestr\u00f2 centinaia di tiratori sovietici fino alla fine della guerra. Nel 1943 fu insignita della Stella d'Oro di Eroe dell'Unione Sovietica. Dopo la guerra riusc\u00ec a laurearsi all'Universit\u00e0 di Kiev e inizi\u00f2 una carriera come storica. Dal 1945 al 1953, fu assistente ricercatore del Quartier Generale della Marina Sovietica, per il quale partecip\u00f2 a una lunga serie di conferenze e congressi. In seguito fu membro attivo del Comitato Sovietico Veterani di Guerra.\nLjudmila Pavli\u010denko mor\u00ec in seguito ad un ictus il 10 ottobre 1974. Aveva 58 anni. \u00c8 stata sepolta al cimitero di Novodevi\u010dij di Mosca\nVita privata.\nSposata con Aleksej Kitsenko, morto in guerra, ha avuto un figlio diventato poi agente del KGB. Pavli\u010denko ha lottato costantemente con la depressione a causa della perdita del marito, soffrendo anche di disturbi da stress post-traumatico e alcolismo, fattori che si ritiene abbiano contribuito alla sua morte precoce.\nUn secondo francobollo commemorativo dell'Unione Sovietica dedicato a Pavli\u010denko fu stampato nel 1976.\nOpere.\nLjudmila Michajlovna Pavli\u010denko, \"La cecchina dell'Armata Rossa\", traduzione di Kollektiv Ulyanov, Odoya, Citt\u00e0 di Castello 2021.\nNella cultura di massa.\nIl musicista, cantautore, scrittore e folklorista statunitense Woody Guthrie ha composto una canzone (\u201cMiss Pavlichenko\u201d) come tributo ai suoi record durante la guerra e per commemorare la sua visita negli Stati Uniti e in Canada .\nAlla sua vita \u00e8 ispirato il film \"Resistance - La battaglia di Sebastopoli\" del 2015."}
{"id": "338641", "revid": "30610", "url": "https://it.wikipedia.org/wiki?curid=338641", "title": "Doramas", "text": "Biografia.\nOriginario del regno di Telde, apparteneva alla classe sociale degli \"axicatnas\" (rapati), come gli aborigeni delle Canarie chiamavano i loro plebei. Essi dovevano tenere i capelli corti, a differenza dei nobili, che tenevano i capelli lunghi e godevano di altri privilegi. Il nome di Doramas sembra un epiteto, dal significato di \"quello dalla larghe narici\".\nDi fisico robusto, spalle larghe e media statura, Doramas era conosciuto per la sua destrezza nel combattimento e la sua capacit\u00e0 di comando. In battaglia aveva un'enorme spada di legno e usava a mo' di scudo un disco di legno di \"dracaena draco\" bianco, nero e rosso, diviso in settori.\nImprese militari.\nDoramas partecip\u00f2 attivamente alla difesa dell'isola quando la Spagna cominci\u00f2 la sua conquista nel 1478. Fu elevato al rango di nobile dal \"Guanarteme\" (il nome che gli aborigeni davano al loro re) e pass\u00f2 nel regno di G\u00e1ldar, nella parte nord dell'isola. All'epoca l'isola di Gran Canaria era divisa in due regni, Telde a sud e G\u00e1ldar a nord.\nEgli fu a capo delle forze guanci situate nella zona settentrionale dell'isola che opponevano grande resistenza all'invasione rifugiandosi su quel monte che oggi, in sua memoria, si chiama Monte Doramas. I suoi successi al comando dell'esercito canario fecero s\u00ec che venne eletto egli stesso \"guanarteme\", caso unico che si conosca di plebeo giunto a ricoprire tale carica.\nDoramas acquis\u00ec tale fama in guerra che il capitano castigliano Pedro de Vera intraprese una campagna decisiva contro di lui personalmente, attaccandolo sul suo stesso terreno. Il 20 agosto 1481 ebbe inizio un aspro combattimento nella regione di Arucas, nel corso del quale Doramas cadde, ferito da una lancia, e successivamente mor\u00ec. Il cadavere venne decapitato e la sua testa venne esposta nella citt\u00e0 di Las Palmas come monito per la popolazione indigena. Il 30 novembre 1481, nella stessa regione ebbe luogo la Battaglia di Arucas tra i combattenti indigeni e le truppe di Pedro de Vera, che si concluse con la sconfitta e l'annientamento della resistenza isolana.\nIn seguito, Gran Canaria venne incorporata nella Corona di Castiglia il 29 aprile 1483.\nDopo quella guerra, al momento di battezzare i discendenti di certi nobili guanci fu concessa loro la possibilit\u00e0 di mantenere il proprio nome indigeno. Ai discendenti di Doramas \u00e8 stato lasciato il nome di famiglia \"Oramas\", uno dei pochi di origine autenticamente canaria che sussista ancora ai nostri giorni."}
{"id": "338642", "revid": "486946", "url": "https://it.wikipedia.org/wiki?curid=338642", "title": "Ljudmila Pavli\u010denko", "text": ""}
{"id": "338643", "revid": "486946", "url": "https://it.wikipedia.org/wiki?curid=338643", "title": "Pavli\u010denko", "text": ""}
{"id": "338644", "revid": "486946", "url": "https://it.wikipedia.org/wiki?curid=338644", "title": "Pavlichenko", "text": ""}
{"id": "338646", "revid": "72396", "url": "https://it.wikipedia.org/wiki?curid=338646", "title": "Matematico Automatico", "text": "Il Matematico Automatico (in inglese \"Automated Mathematician\", abbreviato in AM) \u00e8 stato uno dei primi sistemi di scoperta, ovvero intelligenze artificiali per la scoperta di concetti e leggi scientifiche, ad avere successo. Fu creato da Douglas Lenat tramite linguaggio di programmazione Lisp, e nel 1977 valse a Lenat il conferimento dell'IJCAI Computers and Thought Award.\nIl Matematico Automatico funzionava tramite la generazione e la modifica di piccoli programmi in Lisp che erano poi interpretati come definizione di svariati concetti matematici; per esempio, un programma che testava l'uguaglianza tra le lunghezze di due liste era considerato rappresentare il concetto di uguaglianza numerica, mentre un programma che produceva una lista la cui lunghezza era il prodotto delle lunghezze di due altre liste era interpretato come rappresentazione del concetto di moltiplicazione. Il sistema possedeva euristiche elaborate per scegliere quali programmi estendere e modificare, basate sull'esperienza dei matematici al lavoro nella risoluzione di problemi.\nLa controversia.\nLenat affermava che il sistema era composto da centinaia di strutture dati chiamate \"concetti\", e da centinaia di \"regole euristiche\" e un semplice flusso di controllo: \"Il Matematico Automatico seleziona ripetutamente il compito in cima all'agenda e prova a svolgerlo. Questa \u00e8 tutta la struttura di controllo!\". Ma le regole euristiche non erano sempre rappresentate da strutture dati separate; qualcuna doveva essere intrecciata con la logica del flusso di controllo. Alcune regole avevano precondizioni che dipendevano dalle operazioni precedenti, altrimenti non avrebbero potuto essere rappresentate nella struttura delle regole esplicite.\nInoltre, la versione pubblicata delle regole spesso impiega termini vaghi non ulteriormente definiti, come \"Se due espressioni sono simili strutturalmente...\" (Regola 218) oppure \"...sostituisci il valore ottenuto con un altro (molto simile)...\" (Regola 219).\nUn'altra sorgente di informazioni \u00e8 l'utente attraverso la Regola 2: \"Se l'utente si \u00e8 recentemente riferito a X, imposta la priorit\u00e0 su qualsiasi applicazione che coinvolga X.\" Quindi, sembra abbastanza probabile che molto del reale lavoro di scoperta si sia basato su procedure non spiegate.\nSecondo Lenat, in una notte, il programma, che conosceva solo la definizione di \"classe\", \"unione\", \"intersezione\" e qualche regola logica per organizzare i concetti aveva \"scoperto\" i numeri naturali, l'addizione, la moltiplicazione, i numeri primi. Aveva anche inventato i concetti opposti di numeri primi, che erano sconosciuti allo stesso Lenat, nonch\u00e9 riscoperto la congettura di Goldbach. Critiche successive accusarono Lenat di interpretare l'output del Matematico Automatico in un modo troppo preciso. Nel suo scritto \"Perch\u00e9 Matematico Automatico ed Eurisko sembrano funzionare\", Lenat ammise che qualsiasi sistema che generasse programmi in Lisp sufficientemente corti avrebbe generato quelli che potevano essere interpretati da un osservatore esterno come rappresentazione di sofisticati concetti matematici. Comunque, sosteneva che questa propriet\u00e0 era interessante in se stessa e che una direzione promettente per ulteriore ricerca sarebbe stata cercare altri linguaggi in cui corte stringhe casuali avessero le caratteristiche per essere utili.\nIl successore.\nQuest'intuizione fu alla base del successore di Matematico Automatico, Eurisko, che tentava di generalizzare la ricerca di concetti matematici alla ricerca di utili strategie euristiche. Lo stesso Lenat, nel 1984, ha poi creato Cyc, un altro ambizioso programma con uno scopo simile."}
{"id": "338650", "revid": "287204", "url": "https://it.wikipedia.org/wiki?curid=338650", "title": "Erie", "text": ""}
{"id": "338651", "revid": "110157", "url": "https://it.wikipedia.org/wiki?curid=338651", "title": "Lefki", "text": "Lefki () \u00e8 un ex comune della Grecia nella periferia di Creta (unit\u00e0 periferica di Lasithi) con 2.117 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Sitia.\nIl territorio comunale occupa l'estrema sezione sudorientale di Creta. Il comune confina ad ovest con quello di Makrys Gialos e a nord con quelli di Itanos e di Sitia. A sud e ad est \u00e8 limitato dal Mar libico.\nLa principale via di acceso al comune \u00e8 costituita da una diramazione della strada principale Sitia-Ierapetra.\nEconomia.\nNonostante il territorio sia in gran parte montuoso e non molto fertile, l'agricoltura costituisce una voce importante nell'economia locale. La produzione di uva sultanina ammonta a 600 tonnellate annue. La produzione di vino \u00e8 di 150 tonnellate annue. Nelle brevi pianure costiere allineano culture di banana ed \u00e8 praticata la coltivazione di ortaggi in serra. Sono abbastanza diffusi l'allevamento di ovini e l'apicoltura .\nEsistono ancora alcuni laboratori artigiani che fabbricano batocchi in rame per animali domestici che in passato venivano esportati in tutta la Grecia. A differenza dei comuni limitrofi, il turismo \u00e8 una voce irrilevante nell'economia comunale per l'inadeguatezza delle infrastrutture necessarie. Il comune di Lefkis presenta un lieve ma costante decremento demografico.\nSiti archeologici.\nXerocambos.\nXerocambos \u00e8 una sottile piana costiera di circa 3\u00a0km di lunghezza accessibile da Ziros tramite una carrozzabile di 23\u00a0km. Scavi iniziati nel 1984 su di un'altura prospiciente il mare aperto, hanno portato alla luce una citt\u00e0 di et\u00e0 ellenistica che si crede essere l'antica Ampelos. La citt\u00e0 fu fondata nel V secolo a.C. e prosper\u00f2 nei due secoli successivi. Probabilmente la citt\u00e0 viveva del commercio del sale come risulta da antiche saline trovate nei paraggi. Numerose monete e sigilli fanno supporre che il commercio si svolgeva soprattutto con Rodi e Karpathos. La citt\u00e0 aveva un'estensione di 12 km\u00b2 ed era protetta da spesse mura. La piana era ancora abitata al tempo del dominio veneziano poich\u00e9 nel censimento del 1583 vi vengono registrati 48 abitanti. Ma le sempre pi\u00f9 frequenti incursioni dei pirati costringono anche questi pochi abitanti a ritirarsi nell'interno. Cos\u00ec non si fa menzione alcuna del posto nei censimenti del 1671 e del 1881 effettuati dai dominatori Ottomani. Xerocambos non compare nemmeno nel censimento del 1928. Il ripopolamento della zona \u00e8 avvenuto negli ultimi decenni con l'introduzione delle colture in serre e con la comparsa in seguito di un modesto flusso turistico.\nKoufonissi (antica Leuce).\nKoufonissi \u00e8 l'antica Leuce di cui Plinio scrisse che si trovava dalla parte opposta del promontorio di Itano. Leuce era un centro della raffinazione della porpora. Nel II secolo d.C. l'isola fu oggetto di disputa fra le citt\u00e0 di Itanos e di Ieraptina, l'odierna Ierapetra: in base all'arbitrato del 132 Leuce fu assegnata ad Itanos come si evince da un'epigrafe incassata nel muro del monastero di Topl\u00f2s. Il luogo fu abbandonato dai suoi abitanti nell'VIII secolo.\nFu visitata nella prima met\u00e0 del XVIII secolo dall'ammiraglio inglese T. B. Spratt che lasci\u00f2 un'accurata descrizione delle rovine che vi trovavano. Nel 1903 gli archeologi inglesi R. C. Bosanquet e C .T. ispezionarono l'isola sulla base delle descrizioni dell'ammiraglio. Scavi sistematici non ebbero inizio che nel 1976 sotto la guida del professore Niko Papadaki. Fu messo alla luce un teatro molto ben conservato. Nella zona dell'abitato, ad est del teatro furono trovate varie abitazioni, alcune con annesso laboratorio per la lavorazione della porpora. L'edificio pi\u00f9 imponente \u00e8 quello delle Terme che riproduceva in miniatura le grandiose terme romane. Le sorgenti che alimentavano il complesso delle Terme sono oggi asciutte. Tutta l'isola \u00e8 sparsa di rovine del passato. Numerose sono le chiese bizantine. Nella parte settentrionale dell'isola, in localit\u00e0 Kamareles si vedono i resti di una citt\u00e0 sommersa.\nKoufonissi \u00e8 ancora oggi un isolotto disabitato a tre miglia nautiche dalla costa del comune di Lefkis. Coperto di sabbia, con pochi alberi e privo di acqua dolce \u00e8 interessante anche da un punto di vista botanico per la grande variet\u00e0 della macchia mediterranea che lo ricopre. \u00c8 spesso invaso da sciami di farfalle e di cavallette. Ha una superficie di meno 4\u00a0km\u00b2. Per quanto appartenga al territorio del comune di Lefki, \u00e8 pi\u00f9 facilmente raggiungibile da Makrys Gialos. D'estate \u00e8 meta di numerose gite con caicco."}
{"id": "338655", "revid": "317645", "url": "https://it.wikipedia.org/wiki?curid=338655", "title": "Granulocita eosinofilo", "text": "I granulociti eosinofili sono un tipo di granulociti, globuli bianchi il cui citoplasma contiene granuli che legano fortemente l'eosina conferendosi un tipico colore rosso-arancio e hanno funzione di difesa dell'organismo, soprattutto nei confronti degli elminti.\nRappresentano il 2-4% dei globuli bianchi e presentano un recettore per le IgE. Aumentano nelle infezioni parassitarie, nelle reazioni allergiche, ma anche nelle malattie del collagene, della milza e del sistema nervoso centrale. Il loro numero pu\u00f2 presentare oscillazioni dal giorno alla notte, a seconda delle stagioni e delle fasi del ciclo mestruale nella donna.\nForma e dimensioni.\nI granulociti eosinofili hanno forma prevalentemente tondeggiante, dimensioni intorno ai 10-14 \u00b5m, presentano un nucleo con due lobi legati fra loro da un sottile filo di cromatina (nella conformazione detta \"a occhiale\"). I granulociti eosinofili contengono sia fattori per la risposta antiparassitaria, quali perossidasi eosinofila, proteina cationica eosinofila, fosfolipasi eosinofila sia fattori in grado di contrastare l'azione basofila, quali istaminasi (in grado di degradare istamina), aril-sulfatasi B (inattivatori dei fattori chemiotattici dell'anafilassi), fosfolipasi B (inattivatore del fattore attivatore piastrinico); si distinguono anche granuli nei quali figurano strutture paracristalline a forma di \"chicco di caff\u00e8\" che contengono sostanze specifiche di questa categoria cellulare come antiparassitari.\nSviluppo.\nVengono prodotti dal midollo osseo seguendo la granulocitopoiesi partendo da cellule staminali mieloidi comuni agli altri granulociti, globuli rossi e piastrine. Lo stimolo per il precursore ad assumere un fenotipo eosinofilico \u00e8 dato dall'azione combinata di GM-CSF, IL-4 e IL-5 (in particolare l'aumento di quest'ultima).\nSempre GM-CSF, IL-4 e IL-5 sono in grado di \"enhance function activity\" verso l'eosinofilo, ovvero ne aumentano la responsivit\u00e0.\nFunzioni.\nUna volta maturi, circolano nel sangue per 6-10 ore per migrare poi nei connettivi per concludere il loro ciclo vitale di 8-12 giorni svolgendo le loro funzioni. I tessuti con una presenza da sottolineare sono: cute, polmoni, tratto gastrointestinale e apparato urogenitale.\nLe chemochine principali per gli eosinofili sono CCL-13, CCL-15, CCL-3, ma soprattutto CCL-11, denominata pure \"Eotaxina\".\nPossiedono il recettore per le IgE, svolgono un'azione nelle reazioni allergiche e nella difesa da parassiti ed elminti. Sono in grado di internalizzare i complessi antigene-anticorpi (raramente) e di rilasciare mediatori per i processi infiammatori (come la \"proteina basica maggiore\") e l'uccisione dei microbi. \nI loro granuli contengono anche mediatori delle reazioni allergiche, come l'istaminasi e l'arilsulfatasi e nei granuli specifici si trova:\nUna funzione degli eosinofili \u00e8 la secrezione di leucotrieni, i quali sono coinvolti nella patofisiologia dell'asma aumentando tra l'altro la secrezione di muco e broncocostrizione. Questa seconda funzione \u00e8 pertanto negativa sull'uomo.\nPertanto l'azione protettiva degli eosinofili \u00e8 di:"}
{"id": "338656", "revid": "287204", "url": "https://it.wikipedia.org/wiki?curid=338656", "title": "SciTE", "text": "SciTE (\"SCIntilla based Text Editor\") \u00e8 un editor di testo libero multipiattaforma scritto da Neil Hodgson usando il componente di editing libero Scintilla."}
{"id": "338662", "revid": "120491869", "url": "https://it.wikipedia.org/wiki?curid=338662", "title": "Intensit\u00e0 acustica", "text": "L'intensit\u00e0 acustica o sonora \u00e8 una grandezza fisica definita come il rapporto tra la potenza di un'onda sonora e l'area della superficie che da essa viene attraversata; oppure come l'energia che nell'unit\u00e0 di tempo attraversa l'unit\u00e0 di superficie posta in un punto perpendicolarmente alla direzione di propagazione del suono.\nNel Sistema internazionale l'intensit\u00e0 acustica si misura in watt al metro quadrato, in simboli W/m2.\nL'intensit\u00e0 acustica \u00e8 legata in modo indiretto al volume sonoro, ossia la qualit\u00e0 che distingue i suoni in deboli da quelli forti, grandezza legata alla psicoacustica.\nL'orecchio umano \u00e8 in grado di percepire intensit\u00e0 acustiche che variano in un intervallo molto grande (12 ordini di grandezza): si definisce soglia di udibilit\u00e0 il valore I = 10-12 W/m2 al di sotto del quale non \u00e8 pi\u00f9 possibile percepire alcun rumore, mentre si chiama soglia del dolore il valore I = 1 W/m2 al di sopra del quale si inizia a provare dolore fisico.\nVista l'ampia escursione delle intensit\u00e0 acustiche dei suoni udibili, si utilizza convenzionalmente una scala logaritmica (che possiede come punto di riferimento il valore della soglia dell'udibilit\u00e0) definita livello di intensit\u00e0 acustica (Intensity level, IL), o livello sonoro, spesso misurata in decibel:\nformula_2\nEssendo l'intensit\u00e0 definita come il rapporto tra la potenza propagata dall'onda e la superficie che essa attraversa, nel caso di onde sferiche l'intensit\u00e0 \u00e8 definita come:formula_3\nDefinizione matematica.\nL'intensit\u00e0 acustica, indicata con I, \u00e8 definita dalla formula\ndove\nSia I che v sono vettori, quindi hanno entrambi una \"direzione\" oltre che un modulo. La direzione dell'intensit\u00e0 acustica \u00e8 la direzione media dell'energia sonora in questione.\nL'intensit\u00e0 acustica media durante il tempo \"T\" \u00e8 data da"}
{"id": "338663", "revid": "661526", "url": "https://it.wikipedia.org/wiki?curid=338663", "title": "Mambo", "text": ""}
{"id": "338664", "revid": "2084120", "url": "https://it.wikipedia.org/wiki?curid=338664", "title": "Mimosa (Fabaceae)", "text": "Mimosa \u00e8 un genere di piante appartenente alla famiglia delle Mimosaceae (o Fabaceae secondo la classificazione APG), che conta oltre 700 specie sia erbacee che arbustive. Mimosa pudica \u00e8 anche chiamata Sensitiva.\nEtimologia.\nIl nome generico deriva dalla parola greca \u03bc\u03b9\u03bc\u03bf\u03c2 (\"mimos\") \u00abattore, mimo\u00bb e il suffisso femminile \"\u2013osa\" \u00absomigliante\u00bb, alludendo alle sue \"foglie sensibili\", che sembrano \"mimare la vita cosciente\".\nDescrizione.\nTutte le specie del genere sono contraddistinti da foglie bipennate e da vistose infiorescenze colorate e profumate. La maggior parte delle specie sono originarie del continente americano, sebbene siano ormai diffuse in molte parti del globo, specialmente come piante ornamentali.\nTassonomia.\nLa classificazione del genere \"Mimosa\" \u00e8 stata, fino a tempi recenti, piuttosto confusa, e molte specie dalla morfologia simile sono state in passato accorpate in questo genere. Tra queste vi sono specie dalle foglie bipennate, fra cui \"Albizia julibrissin\" e \"Acacia dealbata\". Quest'ultima specie \u00e8 la pianta a fiori gialli generalmente denominata \"mimosa\", celebre fra l'altro per essere il fiore simbolo, in molte culture occidentali, della Giornata Internazionale della Donna, l'8 marzo.\nIl genere comprende oltre 700 specie tra le quali:"}
{"id": "338670", "revid": "1632387", "url": "https://it.wikipedia.org/wiki?curid=338670", "title": "Altezza (geometria)", "text": "L'altezza \u00e8 un segmento caratteristico di alcune forme geometriche.\nAd esempio, nel triangolo si dice altezza il segmento pi\u00f9 breve (quindi perpendicolare) che unisce un vertice alla retta contenente il lato opposto.\nIn alcuni altri poligoni e poliedri (ad esempio il trapezio ed il parallelepipedo), con lo stesso termine si indica la distanza tra le basi.\nL'uso preminente dell'altezza \u00e8 quello di facilitare il calcolo delle aree o dei volumi: in virt\u00f9 dell'ortogonalit\u00e0 tra altezza e base, solitamente la misura di una figura o di un solido \u00e8 semplicemente una certa frazione (fissa e dipendente dal tipo di forma geometrica) del prodotto delle due lunghezze. Ad esempio, nel caso dei parallelogrammi (rispettivamente, dei parallelepipedi), questa frazione \u00e8 uguale a 1, e l'area (rispettivamente, il volume) si trova semplicemente moltiplicando le dimensioni di base ed altezza.\nTriangolo.\nIn ogni triangolo sono presenti tre altezze, ognuna relativa ad uno specifico vertice, e vengono misurate lungo il segmento che interseca perpendicolarmente la retta su cui giace il lato opposto (formando con questa un angolo retto). Ciascuna altezza risulta cos\u00ec il pi\u00f9 breve tragitto tra il vertice e la retta del lato opposto e costituisce quindi la ceviana pi\u00f9 corta ottenibile.\nLe altezze di un triangolo non sono sempre \"interne\". In particolare sono:\nIn ogni caso, le altezze (o le rette che le contengono) sono sempre concorrenti in un unico punto detto \"ortocentro\".\nFormulario.\nL'altezza formula_1 relativa al lato formula_2 pu\u00f2 essere espressa in vari modi:\nNelle formule formula_4 \u00e8 l'area del triangolo, formula_5 \u00e8 il semiperimetro e formula_6 \u00e8 l'angolo in formula_7. Nei passaggi, il formula_4 \u00e8 stato calcolato utilizzando la formula di Erone.\nSolidi.\nIn tutti i solidi con una base, l'altezza \u00e8 definita come il segmento pi\u00f9 corto che congiunge il piano che contiene la base stessa al punto del solido pi\u00f9 lontano da tale piano."}
{"id": "338671", "revid": "1652635", "url": "https://it.wikipedia.org/wiki?curid=338671", "title": "Triangolo isoscele", "text": "In geometria, si definisce triangolo isoscele un triangolo che possiede due lati congruenti.\nVale il seguente \"teorema\": \"Un triangolo \u00e8 isoscele se e solo se ha due angoli congruenti\". Questo teorema costituisce la quinta proposizione del Libro I degli Elementi di Euclide ed \u00e8 noto come pons asinorum.\nIn un triangolo isoscele la bisettrice relativa all'angolo al vertice coincide con la mediana, l'altezza e l'asse relativi alla base. \nParticolari triangoli isosceli sono i triangoli equilateri e i triangoli rettangoli isosceli.\nEsistono anche triangoli isosceli acutangoli e ottusangoli. \nI triangoli isosceli rettangoli sono tutti simili tra di loro, come i triangoli equilateri.\nSimmetrie.\nUn triangolo isoscele che non sia equilatero \u00e8 invariante solo per la riflessione rispetto alla bisettrice dell'angolo diverso dai due rimanenti. Il suo gruppo di simmetria, oltre alla trasformazione identit\u00e0, comprende solo questa riflessione e quindi \u00e8 isomorfo al gruppo di due elementi, ovvero al gruppo moltiplicativo sull'insieme formula_1.\nTriangoli isosceli in geometria analitica.\nTeorema 1: Condizione necessaria e sufficiente affinch\u00e9 un triangolo con la base parallela agli assi sia isoscele \u00e8 che abbia i due lati di coefficiente angolare opposto.\nDimostrazione.\nDate le tre rette\nne calcoliamo l'intersezione.\nOra calcoliamo la distanza dei segmenti formula_14 e formula_15.\nQuindi il triangolo \u00e8 isoscele sulla base formula_18. In modo analogo si dimostra il caso della base parallela all'asse formula_19.\nViceversa costruiamo un triangolo isoscele con la base parallela all'asse delle ascisse.\nDati i due punti:\npoich\u00e9 il vertice di un triangolo isoscele giace sulla stessa retta del punto medio della base, prima troviamo formula_22 e poi formula_23.\nQuindi troviamo formula_23, che avr\u00e0 la stessa ascissa di formula_22 e diversa ordinata.\nVerifichiamo che il triangolo \u00e8 isoscele:\nOra calcoliamo il coefficiente angolare dei due lati:\nTeorema 2: Condizione necessaria e sufficiente affinch\u00e9 un triangolo con la base parallela alla bisettrice di due quadranti sia isoscele \u00e8 che abbia i due lati di coefficiente angolare inverso.\nDimostrazione.\nDate le tre rette\nne calcoliamo l'intersezione.\nOra calcoliamo la distanza dei segmenti formula_14 e formula_15.\nQuindi il triangolo \u00e8 isoscele sulla base formula_18. In modo analogo si dimostra il caso della base parallela all'asse formula_19.\nViceversa costruiamo un triangolo isoscele con la base parallela alla bisettrice del primo e terzo quadrante (lo stesso vale per quella parallela alla bisettrice del secondo e quarto quadrante).\nDati i due punti:\npoich\u00e9 il vertice di un triangolo isoscele giace sulla stessa retta del punto medio della base, prima troviamo formula_22 e poi formula_23.\nQuindi troviamo formula_23, che si trova sulla retta di equazione formula_58 perpendicolare alla base e passante per formula_22.\ndove formula_61 \u00e8 un numero reale arbitrario diverso da formula_62.\nVerifichiamo che il triangolo \u00e8 isoscele:\nOra calcoliamo il coefficiente angolare dei due lati:"}
{"id": "338672", "revid": "122851807", "url": "https://it.wikipedia.org/wiki?curid=338672", "title": "Jos\u00e9 Greci", "text": "Biografia.\nFiglia del giornalista Luigi Greci, gi\u00e0 direttore del Radiocorriere, frequent\u00f2 tra il 1956 e il 1957 l'Accademia Nazionale d'Arte Drammatica. Esord\u00ec con il nome d'arte di Jos\u00e9 Greci in televisione nello sceneggiato \"Canne al vento\" (1958) e nel cinema in \"Ben Hur\" (1959), interpretando - non accreditata - il ruolo della Vergine Maria, madre di Ges\u00f9 Cristo. \nDopo un'iniziale propensione per i ruoli brillanti come in \"La cento chilometri\" (1959) di Giulio Petroni, e di un certo impegno interpretativo come \"Le italiane e l'amore\", episodio \"Il matrimonio assurdo\" (1961), per la regia di Carlo Musso), si specializz\u00f2 durante la prima met\u00e0 degli anni Sessanta nel genere peplum, facendo spesso da partner femminile ai vari Maciste, Ursus, Ercole, e nella seconda met\u00e0 in \"spy stories\" di prevalente produzione italiana, come \"S.007 spionaggio a Tangeri\" di Gregg Tallas e \"Operazione poker\" di Osvaldo Civirani, entrambi del 1965, divenendo cos\u00ec una delle attrici pi\u00f9 prolifiche del decennio.\nAl fianco prima di Gianni Santuccio, della cui compagnia teatrale faceva parte, e in seguito di Dino Verde, abbandon\u00f2 progressivamente la carriera nel corso degli anni Settanta. Recit\u00f2 anche in diverse produzioni televisive, in alcuni fotoromanzi e con il nome d'arte di Liz Havilland in \"Sette contro tutti\" (1965), di Michele Lupo. Si ciment\u00f2 inoltre come conduttrice per il piccolo schermo nell'autunno del 1970, presentando la rubrica riservata agli inventori \"L'italiano brevettato\"."}
{"id": "338673", "revid": "92723", "url": "https://it.wikipedia.org/wiki?curid=338673", "title": "Arcidiocesi di Utrecht", "text": "Larcidiocesi di Utrecht (in latino: \"Archidioecesis Ultraiectensis\") \u00e8 una sede metropolitana della Chiesa cattolica nei Paesi Bassi. Nel 2020 contava 762.100 battezzati su 4.115.800 abitanti. \u00c8 retta dall'arcivescovo cardinale Willem Jacobus E\u0133k.\nTerritorio.\nL'arcidiocesi comprende le province olandesi di Utrecht, Gheldria, Overijssel e la parte centrale della provincia di Flevoland.\nSede arcivescovile \u00e8 la citt\u00e0 di Utrecht, dove si trova la cattedrale di Santa Caterina. Sono otto le basiliche minori presenti nell'arcidiocesi: San Giorgio ad Almelo, l'Esaltazione della Croce a Raalte, San Lamberto a Hengelo, San Nicola a IJsselstein, San Pancrazio a Tubbergen, San Plechelmo a Oldenzaal, San Walburg a Arnhem e Santa Maria Assunta a Zwolle.\nIl territorio si estende su 10.000\u00a0km\u00b2 ed \u00e8 suddiviso in 47 parrocchie, raggruppate in 3 vicariati: Utrecht, Deventer e Arnhem. Alcune parrocchie per gli immigrati non fanno capo a nessun decanato.\nProvincia ecclesiastica.\nLa provincia ecclesiastica di Utrecht, istituita nel 1559, comprende le seguenti suffraganee:\nStoria.\nLa diocesi di Utrecht fu eretta nel 695 quando san Villibrordo fu consacrato vescovo dei Frisi a Roma da papa Sergio I e con il beneplacito di Pipino di Herstal and\u00f2 ad occupare la cattedra dell'importante citt\u00e0 di Utrecht.\nDopo la morte di Villibrordo la diocesi ebbe a soffrire enormi danni dalle incursioni dei Frisi e, pi\u00f9 tardi, da quelle dei Normanni.\nTempi migliori trascorse durante il regno degli imperatori sassoni che frequentemente invitarono i vescovi di Utrecht alle diete ed ai concili imperiali. Nel 1024 i vescovi furono investiti dell'autorit\u00e0 e del lignaggio di principi del Sacro Romano Impero. Con l'ottenimento della immediatezza imperiale, il vescovo ottenne il titolo di principe dell'Impero: il territorio su cui estendeva la sua autorit\u00e0 politica comprendeva lo \"Sticht\", corrispondente all'attuale provincia di Utrecht, ma anche alcuni territori conosciuti come l\"Oversticht\", corrispondenti \"grosso modo\" alle attuali province di Drenthe e di Overijssel e alla citt\u00e0 di Groninga, che non erano in continuit\u00e0 con lo \"Sticht\" perch\u00e9 vi si interponevano i territori della Ducato di Gheldria, corrispondente all'attuale provincia della Gheldria.\nNel 1122, con il Concordato di Worms, il diritto di investitura dell'imperatore fu abrogato ed il diritto di provvedere all'elezione del vescovo fu riservato al capitolo della cattedrale il quale, molto presto, si trov\u00f2 a doverlo condividere con i quattro capitoli delle chiese collegiate pi\u00f9 importanti della citt\u00e0 (San Salvatore, San Giovanni, San Pietro e Santa Maria). I conti di Olanda e di Gheldria, fra i cui possessi si estendevano le terre governate dal principe-vescovo di Utrecht, tentarono di acquisire influenza politica sulla scelta dei capitoli cercando spesso di imporre un candidato a loro gradito. Tale situazione provoc\u00f2 frequenti dispute e controversie con conseguenti frequenti interventi della Santa Sede, la quale si vide costretta ad interferire in pi\u00f9 di un'elezione. Dopo la met\u00e0 del XIV secolo i papi ripetutamente nominarono direttamente i vescovi senza alcun riguardo per il diritto dei cinque capitoli, forzati dalla situazione di grave ingerenza esercitata dai poteri politici locali e confinanti.\nNel 1527 l'ultimo principe-vescovo alien\u00f2 i suoi territori all'imperatore Carlo V ed il principato divenne parte dei dominii degli Asburgo; nel contempo, i cinque capitoli trasferirono volontariamente il loro diritto di elezione all'imperatore, con il consenso di papa Clemente VII.\nIl 12 maggio 1559 con la bolla \"Super Universas\" di papa Paolo IV Utrecht cedette una porzione del suo territorio a vantaggio dell'erezione delle diocesi di Haarlem (oggi diocesi di Haarlem-Amsterdam), di Deventer, di Groninga (oggi diocesi di Groninga-Leeuwarden), di Leeuwarden e di Middelburg e contestualmente fu elevata al rango di arcidiocesi metropolitana con sei diocesi suffraganee.\nMa il nuovo stato di cose non dur\u00f2 a lungo. Quando le province settentrionali dei Paesi Bassi si rivoltarono, l'arcidiocesi decadde con la fine del potere spagnolo. Secondo i termini dell'Unione di Utrecht, i diritti ed i privilegi dei cattolici avrebbero dovuto essere garantiti, ma il 14 giugno 1580 la pratica della religione cattolica venne proibita dai magistrati di Utrecht. La cattedrale di San Martino fu devastata ed il governo delle Province Unite fu incapace di controllare gli estremisti. Il 25 agosto dello stesso anno l'arcivescovo Schenk mor\u00ec e due successori nominati dal re di Spagna non riuscirono ad entrare nel territorio della diocesi.\nNel 1592 papa Clemente VII dichiar\u00f2 i territori a nord del fiume Waal territorio di missione, la Missione Olandese, affidata a vicari apostolici.\nLa sede rimase vacante fino al 1602, quando l'incarico di arcivescovo fu conferito ai vicari apostolici della Missione Olandese (Hollandse Zending). Questi vicari furono consacrati come arcivescovi titolari per non urtare la sensibilit\u00e0 del governo olandese, ma a condizione che avrebbero assunto il titolo di arcivescovi di Utrecht quando le circostanze lo avrebbero permesso.\nDurante l'ultimo periodo del vicariato apostolico, fra il clero della diocesi si diffusero le teorie gianseniste e gallicane, avversate dalla Curia Romana e tollerate dal vescovo Van Neercassel. Quando a questi succedette Petrus Codde, acceso sostenitore del giansenismo, si apr\u00ec un aperto conflitto con Roma che si risolse solo con la sospensione del presule e con la sua sostituzione con un nuovo vescovo e vicario apostolico. Codde, d'altra parte e fino alla fine dei suoi giorni, continu\u00f2 a considerarsi arcivescovo e ad esercitare una residua autorit\u00e0 al di fuori della comunione con la Santa Sede. La maggioranza del clero dell'arcidiocesi, anche dopo la sua scomparsa, continu\u00f2 a rivendicare il diritto all'elezione dell'arcivescovo.\nNel 1723 i capitoli, avendo ottenuto il permesso del governo olandese, provvidero ad eleggere un nuovo arcivescovo, al quale per\u00f2 Benedetto XIII decise di negare il suo assenso e di comminare la scomunica (1725). Questo fu l'inizio dello scisma di Utrecht (o scisma vetero-cattolico), che tuttora si prolunga. Ci\u00f2 nonostante, fino al 1858 tutti gli arcivescovi vetero-cattolici eletti notificarono la loro elezione al Papa e fino al Concilio Vaticano I non si considerarono separati dalla Chiesa di Roma.\nNel 1725 gli Stati Generali dei Paesi Bassi, in un tentativo di indebolire e dividere i cattolici, espulsero i vicari apostolici dal paese. I superiori della Missione Olandese si stabilirono a Bruxelles fino al 1794, successivamente il superiore Ludovico Ciamberlani (1794-1828) ebbe residenza a M\u00fcnster e poi ad Amsterdam e il suo successore Francesco Capaccini pose la residenza all'Aia, dove rimarr\u00e0 fino al ristabilimento della gerarchia. Intanto nel 1795 la Repubblica batava concesse a tutti i cittadini, compresi i cattolici, libert\u00e0 di religione.\nIl 4 marzo 1853 la Santa Sede, con il breve \"Ex qua die\" di papa Pio IX, ristabil\u00ec una propria gerarchia nei Paesi Bassi, ufficiosamente chiamata Nuova Chiesa Cattolica e fu ripristinata l'arcidiocesi di Utrecht con quattro sedi suffraganee.\nIl 16 luglio 1955 ha ceduto una porzione del suo territorio a vantaggio dell'erezione della diocesi di Groninga (oggi diocesi di Groninga-Leeuwarden).\nStatistiche.\nL'arcidiocesi nel 2020 su una popolazione di 4.115.800 persone contava 762.100 battezzati, corrispondenti al 18,5% del totale."}
{"id": "338676", "revid": "599013", "url": "https://it.wikipedia.org/wiki?curid=338676", "title": "Red Knight", "text": ""}
{"id": "338677", "revid": "767487", "url": "https://it.wikipedia.org/wiki?curid=338677", "title": "RoboCop (film 1987)", "text": "RoboCop (anche noto col sottotitolo \"Il futuro della legge\") \u00e8 un film del 1987 diretto da Paul Verhoeven, con protagonista Peter Weller. \u00c8 una storia di fantascienza ambientata in un prossimo futuro distopico. Nella sceneggiatura sono presenti note satiriche e un feroce cinismo. Il film \u00e8 stato prodotto dalla Orion Pictures.\nTrama.\nIn una Detroit distopica in preda alla delinquenza, la potentissima multinazionale \"Omni Consumer Product\" stipula un contratto con l'amministrazione comunale per dirigere il dipartimento di polizia. L'ambizione della OCP \u00e8 quella di demolire la \"Vecchia Detroit\" per edificare \"Delta City\", una innovativa megalopoli utopistica. Tuttavia, per poter dare il via al progetto \u00e8 necessario eliminare il crimine della vecchia Detroit, ragion per cui il capo della divisione sicurezza della OCP Richard \"Dick\" Jones progetta il potente robot di pattuglia \"ED-209\". Durante una prova al consiglio di amministrazione, per\u00f2, il droide ha un malfunzionamento e uccide brutalmente il giovane consigliere Kinney. Il presidente della OCP richiede una soluzione al problema e allora interviene Bob Morton, che propone di mettere in atto il suo progetto per un cyborg di pattuglia: \"RoboCop\".\nProprio in questo periodo Alex Murphy, un onesto e coraggioso poliziotto, viene distaccato dal Metro South di Detroit, e inizia a lavorare con Ann Lewis, una collega dai modi risoluti. Al loro primo giorno di lavoro, la coppia di poliziotti si scontra con la banda criminale del pluriomicida Clarence Boddicker, uno dei pi\u00f9 potenti malviventi della vecchia Detroit. Murphy e Lewis inseguono i criminali, durante il faticoso inseguimento i criminali cercano di fermarli. Arrivati al loro covo, dopo essersi separati per scovarli, Lewis viene messa fuori combattimento da Joe, uno dei criminali, mentre Murphy, dopo esser riuscito ad uccidere Dougy, un altro degli scagnozzi di Clarence, viene circondato da Boddicker e il resto della sua banda che lo uccidono, mutilandolo a colpi di fucile. Lewis si riprende e, dopo aver assistito alla scena, chiama l'ambulanza, ma nonostante gli interventi dei medici, Murphy perde la vita. Allora l'OCP decide di sequestrare il corpo per assemblare il primo RoboCop.\nLe parti mutilate di Murphy, ovvero la maggior parte del corpo, vengono sostituite da protesi meccaniche rivestite da una corazza di titanio e kevlar. Il suo cervello viene integrato con un sistema informatico, in cui \u00e8 inserita la programmazione di base e 3 direttive inviolabili (\u00abOrdine pubblico totale\u00bb, \u00abProteggere gli innocenti\u00bb, \u00abFar rispettare la legge\u00bb), a cui attenersi mentre \u00e8 in servizio. RoboCop coglie tutti i movimenti, \u00e8 capace di zoomare e di mirare con precisione millimetrica, nonch\u00e9 di taggare bersagli multipli; la sua memoria riorganizzata come un computer registra in modo indelebile audio e video, utilizzabili come prove legali; il casco contiene un visore termografico capace di vedere anche attraverso le pareti. La mano destra ospita uno spinotto che si connette ai computer usati in citt\u00e0. L'arma di servizio \u00e8 una pistola automatica con proiettili speciali ospitata in uno spazio ricavato nella gamba destra.\nRoboCop compie da solo le sue prime azioni contro i criminali della citt\u00e0 e queste si rivelano risolutive. In poche settimane, la popolazione di Detroit lo vede come un eroe, mentre Bob Morton viene promosso vicepresidente della OCP; ci\u00f2 manda su tutte le furie Dick Jones. Ma all'insaputa degli ingegneri della OCP, i ricordi sulla vita di Alex Murphy e della propria famiglia, che lo crede deceduto, sono rimasti intatti nel suo cervello. Lewis \u00e8 l'unica della pattuglia di Polizia che si rende conto che RoboCop \u00e8 in realt\u00e0 Alex Murphy, riconoscendo il gesto di rotazione della pistola che lui le aveva mostrato e col quale era solito compiacere suo figlio.\nUn giorno, durante un regolare check-up, RoboCop rivive in sonno la morte di Murphy e fugge mentre i tecnici tentano di richiamarlo; Lewis lo incrocia e lo chiama per nome, ma il cyborg non la riconosce. Durante la pattuglia RoboCop sventa una rapina ad un distributore di benzina, compiuta da uno dei suoi assassini, il guidatore Emil, il quale lo riconosce dalla frase: \u00abVivo o morto tu verrai con me\u00bb. Arrestato Emil, RoboCop cerca informazioni su di lui e scopre di Alex Murphy; recatosi all'indirizzo dove la famiglia Murphy viveva, trova la casa vuota ma i ricordi riaffiorano; furibondo, decide di vendicarsi andando a caccia della banda di Boddicker. Questi nel frattempo si reca alla casa di Bob Morton e lo uccide per conto di Dick Jones, facendo saltare in aria la sua abitazione con una granata. Boddicker si reca poi ad una fabbrica di cocaina per negoziare con il boss criminale che la gestisce, quando improvvisamente RoboCop assale la struttura da solo e riesce ad uccidere molti dei criminali presenti, catturando Boddicker il quale per sottrarsi alla furia di RoboCop gli rivela di essere al soldo di Dick Jones. RoboCop gli risparmia la vita e lo consegna alla polizia.\nUna volta arrivato di fronte a Dick Jones, al tentativo di arrestarlo il sistema informatico di RoboCop gli genera una forte crisi che provoca dolore e inibisce i movimenti, in quanto l'arresto di Jones viola un'ulteriore direttiva primaria nascosta nella sua programmazione, la n\u00b0 4. L'uomo, credendosi ormai al sicuro, gli confessa di aver organizzato l'omicidio di Morton e aizza un ED-209 contro l'impotente poliziotto robotico. Il poliziotto sembra soccombere alle mitragliatrici e ai razzi del nemico ma riesce a distruggergli il braccio sinistro. RoboCop riesce a sfuggirgli scendendo per le scale di emergenza, perch\u00e9 ED-209 si ribalta essendo incapace di usarle, ma viene sorpreso da un'\u00e9lite della SWAT e resta danneggiato dai colpi; viene per\u00f2 soccorso da Lewis che lo porta via. RoboCop e Lewis sfuggono dagli agenti recandosi alla vecchia Detroit, proprio nell'acciaieria abbandonata dove Murphy era stato ucciso, e qui egli apprende completamente la sua vera identit\u00e0. Il giorno seguente Clarence Boddicker viene fatto scarcerare da Dick Jones e questi procura al criminale dei cannoni d'assalto Cobra e un dispositivo radar per localizzare RoboCop ed eliminarlo.\nClarence e la sua banda raggiungono cos\u00ec l'acciaieria e ingaggiano un violento scontro finale contro RoboCop e Lewis, nel quale i criminali muoiono nelle circostanze pi\u00f9 brutali: Joe viene crivellato di colpi da Murphy, Emil viene sommerso da dei rifiuti tossici che lo deformano per poi essere investito e fatto a pezzi per sbaglio da Boddicker. I due finiscono su una pozza fangosa nella quale Lewis viene colpita da Boddicker, ma prima che questo le infligga il colpo di grazia, Murphy li raggiunge ma viene messo fuori gioco da Leon, l'ultimo degli scagnozzi di Clarence, con una gru; nel frattempo per\u00f2 Lewis si riprende e fa saltare in aria il criminale con uno dei loro cannoni mentre Murphy viene attaccato da Boddicker con una spranga e infilzato in pieno petto: ma il cyborg riesce comunque a ucciderlo. Dopo aver eliminato la banda di criminali, Murphy si reca al palazzo della OCP, dove Alex si prende una rivincita demolendo, con uno dei cannoni d'assalto, l'ED-209 che faceva la guardia al palazzo. RoboCop irrompe durante una riunione dei dirigenti e mostra a loro la registrazione di quando Dick Jones lo aveva attaccato rivelando di essere dietro l'uccisione di Bob Morton.\nDick prende in ostaggio il presidente dell'OCP, RoboCop non pu\u00f2 agire contro Dick condizionato dalla Direttiva 4. Il presidente ha un'idea e dice: \"Dick, sei licenziato!\" Dick non \u00e8 pi\u00f9 protetto dalla Direttiva 4, RoboCop gli spara e lo fa precipitare dalla vetrata del palazzo.\nProduzione.\nSceneggiatura.\nLo sceneggiatore Edward Neumeier, forte amante dalla fantascienza, ide\u00f2 la storia dopo che un giorno, mentre passeggiava con un amico, vide un cartellone che pubblicizzava il film \"Blade Runner\". Quando chiese all'amico di che cosa trattava, lui gli rispose: \"Parla di uno sbirro che d\u00e0 la caccia ai robot\". Queste parole gli diedero l'ispirazione per un film riguardante un poliziotto robotico.\nLa sceneggiatura era stata offerta (e rifiutata) praticamente da ogni grande regista di Hollywood prima che arrivasse a Paul Verhoeven (tra gli altri, David Cronenberg). Il regista in principio la cestin\u00f2 dopo aver letto le prime pagine, convinto che fosse solo uno stupido film d'azione. Fu la moglie a leggere il copione fino in fondo e a convincerlo che la storia era molto pi\u00f9 complessa con molti elementi di satira e allegorici, solo a quel punto Verhoeven finalmente decise di dirigere il film, il primo diretto dal regista in America.\nCasting.\nArnold Schwarzenegger era stato inizialmente considerato per il ruolo di RoboCop, ma il regista si oppose per paura di dover espandere l'armatura del cyborg, che doveva contenere il fisico troppo muscoloso di Arnold. Tra l'altro per il trailer proiettato nelle sale la Orion utilizz\u00f2 la musica di Terminator, rilasciato sempre dalla stessa 3 anni prima. L'austriaco vorr\u00e0 in seguito il regista per dirigerlo in \"Atto di forza\". Per un po' Michael Ironside \u00e8 stato candidato al ruolo, ma venne scartato quando la produzione cap\u00ec che l'attore avrebbe dovuto avere una struttura fisica molto pi\u00f9 minuta per adattarsi al costume; anche Ironside reciter\u00e0 in \"Atto di forza\". Dopo le continue lamentele di Peter Weller sul costume durante i primi giorni di riprese, il ruolo di RoboCop venne offerto a Lance Henriksen, che lo rifiut\u00f2 poich\u00e9 gi\u00e0 impegnato. Henriksen era stato considerato anche per il ruolo del T-800 in \"Terminator\" prima che James Cameron preferisse l'idea di un cyborg pi\u00f9 massiccio (che port\u00f2 alla scelta di Schwarzenegger); Henriksen aveva poi interpretato l'androide Bishop in \"Aliens - Scontro finale\" nel 1986.\nPeter Weller rifiut\u00f2 un ruolo in \"King Kong 2\" (1986) per questo film.\nStephanie Zimbalist era stato originariamente lanciata come Lewis, ma dovette rinunciare al ruolo quando venne chiamata a girare ulteriori episodi della serie TV \"Mai dire s\u00ec\". Nancy Allen fu poi scelta e Paul Verhoeven le fece tagliare i capelli pi\u00f9 e pi\u00f9 volte fino a quando non furono abbastanza corti; Verhoeven voleva rendere il personaggio il meno attraente possibile.\nRiprese.\nPaul Verhoeven e l'esperto di effetti speciali Rob Bottin si sono scontrati ripetutamente prima e durante le riprese sul design e il make-up del personaggio RoboCop. La scena che cre\u00f2 pi\u00f9 discussioni fu quella in cui Murphy si toglie il casco. Bottin voleva che la scena venisse girata in penombra, temendo che la luce diretta avrebbe rivelato troppo degli effetti di make-up. Verhoeven voleva invece che la scena venisse girata nel modo pi\u00f9 luminoso possibile, affermando che il direttore della fotografia Jost Vacano avrebbe sopperito ad eventuali problemi. Verhoeven la gir\u00f2 a modo suo e Bottin rifiut\u00f2 di parlargli ulteriormente per il resto della produzione. Tuttavia alla prima del film entrambi erano cos\u00ec impressionati dal risultato della scena che si perdonarono all'istante. Bottin, che aveva persino promesso di non lavorare pi\u00f9 con Verhoeven, accett\u00f2 con entusiasmo l'offerta di lavorare sul successivo progetto di Verhoeven, \"Atto di forza\" (1990).\nNella scena del tentato stupro, lo sceneggiatore Edward Neumeier originariamente aveva previsto che RoboCop sparasse sfiorando la guancia della vittima colpendo e uccidendo il criminale. Mentre si preparava la ripresa della scena cos\u00ec come era scritta nel copione, Paul Verhoeven not\u00f2 la posizione delle gambe di Donna Keegan (che interpretava la vittima della stupro) e gli venne l'idea di far sparare RoboCop tra le gambe della donna colpendo il criminale nei genitali. Neumeier era entusiasta dell'idea e cos\u00ec la scena venne girata in quel modo.\nPeter Weller ha detto che uno dei ricordi preferiti della sua carriera cinematografica \u00e8 quando stava girando la sequenza della retata antidroga. Mentre filmava la sequenza, Weller stava ascoltando la canzone di Peter Gabriel \"Red Rain\" sul suo Walkman all'interno del casco di RoboCop mentre scambiava colpi di pistola con i vari criminali.\nI paramedici che tentano di rianimare Murphy dopo che \u00e8 stato colpito mortalmente sono stati interpretati da un vero e proprio team medico a cui fu permesso di improvvisare i loro dialoghi.\nUn'idea inutilizzata per una scena vedeva RoboCop recarsi nella sua vecchia casa dove viveva ancora la sua famiglia. Murphy Incontrava il figlio, ma il ragazzo non lo riconosceva, mentre il suo vecchio cane sembrava ricordarsi bene di lui. I produttori hanno apprezzato l'idea, ma Paul Verhoeven decise di non girare la scena ritenendola troppo sentimentale. La scena \u00e8 stata usata in seguito nel remake del 2014, ma prima ancora anche in \"RoboCop 2\", mentre Murphy passa davanti alla casa in un'auto della polizia e la sua ex moglie lo riconosce.\nLocation.\nL'ingresso dell'edificio della OCP nel film \u00e8 in realt\u00e0 l'ingresso anteriore del municipio di Dallas.\nEffetti speciali.\nLo studio decise che Rob Bottin sarebbe stata la persona ideale per creare l'armatura di RoboCop, perch\u00e9 aveva appena finito di realizzare gli effetti speciali per \"La cosa\".\nED-209, il robot che combatte contro RoboCop, venne animato con la tecnica del passo uno da Phil Tippett, che dichiar\u00f2 di essersi ispirato alla tecnica usata da Ray Harryhausen per \"Gli Argonauti\" (1963).\nLa voce del Droide 209 \u00e8 quella del produttore Jon Davison, il suo ringhiare \u00e8 quello di un giaguaro mentre le urla sono di un maiale.\nIl corpo dell'ED-209 \u00e8 stato basato sulla progettazione di un elicottero Bell e l'aspetto generale ricorda la linea di giocattoli basata sulla serie Robotech.\nIl pasto alimentare biologico che Robocop mangia \u00e8 in realt\u00e0 costituito da pastinaca, purea di pomodoro e barrette al burro di arachidi schiacciate.\nAttrezzature.\nIl costume di RoboCop, costruito in parti di lattice ed alluminio, fu uno dei grandi problemi che la produzione dovette superare; innanzitutto limitava i movimenti di Peter Weller per il peso che arrivava quasi a 20 chili; quando indossava il costume Weller non riusciva ad entrare nell'auto della polizia in quanto era troppo ingombrante. Ecco perch\u00e9 la maggior parte delle sue riprese lo mostrano che sta uscendo dalla macchina o si prepara ad entrarvi. Per le riprese in cui doveva effettivamente essere in macchina, Weller ha indossato solo la parte superiore del costume indossando in quella inferiore solo biancheria intima. Tuttavia, per mantenere l'illusione che RoboCop indossasse l'intero costume mentre si trovava all'interno dell'auto, la maggior parte delle riprese mostrano i suoi piedi robotici uscire per primi dal veicolo. Per le scene pericolose erano gli stuntman a indossare altre versioni del costume modificate per effettuare quei singoli movimenti necessari. In pi\u00f9 il costume di RoboCop era cos\u00ec caldo e pesante che Weller stava perdendo liquidi e peso, per 1 chilo al giorno. Alla fine un condizionatore d'aria \u00e8 stato installato nel costume. Le mani del costume erano in gommapiuma, quindi la scena in cui Robocop afferra le chiavi dell'auto al volo dal sergente Reed fu girata 50 volte per un intero giorno: le chiavi continuavano a rimbalzare dalla mano di Peter Weller ogni volta che tentava di prenderle. Quando il costume arriv\u00f2 sul set, Weller scopr\u00ec che i suoi movimenti erano molto limitati nel costume dopo che Paul Verhoeven inizi\u00f2 a guardare i primi giornalieri grezzi. Lui e Moni Yakim (maestro di recitazione fisica) avevano immaginato RoboCop muoversi pi\u00f9 velocemente, ma Moni lo inform\u00f2 che sarebbe stato meglio rallentare i suoi movimenti in modo da poter dare a Weller la capacit\u00e0 di muoversi nel costume. La produzione \u00e8 stata quindi interrotta per tre giorni con Yakin, Verhoeven e Weller che discussero il nuovo approccio. Ci furono contrasti e alla fine Verhoeven diede a Weller l'ultima parola e l'approccio di Weller si rivel\u00f2 il migliore. I costumi erano in totale 7: uno di loro aveva speciali protezioni e vetroresina resistente al fuoco per aiutare lo stuntman ad eseguire la scena della stazione di servizio; altri due sono stati utilizzati esclusivamente durante il terzo atto del film in cui Robocop viene danneggiato dall'ED-209 e dalla SWAT. Alla fine delle riprese, la produzione aveva speso per tutti i costumi una cifra tra 500.000 e 1.000.000 di dollari.\nLa Auto-9, arma da fuoco in dotazione a RoboCop, \u00e8 una versione modificata della Beretta 93R. Originariamente la pistola di RoboCop era la Desert Eagle nella sala riunioni dell'OCP (viene usata nella dimostrazione fallimentare dell'ED-209 all'inizio e nella scena finale). Ci sono anche fotografie e filmati di Peter Weller sul set che si esercita con la Desert Eagle. Tuttavia quando Weller ricevette la pistola, si not\u00f2 che anche l'enorme Desert Eagle risultava troppo piccola nelle mani di RoboCop, quindi il supervisore alle armi del film, Randy E. Moore, modific\u00f2 una Beretta M93R per renderla pi\u00f9 imponente. In seguito la stessa arma venne usata sul set del film \"City Hunter\".\nLe vetture della polizia sono Ford Taurus modificate. Uno dei principali concorrenti della Taurus a quel tempo era la Pontiac 6000; l'auto utilizzata dai criminali viene chiamata SUX 6000, un riferimento non tanto sottile alla Pontiac 6000. Ford ha fabbricato la Taurus come veicolo della polizia tra il 1989 e 1995. Curiosamente, nel 2011 la Ford Taurus Interceptor ha sostituito la Ford Crown Victoria come autopattuglia delle forze di polizia americane.\nPromozione.\nL'ex presidente Richard Nixon fu assunto per promuovere la versione home-video del film per 25.000 dollari, compenso che ha donato in beneficenza.\nPreoccupati dal fatto che varie forze di polizia avrebbero obiettato sulla scena del protagonista che getta Clarence Boddicker attraverso la vetrata durante la lettura dei suoi diritti, i produttori organizzarono una proiezione preliminare per un pubblico di agenti di polizia, scoprendo invece che erano entusiasti alla vista dell'eroe che faceva qualcosa che a loro non era permesso.\nDistribuzione.\nIl film \u00e8 stato distribuito nelle sale cinematografiche statunitensi il 17 luglio 1987, mentre in quelle italiane il 30 ottobre dello stesso anno.\nIl titolo viene spesso riportato in Italia come Robocop \u2013 Il futuro della legge per un errore generato dalla locandina, il cui motto fu stampato troppo vicino al titolo, a imitazione della locandina americana. Tuttavia, il titolo della distribuzione italiana \u00e8 semplicemente \"RoboCop\", proprio come quello originale. \"Il futuro della legge\" \u00e8 quindi una sorta di traduzione dello slogan originale \"The Future of Law Enforcement\", che non \u00e8 un sottotitolo e difatti non compare in nessuna delle recenti distribuzioni in home video.\nNel 2014 \u00e8 uscita la versione \"Unrated Director's Cut\" in DVD e Blu-Ray contenente il film originale rimasterizzato con le scene pi\u00f9 violente e crude.\nAccoglienza.\nIncassi.\nIl film cost\u00f2 13 milioni di dollari e ne ha incassati circa 53 solo negli Stati Uniti.\nCritica.\nIl regista Paul Verhoeven accost\u00f2 in un'intervista il personaggio di RoboCop alla figura di Cristo citando alcuni chiari riferimenti nel film, quali la morte dell'agente Alex Murphy, la sua resurrezione nei panni di RoboCop e anche la scena in cui lo stesso affronta per l'ultima volta Boddicker camminando sulle acque, che tinte di rosso dal sangue del malvivente da lui ucciso con un fendente al collo, rimanderebbero al miracolo delle Nozze di Cana con la trasformazione dell'acqua in vino.\nRifacimento.\nLa Sony Pictures aveva messo in sviluppo una nuova versione di \"RoboCop\" alla fine del 2005; ma dopo che nessuna informazione circa il progetto era stata pi\u00f9 comunicata, nel novembre 2006 il sito \"Bloody Disgusting\" riport\u00f2 che dopo aver tentato di richiamare parte del cast originale, la Sony aveva deciso di non proseguire ulteriormente con il film.\nNel marzo 2008, la MGM menzion\u00f2 in un comunicato stampa a un possibile rifacimento tra gli sviluppi futuri previsti per la saga. In giugno fu mostrata una locandina dalla MGM al \"Licensing International Expo\" per il film, indicante \u00abRoboCop coming 2010\u00bb. All'edizione 2008 del Comic-Con di San Diego, Darren Aronofsky ha confermato d'essere stato incaricato della regia, con David Self impegnato nella scrittura della sceneggiatura, per una uscita posticipata al 2011.\nAll'edizione 2009 del Comic-Con, i rappresentanti della MGM hanno risposto alle domande dei giornalisti sul nuovo \"RoboCop\", comunicando che a causa di altri impegni in cui concorre Aronofsky il film potrebbe essere rimandato a date successive al 2011, specificando comunque che al momento i delegati dello studio non potevano n\u00e9 confermare n\u00e9 smentire ancora la vicinanza del regista al progetto.\nPer il ruolo di RoboCop si sono susseguite molte indiscrezioni, tra cui quelle che vorrebbero candidati Chris Pine (\"Star Trek\"), Michael Fassbender (\"X-Men - L'inizio\", \"Prometheus\") e Karl Urban (\"The Bourne Supremacy\" e \"Dredd\").\nA fine 2012, arriva la conferma ufficiale dell'inizio delle riprese; l'uscita viene datata a febbraio 2014; nel cast Joel Kinnaman nel ruolo di Robocop, Abbie Cornish, Gary Oldman, Samuel L. Jackson, Michael Keaton, Jay Baruchel, Jackie Earle Haley, Jennifer Ehle, Marianne Jean-Baptiste, Michael K. Williams.\nInfluenza culturale.\nCirca 25 anni dopo l'uscita del film un rumor su Internet ha cominciato a circolare per ottenere finanziamenti per una statua di RoboCop per la citt\u00e0 di Detroit. Peter Weller stesso ha creato un annuncio per sostenere la proposta. Alla fine, una campagna Kickstarter \u00e8 stata creata e si \u00e8 rivelata un successo, con la statua alta 3 metri che \u00e8 attualmente in produzione.\nA Sacramento, in California, un sospettato di rapina si rifugi\u00f2 in una sala cinematografica per sfuggire alla polizia, mentre era in proiezione RoboCop. In attesa di poter uscire si mise a guardare il film e lo segu\u00ec con cos\u00ec tanta attenzione che non si accorse che la polizia nel frattempo aveva evacuato tutti gli altri spettatori del cinema. Quando le luci si accesero l'uomo sbalordito fu preso in custodia.\nOpere derivate.\nIl film ha avuto due seguiti di minore successo e budget di produzione, \"RoboCop 2\" e \"RoboCop 3\". Ha inoltre avuto un reboot nel 2014. Al film si ispirarono anche diversi fumetti, vari videogiochi e quattro serie televisive, tutti aventi per protagonista un agente di polizia cyborg."}
{"id": "338679", "revid": "110157", "url": "https://it.wikipedia.org/wiki?curid=338679", "title": "Universit\u00e0 Carleton", "text": "L'Universit\u00e0 Carleton (inglese: \"Carleton University\") \u00e8 un'universit\u00e0 con sede ad Ottawa, in Canada.\nFondata nel 1942 come \"Carleton College\", l'Universit\u00e0 Carleton \u00e8 rinomata per i suoi programmi di studio su giornalismo ed affari internazionali, ed offre corsi ai livelli \"Bachelor\" e \"Master\" (equivalenti rispettivamente alle lauree triennale e specialistiche italiane), oltre a vari programmi di dottorato di ricerca.\nL'Universit\u00e0 Carleton, il cui campus ha sede nella parte meridionale cittadina, \u00e8 esclusivamente anglofona, a differenza dell'Universit\u00e0 di Ottawa, l'altro ateneo della capitale canadese, che \u00e8 bilingue e al quale fa riferimento la maggior parte francofona della zona, con la quale vi \u00e8 una accesa rivalit\u00e0, in particolare a livello sportivo. Il team sportivo universitario ufficiale \u00e8 i \"Carleton Ravens\".\nAd essa \u00e8 stato dedicato il minerale carletonite."}
{"id": "338682", "revid": "125965045", "url": "https://it.wikipedia.org/wiki?curid=338682", "title": "Tango (rivista)", "text": "Tango \u00e8 stato un inserto umoristico de \"l'Unit\u00e0\" ideato e diretto dal vignettista Sergio Staino, pubblicato dal 1986 al 1988 a cadenza settimanale, per un totale di 127 numeri.\nStoria.\nUno dei primi esperimenti di satira \"dall'interno\", in quanto avente come principale soggetto il Partito Comunista Italiano, \"Tango\" ha annoverato fra gli altri alcuni tra i maggiori vignettisti dell'epoca e odierni, molti dei quali provenienti dal giornale satirico \"Il Male\", come Altan, Ellekappa, Renato Calligaro, Roberto Perini e Andrea Pazienza, la cui ultima testimonianza vignettistica prima della morte (una serie di vignette che ritraevano l'allora segretario PCI Achille Occhetto) fu pubblicata proprio in tale inserto. Ogni pagina veniva decorata da Pablo Echaurren. Immancabile la rubrica \u201cIl tango della settimana\u201d affidata a Meri Lao che, con tangologica ironia sudamericana, abbinava una canzone tango, testo originale e traduzione, al disegno in tema. Oltre alle vignette, \"Tango\" ha ospitato anche commenti, satirici e non, di autori come David Riondino, Michele Serra, Daniele Luttazzi, Francesco Guccini e Gino e Michele.\nDa \"Tango\" derivano numerosi periodici di satira odierni, a partire dal conosciuto \"Cuore\", che tra l'altro inizi\u00f2 le sue pubblicazioni a sua volta come inserto de \"l'Unit\u00e0\".\nIl caso \"Nattango\".\nNell'estate del 1986 vi fu una curiosa vicenda che, nata come gioco tra vignettisti, si trasform\u00f2 in caso politico. La vicenda ebbe origine da un'intervista di Giorgio Forattini a \"La Nuova Sardegna\" del luglio 1986, in cui Forattini criticava il supplemento de \"L'Unit\u00e0\" di essere strumento di propaganda e di non avere il coraggio di mettere alla berlina i dirigenti del Partito Comunista. Nel numero seguente di \"Tango\" Staino disegn\u00f2, imitando lo stile di Forattini, una caricatura del segretario comunista Alessandro Natta che ballava nudo al suono di un'orchestrina guidata da Bettino Craxi e Giulio Andreotti. La risposta di Forattini sulle pagine di \"La Repubblica\" fu un disegno di Bobo (alter ego di Staino) inseguito da Natta con un panetto di burro in mano, con la didascalia \"Ultimo Tango a Parigi\". Nel frattempo la \"querelle\" aveva suscitato diverse dichiarazioni politiche sui limiti e il buon gusto della satira (Craxi, ad esempio, dichiar\u00f2 che non avrebbe mai permesso che \"l'Avanti!\" pubblicasse una vignetta che lo rappresentava nudo). La vicenda si concluse con una nuova vignetta di Staino, intitolata \"Errata Corrige\", in cui Craxi e Andreotti ballavano nudi al suono della musica di Natta."}
{"id": "338684", "revid": "588089", "url": "https://it.wikipedia.org/wiki?curid=338684", "title": "Bernard Berenson", "text": "Specializzato nel Rinascimento, divenne un'autorit\u00e0 incontrastata nell'attribuzione delle opere, nel tempo in cui queste attrassero l'attenzione dei grandi collezionisti statunitensi. I suoi giudizi all'epoca godettero di vasta e incontestata influenza. Il suo libro \"I pittori italiani del Rinascimento\" fu un bestseller internazionale. Si ritiene che la moglie Mary abbia dato un contributo notevole a varie sue opere.\nBiografia.\nBernhard Valvrojenski nacque nel 1865 da una famiglia ebrea a Butrimonys nel Governatorato di Vil'na (Wilna in tedesco, ora Vilnius) Lituania, allora nell'Impero Russo. Il padre Albert emigr\u00f2 con la famiglia a Boston nel 1875 assumendo il cognome Berenson. \nIscrittosi alla Boston University, si distinse ben presto per il suo eccezionale talento e fu ammesso, nel 1884, all'Universit\u00e0 Harvard dove prosegu\u00ec i suoi studi linguistici specializzandosi in letteratura e frequentando allo stesso tempo il Museum of Fine Arts. Qui conobbe gli \"Studi di Storia del Rinascimento\" di Walter Pater pubblicati pochi anni prima e la filantropa Isabella Stewart Gardner. Si trasfer\u00ec in Europa durante il secondo semestre del 1887 grazie a una borsa di studio di Harvard. Visit\u00f2 Parigi, Londra e Oxford, dove incontr\u00f2 la futura moglie Mary Whitall Smith, con la quale a poco a poco i suoi interessi puramente letterari finirono per lasciare il passo alle arti figurative e in particolar modo allo studio e alla conoscenza della pittura italiana. Trasferitosi a Firenze nel 1890, Berenson inizi\u00f2 assieme a Mary una serie di viaggi attraverso la Toscana, l'Umbria, l'Emilia, le Marche e l'Italia settentrionale, che costituiranno il fondamento delle sue eccezionali conoscenze della pittura italiana.\nUna volta conclusisi i rapporti con Harvard, bench\u00e9 fosse contrario a percepire commissioni in denaro dalla vendita di opere d'arte, Berenson divenne il consulente di famosi collezionisti americani, tra i quali Isabella Stewart Gardner, John G. Johnson, Colnaghi, il mercante Joseph Duveen, Joseph Widener, Carl Hamilton e la ditta Wildenstein, con la quale si associ\u00f2 dopo la Seconda guerra mondiale. Intorno al 1894, egli pubblic\u00f2 a Londra e a New York un primo nucleo di volumi, pi\u00f9 noti con i titoli delle successive edizioni: \"Italian Pictures of the Renaissance\" (1932), \"Florentine Painters of the Renaissance\" (1896), \"The Central Italian Painters of the Renaissance\".\nIl 29 dicembre del 1900 Berenson spos\u00f2 Mary, cattolica, nella cappella di Villa I Tatti a Firenze. La villa, prima affittata e acquistata poi negli anni a venire, divent\u00f2 la dimora stabile dei coniugi e rappresent\u00f2 per tutti gli studiosi italiani e stranieri di passaggio a Firenze una tappa obbligatoria per ammirare la ricchissima collezione e la straordinaria biblioteca di Bernard. La villa, divenuta sede della collezione di opere d'arte, fotografie e libri raccolti da Berenson e Mary, \u00e8 amministrata dall'Universit\u00e0 Harvard.\nDurante le ricerche sulla pittura toscana alloggi\u00f2 nel monastero benedettino di Monte Oliveto, dove nel febbraio del 1891 ricevette il sacramento del Battesimo.\nIncominci\u00f2 a lavorare facendo concorrenza alle guide ufficiali nei musei, e ben presto si fece una fama di conoscitore e di esperto in perizie di arte antica. Nel 1895, in occasione di una mostra di dipinti veneti provenienti da collezioni private, pubblic\u00f2 una specie di emendamento al catalogo ufficiale: di 33 Tiziano esposti ne riconobbe autentico uno soltanto, rifiut\u00f2 18 Giorgione, e cos\u00ec via.\nIntanto continu\u00f2 a pubblicare le sue opere: attivit\u00e0 che prosegu\u00ec fino al giorno della morte, nella sua villa fiesolana, ormai famoso in tutto il mondo come il pi\u00f9 grande conoscitore d'arte italiana.\nNel 1903, fu pubblicato a Londra il lavoro di ricerca pi\u00f9 sostanzioso di Berenson: \"The Drawings of the Florentine Painters, Classified, Criticised, and the Studied as Documents in the History and Appreciation of Tuscan Art with a Copians Catalogue Raisonn\u00e9\", in due volumi. Anche nel lungo periodo delle due guerre, Villa I Tatti continu\u00f2 ad essere quel privilegiato salotto d'incontro che era stato fino dalla sua primitiva costituzione, noto in tutto il mondo, in cui ci si recava per discorrere amabilmente col suo fondatore e la sua compagna, dei quali era ammirata la profonda cultura e la conoscenza storico artistica. Bernard mor\u00ec il 6 ottobre 1959 e venne sepolto vicino alla moglie, deceduta nel maggio del 1945, in quella stessa cappella dove si erano sposati.\nBerenson fu anche il primo ad apprezzare ed a sostenere l'arte post-impressionista di C\u00e9zanne e di Matisse, dando cos\u00ec un contributo inestimabile ad una corretta valutazione di questa esperienza dell'arte contemporanea.\nContributi alla critica e storia dell'arte.\nI suoi studi partono da una constatazione ben precisa ereditata dalla concezione artistica di Giovanni Morelli: lo studio dell'opera d'arte non si deve limitare allo studio soggettivo del singolo conoscitore, ma deve essere arricchito con una serie di materiali.\nBerenson distingueva, in un'opera d'arte, l'elemento decorativo da quello illustrativo, e mentre il primo rappresenta la forma, la materia pittorica e il modellato, il secondo esprime il valore rappresentato dall'oggetto in funzione del contesto storico-culturale e delle inclinazioni mentali, sentimentali del soggetto.\nLa grande importanza di Berenson risiede soprattutto nei canoni critici da lui proposti nei lavori intitolati \"Pittori fiorentini\" (1896) e \"Pittori italiani del Rinascimento\" (1932), basati sul riconoscimento nell'opera d'arte di \"valori tattili\" e di \"valori di movimento\".\nBerenson sosteneva che i materiali si dividono in:\nTra gli altri lavori pi\u00f9 significativi pubblicati da Berenson, si annoverano: \"Tre saggi sul metodo\", la serie sullo \"Studio e la critica dell'arte italiana\", \"Estetica, etica e storia nelle arti della rappresentazione visiva\". Ben nutrito \u00e8 il numero di monografie, da \"Il Caravaggio\" a \"Piero della Francesca\", cos\u00ec come gli estratti dai Diari. La maggior parte delle sue opere furono pubblicate negli Stati Uniti ed ebbero varie edizioni.\nArchivio e biblioteca personale.\nLe carte dell'archivio Bernard Berenson, sono conservate a Firenze presso Villa I Tatti nella Biblioteca Berenson del \"The Harvard University Center for Italian Renaissance studies\". Fino al 1994 solo la corrispondenza era stata ordinata alfabeticamente, mentre il resto del materiale era solo in parte riordinato e accompagnato da elenchi. Fra il 1994 e il 2002 tutto il fondo \u00e8 stato ulteriormente ordinato da Jacalyn Blume e dotato di un inventario cartaceo consultabile in loco. \nLe opere d'arte di Bernard Berenson, con lui salvate durante la guerra nella Villa \"Le Fontanelle\" del Marchese Filippo Serlupi Crescenzi ministro plenipotenziario di San Marino presso la Santa Sede, sono state da lui donate al \"The Harvard Center for Italian Renaissance Studies\" a Villa I Tatti a Firenze."}
{"id": "338686", "revid": "547992", "url": "https://it.wikipedia.org/wiki?curid=338686", "title": "Ugo Cerletti", "text": "Ideatore della terapia elettroconvulsivante, comunemente nota con il nome di \"elettroshock\", utilizzata per la cura di alcuni disturbi mentali.\nBiografia.\nUgo Cerletti era figlio di Giovanni Battista Cerletti, illustre enologo di Chiavenna stabilitosi a Conegliano per dirigere la locale Scuola Enologica.\nCerletti era il secondo di tre figli: il fratello, Aldo, era di due anni pi\u00f9 grande di lui, mentre la sorella, Olga, era nata nel 1882. La sua famiglia apparteva all'alta borghesia. La madre, Margherita Pizzala, era figlia di un industriale lombardo. Nel 1886 la famiglia Cerletti si trasfer\u00ec a Roma, dove Ugo dapprima frequent\u00f2 l'istituto Massimo e poi si iscrisse al Liceo Classico Visconti.\nNel 1895 dopo aver conseguito il diploma liceale decise di iscriversi a medicina. Terminato il primo anno di studi, poich\u00e9 la famiglia si stabil\u00ec a Milano, si trasfer\u00ec presso l'universit\u00e0 di Torino dove trascorse due anni. Nel 1898 fece poi ritorno a Roma dove studi\u00f2 con Giovanni Mingazzini ed Ezio Sciamanna (docenti di neuropatologia il primo e di psichiatria il secondo). Approfond\u00ec i suoi studi con i pi\u00f9 eminenti neurologi del suo tempo, prima a Parigi, con Pierre Marie ed Ernest Dupr\u00e9, e poi a Monaco, con Emil Kraepelin (il \"padre\" della psichiatria scientifica moderna) e Alois Alzheimer (scopritore della demenza senile, malattia che porta oggi il suo nome).\nSuccessivamente studi\u00f2 a Heidelberg, con il neuropatologo Franz Nissl. Tornato dal soggiorno in Germania, Cerletti frequent\u00f2 il suo ultimo anno di corso presso l'Universit\u00e0 di Roma, dove si laure\u00f2 il 16 luglio 1901 presentando la tesi \u201c\"Sopra i processi di assorbimento consecutivi a lesioni della sostanza cerebrale\"\u201d. Assunto prima come assistente volontario e poi come assistente straordinario nella clinica diretta da Sciamanna, si adoper\u00f2 per l'organizzazione di un laboratorio anatomopatologico. Nel 1905 ottenne la libera docenza in psichiatria e nel 1907 venne nominato assistente di ruolo.\nNel 1922 divenne direttore del laboratorio neurobiologico dell'Ospedale psichiatrico di Mombello, a Milano. Nel 1925 fu professore di neuropsichiatria all'Universit\u00e0 di Bari, e nel 1928 subentr\u00f2 ad Enrico Morselli come direttore della Cattedra di neuropsichiatria all'Universit\u00e0 di Genova. Nel 1935 divenne direttore della clinica neuropsichiatrica dell'Universit\u00e0 \"La Sapienza\" di Roma, dove svilupp\u00f2 e introdusse insieme a Lucio Bini la terapia elettroconvulsionante per il trattamento di numerose forme di disturbo mentale.\nCerletti si spos\u00f2 con Etta Marzolo ed ebbe due figli, il primogenito, Paolo, nato nel 1929 e la secondogenita, Margherita, nata nel 1932.\nNel 1946 divenne Presidente della Societ\u00e0 italiana di Psichiatria e il 20 novembre dello stesso anno venne eletto consigliere comunale a Roma. Durante le consultazioni politiche del 1948 si schier\u00f2 nelle file del fronte popolare guidato da Giancarlo Pajetta. Il programma sostenuto fu quello tipico dell'intellettuale liberale poich\u00e9 incentr\u00f2 la propria propaganda sull'istruzione e la sanit\u00e0. Nel 1950 ricevette la Laurea honoris causa dal \"Coll\u00e8ge de Sorbonne\" dell'Universit\u00e0 di Parigi. Massone, fece parte della Loggia \"Cristoforo Colombo\" di Roma e fu membro effettivo del Supremo Consiglio del Rito scozzese antico e accettato. Mor\u00ec a Roma il 25 luglio 1963 per trombosi cerebrale. Fu sepolto nel cimitero di Chiavenna, vicino al padre e alla moglie Antonietta Marzolo (morta nel 1977).\nCerletti e la guerra.\nAllo scoppio della Prima guerra mondiale Cerletti part\u00ec per il fronte al seguito della centuria Valtellina, per il settore Ortles-Cevedale, dove rivest\u00ec la carica di capitano medico. I primi anni trascorsi al fronte lo videro impegnato nel campo della logistica bellica. Egli riflett\u00e9 sul modo di rendere meno visibile \u2013 e dunque pi\u00f9 efficace e protetta\u00a0\u2013 l'avanzata italiana proponendo di dotare l'esercito di speciali tute bianche per consentire ai soldati di avanzare mimetizzandosi nella neve.\nDal 1916, dopo essere stato trasferito ad Auronzo, sulle Dolomiti, inizi\u00f2 a lavorare su un'arma speciale, la \u201cspoletta a scoppio differito\u201d, un ordigno programmato in modo tale da esplodere anche a distanza di parecchie ore dal momento del lancio. Nel 1918 fu gi\u00e0 possibile farne uso su larga scala.\nCerletti e il fascismo.\nCerletti, come molti scienziati italiani, credette alla retorica del rinnovamento della scienza promessa dal nuovo governo fascista e il suo assenso formale al regime venne sancito il 31 luglio 1933 dalla tessera numero 0694914. Durante i primi anni di iniziale entusiasmo il suo consenso alla politica fascista non fu puramente formale. Egli era fermamente convinto del fatto che il Duce avrebbe saputo dirigere con pi\u00f9 energia ed efficacia dei suoi predecessori le sorti scientifiche del paese.\nInfatti scrisse, seppure saltuariamente, sulla rivista fascista \u201cGerarchia\u201d trattando la sezione dedicata alle cronache scientifiche. Progressivamente per\u00f2 Cerletti inizi\u00f2 a prendere le distanze dal regime rimproverando in un paio di articoli del 1927 il governo per aver mancato l'impegno di incoraggiare economicamente la ricerca scientifica. Di fronte alle posizioni sempre pi\u00f9 estremiste sostenute dal governo, Cerletti evit\u00f2 per\u00f2 lo scontro aperto.\nAttivit\u00e0 scientifica.\nSin dal 1935, il metrazolo (un farmaco convulsivante) e l'insulina erano largamente usati in molti paesi per il trattamento della schizofrenia . Dal 1936 Cerletti inizi\u00f2 a cercare un metodo pi\u00f9 economico per effettuare lo shock sui propri pazienti poich\u00e9 le condizioni indigenti tra le quali era costretto a lavorare lo persuasero della necessit\u00e0 di trovare un mezzo meno costoso per provocare la \u201csalutare\u201d crisi epilettica.\nArriv\u00f2 a utilizzare l'elettroshock terapeutico sull'uomo dopo gli esperimenti da lui condotti sugli animali circa le conseguenze neurologiche di ripetute crisi epilettiche. L'idea di utilizzare la TEC su pazienti neuropsichiatrici gli venne dopo aver osservato alcuni maiali che venivano anestetizzati con una scarica elettrica prima di essere condotti al macello.\nL'idea alla base dell'approccio era fondata sulle ricerche effettuate dal premio Nobel Julius Wagner-Jauregg sull'uso di convulsioni indotte attraverso la malaria per la cura di alcuni disturbi nervosi e mentali - come la demenza paralitica causata dalla sifilide - nonch\u00e9 sulle teorie sviluppate da Ladislas Meduna, secondo il quale la schizofrenia e l'epilessia erano disturbi antagonisti; ricerche e teorie che nel 1933 portarono Manfred Sakel a sviluppare la \"terapia del coma insulinico\" in psichiatria.\nA Genova, e successivamente a Roma, us\u00f2 apparati elettroconvulsivanti per provocare attacchi epilettici ripetibili e controllabili su cani e altri animali. Nel 1937 a M\u00fcnsingen, in Svizzera, durante un convegno sulle nuove cure per la schizofrenia, il professore cerc\u00f2 consensi e collaborazione sull'impiego dell'elettricit\u00e0 come mezzo convulsionante ma il suo intervento passa del tutto sotto silenzio. Sempre nel 1937 si tenne in Italia un convegno sulle nuove cure per la schizofrenia dove il professore espose i dati ottenuti dalle prime ricerche.\nNella sua lunga attivit\u00e0 di psichiatra e neurologo, Cerletti pubblic\u00f2 113 lavori scientifici, sulla patologia delle placche senili nella malattia di Alzheimer, sulla struttura delle cellule della glia, sul tessuto nervoso normale e patologico, sulla sifilide congenita, sugli ormoni e sul gozzo endemico.\nL'invenzione della terapia elettroconvulsivante.\nCerletti us\u00f2 per la prima volta la terapia elettroconvulsivante l'11 aprile del 1938, con un apparecchio messo a punto dal suo assistente Lucio Bini, su un paziente di quarant'anni affetto da schizofrenia con sintomi di delirio, allucinazione e confusione; una serie di elettroshock terapeutici permisero al paziente di tornare ad uno stato mentale di normalit\u00e0. Dopo due mesi di prove sui pazienti Cerletti decise di presentare il nuovo metodo di cura alla comunit\u00e0 scientifica tenendo una relazione, con tanto di dimostrazione su un malato, all'Accademia di Roma di cui fu membro fin dal 1936. L'originale apparecchio fu utilizzato su un totale di 18 pazienti ed \u00e8 oggi conservato presso il Museo di Storia della Medicina della Sapienza a Roma. Il successo fu immediato. Gi\u00e0 nell'Ottobre del 1938 l'apparecchio per provocare lo shock inizi\u00f2 ad essere prodotto.\nIl professore rifiut\u00f2 la proposta del suo assistente Lucio Bini di prendere insieme il brevetto poich\u00e9 aveva deciso di astenersi dal ricavare benefici economici dalla propria scoperta. Ne deriv\u00f2, in seguito, attrito tra i due. Conseguentemente, negli anni successivi, Cerletti e i suoi collaboratori effettuarono regolarmente gli elettroshock terapeutici sia su animali sia su pazienti neuropsichiatrici, arrivando a determinare l'affidabilit\u00e0 della terapia e la sua sicurezza e utilit\u00e0 nella pratica clinica, soprattutto per il trattamento della psicosi maniaco-depressiva e dei casi pi\u00f9 gravi di depressione. Il suo lavoro e le sue ricerche ebbero un'influenza notevole e l'uso della terapia si diffuse velocemente in tutto il mondo.\nIl dizionario medico Larousse riporta i valori utilizzati da Cerletti: 125-135 volt, 0,3-0,6 ampere, per 1/10 di secondo; specifica anche che una crisi si ottiene anche con soli 60 volt (assenza epilettica o infra-crisi). Gli apparecchi usati prendono il nome di \"apparecchio di Lapipe e Rondepierre\" e \"apparecchio di Delmas-Marsalet\". L'elettroshock agiva tramite una serie di modificazioni neurofisiologiche e neurochimiche attraverso un processo di \u201cbenefica semplificazione strutturale\u201d cio\u00e8 mediante la distruzione sparsa di neuroni.\nAncora oggi esistono molte teorie riguardo al meccanismo di azione. La terapia costitu\u00ec una novit\u00e0 radicale poich\u00e9 permise di provocare la crisi epilettica senza alcuna operazione chirurgica sul cervello o somministrazione di tossici convulsionanti. Inoltre l'elettroshock consent\u00ec uno studio frazionato dell'attacco epilettico: con il suo impiego fu cio\u00e8 possibile studiare l'attacco completo nelle sue varie fasi attraverso un'opportuna graduazione dello stimolo elettrico. Purtroppo la terapia con il passare degli anni inizi\u00f2 ad essere usata come mera applicazione tecnicistica delle cure somatiche.\nPer il professore al centro di tutto doveva rimanere il rapporto fra il medico e il paziente poich\u00e9 egli era fermamente convinto dell'importanza rivestita dal fattore psicologico sull'origine dei disturbi mentali. Infatti nei suoi ultimi anni di vita si batter\u00e0 per \u201cemancipare l'umanit\u00e0 dall'elettroshock\u201d commissionando all'Istituto Antirabbico di Roma la preparazione di alcune fiale di materia cerebrale di maiale preventivamente sottoposto ad elettroshock. Alcuni pazienti, specie quelli affetti da melanconia e da gravi stati ansiosi trassero dei benefici da questo trattamento. Cerletti arriv\u00f2 quindi alla conclusione che il cervello sottoposto ad elettroshock produceva particolari sostanze vitalizzanti e di difesa che contrastavano le malattie mentali. Queste sostanze vennero battezzate con il nome di \u201cacroagonine\u201d.\nIl Centro Studi Ugo Cerletti.\nNell'ottobre 2014 \u00e8 stato fondato a Conegliano un Centro Studi intitolato a Ugo Cerletti. Il centro svolge attivit\u00e0 di ricerca nel campo del munizionamento di artiglieria dal '800 ai giorni nostri, integrando il gi\u00e0 presente Museo degli Alpini adiacente.\nInaugurazione.\nIl Centro Studi per la bonifica bellica \u00e8 stato inaugurato dal direttore del Museo civico degli Alpini e dalla figlia di Ugo Cerletti il 31 ottobre 2014, alla presenza delle autorit\u00e0 locali. Il centro ha iniziato la sua attivit\u00e0 con il recupero di un ramo dell'ex caserma Marras da parte dagli Alpini della sezione di Conegliano, struttura che espone numerosi reperti bellici di vari settori, nazionalit\u00e0 e calibri.\nScopo del Centro Studi.\nLa grande collezione di gusci metallici gi\u00e0 in uso come proiettili d'artiglieria, di munizionamento, di armi bianche e da fuoco, disposta su un vasto spazio espositivo, \u00e8 ora una propaggine del vicino museo. \nLa familiarit\u00e0 che la popolazione locale ha con i ritrovamenti dei residuati bellici, dal momento in cui il vicino fiume Piave \u00e8 stato uno dei fronti sul quale si \u00e8 a lungo combattuto, ha contribuito alla necessit\u00e0 di informare i civili circa i rischi che si corrono quando ci si imbatte in oggetti utilizzati in guerra a scopi offensivi. \nIl materiale, reso inerte per ragioni di legge e regolarmente denunciato all'Autorit\u00e0 di P.S., \u00e8 esposto per tutti coloro che sono desiderosi di approfondire le loro conoscenze storiche e funge anche da supporto tangibile per corsi di formazione e per percorsi didattici nelle scuole."}
{"id": "338696", "revid": "1386670", "url": "https://it.wikipedia.org/wiki?curid=338696", "title": "Edge triggered", "text": "L'edge triggered \u00e8 una particolare tecnologia elettronica utilizzata nella realizzazione di classi particolari di ingressi logici, ad esempio ingressi di temporizzazione, caratterizzata dal rispondere alla variazione di stato non sul livello di tensione, ma sul fronte di variazione (che sia di discesa o di salita).\nNella rappresentazione schematica dei circuiti, gli ingressi sensibili al fronte di salita (\"up edge triggered\") o discesa sono contraddistinti da un triangolo equilatero. Nel caso si voglia un ingresso sensibile al fronte inverso \u00e8 sufficiente anteporre all'ingresso un invertitore, ad esempio 7404 in tecnologia TTL (il fronte di discesa si tramuta quindi in un fronte di salita); in questo caso l'ingresso sar\u00e0 caratterizzato da un pallino tra il pin e il \"triangolino\"."}
{"id": "338710", "revid": "183581", "url": "https://it.wikipedia.org/wiki?curid=338710", "title": "Dossier Impedian", "text": ""}
{"id": "338712", "revid": "1235293", "url": "https://it.wikipedia.org/wiki?curid=338712", "title": "Ti prendo e ti porto via", "text": "Ti prendo e ti porto via \u00e8 un romanzo scritto da Niccol\u00f2 Ammaniti e pubblicato nel 1999.\nIl libro \u00e8 stato pubblicato anche in Inghilterra col titolo di \"I'll Steal You Away\".\nTrama.\nIl romanzo \u00e8 ambientato nell'immaginaria cittadina maremmana di Ischiano Scalo, dove \"il mare c'\u00e8 ma non si vede\". Il libro racconta le vicende di Pietro Moroni e Graziano Biglia. Le loro due storie scorrono parallele per quasi tutto il romanzo, congiungendosi solo nel finale.\nPietro \u00e8 un timido studente di scuola media con una famiglia problematica; la sua migliore amica e compagna di classe \u00e8 Gloria, una ragazza di buona famiglia borghese che, al suo contrario, \u00e8 estremamente popolare e avvenente. Il romanzo comincia con la scoperta della bocciatura di Pietro e procede con un flashback di sei mesi prima che espone gli eventi che hanno portato a tale accaduto: tre bulli costrinsero Pietro ad entrare nella scuola con loro per commettere atti vandalici. Il ragazzino non riusc\u00ec n\u00e9 a rifiutarsi n\u00e9 a mantenere il segreto agli insegnanti a causa della sua indole sottomessa e ci\u00f2 port\u00f2 alla sospensione sua e dei tre compagni; data l'indifferenza della famiglia di Pietro, il ragazzino \u00e8 l'unico a venire bocciato quando i genitori e il fratello maggiore si rifiutano di andare a scuola per parlare con gli insegnanti.\nFrattanto Graziano, playboy fallito che conduce una vita sbandata senza alcun obiettivo, torna a Ischiano Scalo dopo anni in seguito a una delusione amorosa e incontra la docile professoressa Flora Palmieri, insegnante di Pietro e Gloria. Inizialmente l'avvicina con l'unico scopo di approfittare di lei, ma in seguito si innamora sinceramente della donna, che a sua volta sperimenta per la prima volta tale sentimento fino a giungere sulla soglia del matrimonio. Graziano viene per\u00f2 riavvicinato dalla sua ex e scappa con lei all'estero abbandonando la Palmieri senza alcuna spiegazione; la donna, incinta, cade in una profonda depressione rasente la follia.\nDopo aver scoperto di essere stato bocciato, la rabbia di Pietro si concentra sulla Palmieri in quanto, mesi addietro, la donna si era impietosita per la sua situazione e gli aveva promesso di impedire la sua bocciatura. Gloria convince l'amico a vendicarsi, introducendosi nella casa della professoressa per lasciarle una biscia nel letto. Pietro scopre la Palmieri mentre sta facendo il bagno e la donna gli rinfaccia che tutto quello che gli \u00e8 accaduto \u00e8 dovuto al suo carattere debole e passivo che gli impedisce di ribellarsi in alcun modo ai soprusi degli altri, concludendo che finir\u00e0 a condurre una vita patetica come lei. Il bambino, preso dalla furia, getta una radio nella vasca da bagno della donna causandone la morte (la donna non rimane folgorata come tutti credono, ma cade e batte la testa); perisce cos\u00ec anche l'anziana e invalida madre della professoressa, totalmente dipendente da lei per sopravvivere. Graziano, resosi conto di amare davvero Flora, lascia l'amante e torna in a Ischiano Scalo ma scopre con sgomento che \u00e8 morta.\nPietro promette a Gloria di non confessare mai il delitto, dopodich\u00e9 i due dichiarano il proprio amore l'uno per l'altra. Qualche tempo dopo il ragazzino si imbatte nuovamente nei bulli e riesce a reagire, picchiandone uno e dicendo loro di aver ucciso la Palmieri, portando cos\u00ec alla sua reclusione in un istituto.\nSei anni dopo, Pietro scrive a Gloria una lettera in cui le spiega di aver confessato per abbandonare il degradante clima famigliare in cui viveva, e di aver ucciso la Palmieri per \"liberarsi\" inconsciamente dalla sua persona passata, sottomessa e debole; ora che \u00e8 sul punto di uscire dall'istituto spera di costruirsi un futuro migliore e promette di ricongiungersi con lei."}
{"id": "338713", "revid": "47767", "url": "https://it.wikipedia.org/wiki?curid=338713", "title": "Teletrasporto", "text": "Per teletrasporto si intende il processo di trasporto istantaneo della materia attraverso lo spazio da un luogo all'altro.\nQuesto neologismo \u00e8 un portmanteau derivato dalla radice greca \"\u03a4\u03b7\u03bb\u03b5-\" (\"lontano\") e dall'italiano \"trasporto\", sulla falsariga del termine inglese \"teleportation\" coniato dallo scrittore Charles Fort (lo stesso prefisso \"tele-\" unito alle ultime sillabe di \"transportation\", ossia trasporto).\nCome ipotetica tecnologia il teletrasporto \u00e8 spesso utilizzato nelle opere di fantascienza, dove \u00e8 generalmente usato come sinonimo di trasporto istantaneo, intendendo che il processo possa avvenire anche attraverso grandi distanze (es. tra la Terra e la Luna o un altro pianeta) e a velocit\u00e0 pari o superiori a quella della luce.\nIl teletrasporto, cos\u00ec come descritto nelle opere di fantasia, \u00e8 lontano dall'essere realizzato, tuttavia costituisce uno dei maggiori soggetti di ricerca tra i fisici di tutto il mondo che operano nel campo della meccanica quantistica.\nAspetti scientifici.\nIl teletrasporto \u00e8 una possibilit\u00e0 teorica ammessa sia dalla fisica quantistica che dalla teoria della relativit\u00e0 generale, due teorie contrastanti per diversi altri aspetti.\nViene definito teletrasporto quantistico il fenomeno di apparente azione istantanea a distanza descritto dal paradosso Einstein-Podolsky-Rosen (detto anche \"Paradosso EPR\", dalle iniziali dei nomi degli scienziati che lo idearono in riferimento al principio di indeterminazione di Heisenberg e al principio di sovrapposizione di stati). Tale tipo di teletrasporto si basa sulla propriet\u00e0 di entanglement di due (o pi\u00f9) osservabili (particelle, ad esempio). Due particelle \"entangled\" sembrano rispondere istantaneamente l'una dell'altra (in realt\u00e0 violano il principio di localit\u00e0), ma le informazioni che si trarrebbero da queste risposte immediate andrebbero comunque utilizzate (comunicate) con velocit\u00e0 limitate da quella della luce.\nSecondo alcuni sarebbe erroneo considerare il fenomeno un \"primo passo\" verso una tecnologia del teletrasporto o dei viaggi a velocit\u00e0 superiori a quella della luce. Negli esperimenti finora svolti il segnale \u00e8 fatto di particelle aventi massa e non pu\u00f2 superare la velocit\u00e0 della luce, pu\u00f2 essere visto sia come onda che moto di particelle. \nI ponti di Einstein-Rosen sono una costruzione matematica che prevede la possibilit\u00e0 di uno spostamento da un punto all'altro dello spazio o del tempo, attraverso dei buchi neri.\nCon il teletrasporto quantistico non \u00e8 il corpo ad attraversare lo spazio-tempo che separa il punto di partenza e di arrivo, ma un'onda che porta l'informazione in esso contenuta, per \"ricomporre\" la massa nel punto di arrivo. Invece, un punto materiale che attraversasse un ponte di Einstein-Rosen entrerebbe in una deformazione dello spazio-tempo che avvicina moltissimo i punti di partenza e di arrivo.\nLa relativit\u00e0 generale afferma che lo spazio-tempo risulta deformato all'osservatore se la velocit\u00e0 \u00e8 prossima a quella della luce o in presenza di campi gravitazionali: velocit\u00e0 o gravit\u00e0 si possono usare per \"accorciare\" i tempi di viaggio per enormi distanze nello spazio e nel tempo. Il teletrasporto quantistico agisce sulla velocit\u00e0, i ponti di Einstein-Rosen sulla gravitazione.\nCultura di massa.\nNella narrativa fantastica, il teletrasporto (o un'analoga forma di portale di passaggio spaziotemporale) viene utilizzato come artificio narrativo nella fantascienza (come forma di tecnologia futura) e nel fantasy (come atto di magia).\nFantascienza.\nLa prima menzione di un sistema di teletrasporto in un'opera di fantascienza \u00e8 presente nel racconto \"The Man Without a Body\" (1877) di Edward Page Mitchell, in cui uno scienziato scopre un metodo per disassemblare gli atomi di un gatto e trasmetterli via telegrafo.\nIl concetto verr\u00e0 poi ripreso nella fantascienza del primo Novecento; uno dei primi autori a descrivere un sistema che trasmette corpi via etere da una cabina di partenza a una ricevente \u00e8 Ettore Santi con il racconto \"L'esperienza di Donati\" (\"La Domenica del Corriere\" n.10 dell'11 marzo 1906). Tra i pi\u00f9 noti, il racconto \"The Fly\" di George Langelaan del 1957, da cui verranno tratti i due film \"L'esperimento del dottor K.\" e \"La mosca\", con vari seguiti.\nL'idea raggiunge la diffusione a livello mondiale con il successo della serie televisiva \"Star Trek\" e dei suoi seguiti e trasposizioni cinematografiche (si veda Teletrasporto (Star Trek)). Il concetto \u00e8 stato ripreso in televisione anche con il telefilm \"Stargate SG-1\" e serie correlate.\nI modi di teletrasporto utilizzati nella fantascienza sono in genere di due tipi:\nVi \u00e8 poi un terzo tipo di trasmissione istantanea, che non riguarda la materia ma solo le informazioni, a scopo di telecomunicazione, attraverso dispositivi come l'ansible.\nFumetti.\nUno dei teleporter pi\u00f9 famosi dei fumetti \u00e8 Nightcrawler, un mutante che fa parte del gruppo di supereroi X-Men. La sua mutazione genetica gli permette di teletrasportarsi tramite l'accesso ad una dimensione parallela. Questo potere gli \u00e8 stato trasmesso dal padre Azazel. Un altro mutante in possesso di questa abilit\u00e0 \u00e8 Deadpool, che \u00e8 capace di teletrasportarsi a brevi distanze grazie a un dispositivo nella propria cintura.\nAnche il protagonista del manga e anime Dragon Ball Son Goku \u00e8 capace di teletrasportarsi, avendo imparato la tecnica sul pianeta Yardrat dopo la sconfitta di Freezer.\nFantasy.\nNel fantasy, il teletrasporto e la bilocazione sono spesso presenti tra i poteri magici posseduti da personaggi (eroi o antagonisti). In particolare, nei giochi di ruolo il teletrasporto pu\u00f2 essere elemento chiave della parte tattica e strategica del gioco.\nHorror.\nUno dei personaggi horror pi\u00f9 famosi che riescono a teletrasportarsi \u00e8 lo Slenderman, usato per uccidere le sue vittime furtivamente. \nNella saga videoludica horror Five Nights At Freddy's tre personaggi sembrano usare il teletrasporto: Golden Freddy, Shadow Freddy e RWQFSFASXC.\nParanormale.\nIl teletrasporto \u00e8 anche annoverato come evento parapsicologico legato alla psicocinesi. Infatti molti medium e maghi affermano di poter teletrasportare oggetti o addirittura se stessi ma non \u00e8 mai stato fatto uno studio in ambiente controllato e molte di esse si sono rivelate truffe."}
{"id": "338716", "revid": "767487", "url": "https://it.wikipedia.org/wiki?curid=338716", "title": "Querelle de Brest (film)", "text": "Querelle de Brest (\"Querelle\") \u00e8 un film del 1982 diretto da Rainer Werner Fassbinder.\nSi tratta dell'ultimo film del regista tedesco, prima della sua morte nel 1982, causata probabilmente da una overdose. Tratto dal romanzo \"Querelle de Brest\" di Jean Genet fu presentato alla 39\u00aa Mostra internazionale d'arte cinematografica di Venezia.\nTrama.\nLa nave \"Vengeur\" con a bordo il marinaio Querelle, comandata da Seblon che nutre un tenero ed inconfessato amore per Querelle, attracca al porto di Brest. Querelle, sceso a terra alla ricerca di suo fratello Robert, contrabbanda della droga e conosce alla Feria, il pi\u00f9 celebre ed elegante bordello della citt\u00e0, il padrone del locale, Nono, e sua moglie Lysianne, amante di Robert.\nProduzione.\nLa storia si snoda nei bassifondi del porto, tra ladri, prostitute, assassini e amori omosessuali, alla ricerca della vera identit\u00e0 di Querelle. Lo stile \u00e8 marcatamente antirealistico: il film \u00e8 girato interamente in teatro di posa, con scenografie espressionistiche e barocche con marcate suggestioni falliche, una fotografia che ne accentua l'innaturalezza esaltando i toni del rosso, ampio uso della voce fuori campo, dialoghi letterari.\nIl testo della canzone intonata da Lysiane \u00e8 tratto dal componimento \"La ballata del carcere di Reading\", di Oscar Wilde. La musica \u00e8 di Peer Raben. Il pezzo \u00e8 diventato la sigla del programma televisivo Amore criminale trasmesso da Rai3. Della sceneggiatura originale di Fassbinder esiste una riduzione per il teatro realizzata nel 2002 da Antonio Latella e Federico Bellini e messa in scena per la regia di Latella nello stesso anno.\nDistribuzione.\nIl film venne presentato al Festival del cinema di Venezia del 1982 pochi mesi dopo la morte del regista. Il presidente della giuria, Marcel Carn\u00e9, lo propose per il Leone d'oro e lott\u00f2 strenuamente per la consegna del premio che per\u00f2 fu attribuito ad un altro film tedesco, \"Lo stato delle cose\" di Wim Wenders. Il film \u00e8 stato distribuito in Italia come \"vietato ai minori\" e con un taglio di circa 110\" della scena in cui Querelle viene sodomizzato da Nono. Il DVD del film, pubblicato dalla Ripley's Home Video, mantiene il titolo originale \"Querelle\" e contiene la versione integrale."}
{"id": "338720", "revid": "1494169", "url": "https://it.wikipedia.org/wiki?curid=338720", "title": "Causa", "text": ""}
{"id": "338721", "revid": "122210314", "url": "https://it.wikipedia.org/wiki?curid=338721", "title": "Il talismano (Stephen King)", "text": "Il talismano (\"The Talisman\") \u00e8 un romanzo del 1983 scritto da Stephen King e Peter Straub.\nIl romanzo \u00e8 aperto da due citazioni da \"Le avventure di Huckleberry Finn\" e chiuso da una citazione da \"Le avventure di Tom Sawyer\", entrambi romanzi di Mark Twain.\nNon vi \u00e8 invece alcun legame con il libro omonimo scritto da Walter Scott nel 1825, nonostante venga fatto un vago riferimento a \"un romanzo di Sir Walter Scott\".\nNe \u00e8 stato pubblicato un seguito dal 2001, \"La casa del buio\", nel quale il protagonista, ormai trentenne, \u00e8 impegnato nella risoluzione di una serie di omicidi.\nDa molti anni i diritti di produzione per la creazione di un film ispirato al romanzo sono stati acquistati da Steven Spielberg, ma il progetto non \u00e8 andato in porto a causa del budget molto alto necessario per la creazione di effetti speciali adeguati. \nNel marzo 2021, l'Hollywood Reporter annuncia che la Amblin Entertainment adatter\u00e0 il romanzo in una serie televisiva che verr\u00e0 poi distribuita su Netflix; nella realizzazione della serie collaboreranno anche i fratelli Duffer.\nTrama.\nQuesto libro descrive l'avventura di un dodicenne di nome Jack Sawyer. Questo giovane eroe parte dalla costa Est degli Stati Uniti d'America nel tentativo di salvare la madre, malata di cancro, con un oggetto magico chiamato 'Il Talismano'.\nI lupi mannari, chiamati semplicemente Lupi, abitano la zona ovest di un mondo parallelo all'America chiamato \"i Territori\" e fungono da pastori o guardie del corpo. Un Lupo sedicenne, chiamato Lupo, viene accidentalmente portato in America da Jack Sawyer. I due fanno subito amicizia. Lupo \u00e8 un po' lento, ma molto amabile.\nDividendo la storia tra i 'Territori' (uno strano mondo fantastico molto simile a quello della serie di King \"La torre nera\") e l'America che conosciamo, King e Straub sono capaci di far cadere sempre Jack dalla padella nella brace, quando scappa da una situazione pericolosa si trova subito in una peggiore. Accompagnato da Lupo, Jack deve trovare il Talismano prima che cada nelle mani del socio del suo defunto padre, Morgan Sloat."}
{"id": "338722", "revid": "287204", "url": "https://it.wikipedia.org/wiki?curid=338722", "title": "Termine", "text": ""}
{"id": "338723", "revid": "1226", "url": "https://it.wikipedia.org/wiki?curid=338723", "title": "Dinastia Ottomana", "text": ""}
{"id": "338728", "revid": "1516566", "url": "https://it.wikipedia.org/wiki?curid=338728", "title": "Pipin Ferreras", "text": " \u00c8 conosciuto per essere stato il primo uomo ad essere sceso a una profondit\u00e0 di -171 metri in assetto variabile.\nBiografia.\nFrancisco Ferreras, conosciuto con lo pseudonimo di \"Pip\u00edn\" assegnatogli durante la sua infanzia, nacque il 18 gennaio 1962 in una grande casa costruita sul promontorio della baia di Matanzas, un piccolo villaggio sulla costa settentrionale dell'isola di Cuba.\nDichiar\u00f2 di aver imparato a nuotare ancor prima di camminare, solamente ad otto mesi riusciva, infatti, gi\u00e0 a galleggiare. Fino all'et\u00e0 di cinque anni il suo gioco preferito era la pesca subacquea in apnea che impar\u00f2 grazie all'insegnamento di un cordiale vicino rimasto colpito dalla sua abilit\u00e0 natatoria. Successivamente, nell'et\u00e0 adolescenziale, la caccia subacquea divenne un'attivit\u00e0 molto redditizia e con il suo socio, nonch\u00e9 il migliore amico Tata Lanza, riuscivano a scendere a profondit\u00e0 incredibili, poich\u00e9 spinti dalla voglia di pescare pesci sempre pi\u00f9 grossi.\nNel frattempo, Pip\u00edn venne iscritto dalla madre al collegio di Varadero, gestito dal ministero dello Sport e che aveva lo scopo di sfornare atleti per umiliare i paesi capitalisti con una medaglia d'oro alle Olimpiadi. In quegli anni perfezion\u00f2 le sue capacit\u00e0 natatorie e partecip\u00f2 ai campionati nazionali dove vinse per due anni nelle specialit\u00e0 di stile libero e farfalla. Entr\u00f2 successivamente in nazionale con la quale partecip\u00f2 per due volte ai campionati europei di nuoto. Al giovane e ribelle Pip\u00edn, tuttavia, essere costretto ad imparare a memoria la dottrina Marxista-leninista e a dichiarare la sua fedelt\u00e0 alla causa del paese non piaceva e cos\u00ec cominci\u00f2 a marinare sempre pi\u00f9 la scuola per andare a fare quello che gli piaceva di pi\u00f9: la pesca subacquea con il suo socio. Insieme parteciparono a numerose gare di pesca subacquea, ed in una di queste riuscirono a pescare duecentosettantadue chili di pesce in cinque ore di tempo, facendosi notare dalla nazionale cubana di pesca subacquea. Francisco incominci\u00f2, cos\u00ec, a frequentare gli atleti della nazionale mettendosi in mostra per le sue incredibili abilit\u00e0 ed imparando nuove tecniche. Divent\u00f2, in seguito, socio con uno di questi, \u201cEl Ronco\u201d. I due, tutte le mattine all'alba andavano a pescare e a mezzogiorno tornavano carichi di pesce, che poi vendevano al mercato nero.\nNel 1982, quando Pip\u00edn aveva vent'anni, arriv\u00f2 a cuba un fotografo italiano che chiese al ragazzo di fargli da guida per cinquanta dollari. I due diventarono amici e Vincenzo, il fotografo italiano, introdusse a Ferreras l'apnea a livello sportivo. Nei mesi successivi arrivarono pacchi dall'Italia contenenti riviste di apnea che appassionavano sempre pi\u00f9 Pip\u00edn.\nNel 1987 inizi\u00f2 finalmente la vera carriera del ragazzo cubano. Egli seppe che il governo intendeva aprire un albergo a Cayo Largo del Sur, e che nel programma era inclusa anche una gara subacquea. Era l'occasione giusta per lui, e seppe sfruttarla: in meno di due minuti stabil\u00ec il nuovo record mondiale di 67 metri in assetto costante. Entr\u00f2 cos\u00ec a far parte della piazza internazionale dell'apnea, e giornalisti di tutta Europa cominciarono a citarlo in riviste importanti. Anche il governo cubano, che in precedenza considerava l'apnea come uno sport di poco conto, incominci\u00f2 a prendere sul serio l'atleta, offrendogli un lavoro al centro immersioni El Pelicano, all'albergo di Cayo Largo dove si era esibito. Il record del 1987 fu il primo dei 21 record che Pip\u00edn stabilir\u00e0 durante l'intera durata della sua carriera.\nDa quel momento trascorse vario tempo in Italia, per poi approdare in Florida, negli Stati Uniti. Durante gli anni Novanta stabil\u00ec una lunga serie di record mondiali, spesso in contrapposizione a quelli dell\u2019italiano Umberto Pellizzari, fino a raggiungere, nel 2000, la profondit\u00e0 di 162 metri, superando cos\u00ec Pellizzari di 12 metri. Nel 2001 La rivalit\u00e0 tra Pip\u00edn e Umberto divenne argomento della produzione IMAX \"Ocean Men: Extreme Dive\", diretta dal fotografo subacqueo Bob Talbot. Nel 1996 Pip\u00edn fond\u00f2 l\u2019associazione sportiva IAFD (International Association of Freedivers) in contrapposizione diretta con l\u2019organizzazione AIDA. L'associazione verr\u00e0 chiusa nel 2004. \nRelazione con Audrey Mestre.\nNel 1996 Pip\u00edn, gi\u00e0 sposato due volte e con una figlia, conobbe la francese naturalizzata messicana Audrey Mestre a Cabo San Lucas, una localit\u00e0 all'estrema punta della penisola della Baja California, dove si trovava per portare a -130 metri il record mondiale di immersione in assetto variabile assoluto No Limits. I due si conobbero nelle settimane che precedono l'immersione, quando Audrey Mestre, all'epoca studentessa di biologia marina all'universit\u00e0 di La Paz, Baja California, volle incontrare Pip\u00edn per fargli qualche domanda. Nel 1999 si sposarono, e divennero in poco tempo la coppia dei record nell\u2019ambito del mondo dell\u2019apnea.\nA fianco di Pip\u00edn, Audrey conobbe, infatti, l'apnea agonistica, diventando in breve un'atleta di livello mondiale: nel 2000 stabil\u00ec il suo primo record di -125 metri nella specialit\u00e0 No Limits. Nei seguenti anni scese poi a -130 e -166, rimanendo sempre al fianco del marito Pip\u00edn Ferreras.\nLa morte di Audrey Mestre.\nIl 12 ottobre del 2002, Audrey Mestre mor\u00ec in un incidente nelle acque di Bayahibe, Repubblica Dominicana, durante il tentativo di superare il record mondiale in assetto No Limits stabilito da Tanya Streeter con -160 metri pochi mesi prima. In seguito all\u2019incidente molte critiche furono rivolte a Ferreras, accusato di aver affrettato la preparazione dell\u2019evento e anticipato la data dell\u2019immersione: quel giorno lo staff di sommozzatori era limitato, non era presente alcun dottore n\u00e9 equipaggiamenti di sicurezza. Pip\u00edn, tuttavia, raccont\u00f2 la sua versione dei fatti nel suo libro intitolato \"Nel profondo blu\" pubblicato per la prima volta in Italia nel 2005. Anche Carlos Serra, stretto collaboratore di Pip\u00edn Ferreras durante gli anni che precedettero l'incidente di Audrey, scrisse nel 2006 un libro intitolato \"The Last Attempt\", nel quale raccont\u00f2 la sua versione dei fatti completamente in disaccordo con quella di Pip\u00edn. Un anno dopo la morte di Audrey Mestre, Ferreras port\u00f2 a compimento il record tentato dalla moglie raggiungendo la profondit\u00e0 di -171 metri, in un'immersione commemorativa.\nRelazione con Nina Ferreras.\nDieci anni dopo la morte di Mestre, nel 2012, Pip\u00edn spos\u00f2 la canadese Juscelina Melo, conosciuta nell'ambiente delle immersioni come \"Nina Ferreras\".\n\"The Dive\".\nDopo l\u2019incidente di Audrey, Ferreras scrisse \"The Dive\" (\"Nel blu profondo\"), in collaborazione con Linda Robertson, che divenne un bestseller internazionale. James Cameron acquis\u00ec i diritti per produrre un film: nel 2015 venne annunciato che la regia sarebbe stata affidata a Francis Lawrence, mentre l'attrice Jennifer Lawrence avrebbe interpretato il ruolo di Audrey. L'uscita era prevista per il 2017, ma le riprese non sono mai iniziate.\nPrimati stabiliti.\nL\u2019ultimo record di Pip\u00edn risale al 2003, alla profondit\u00e0 di 171 metri. Da quel momento in poi si rifiut\u00f2 di ritentare alcun record o scendere ulteriormente, decise che voleva raggiungere quell\u2019esatta profondit\u00e0 per onorare la moglie. Si raccolse quindi in un periodo di lutto. "}
{"id": "338730", "revid": "6923", "url": "https://it.wikipedia.org/wiki?curid=338730", "title": "Lingue baltiche", "text": "Le lingue baltiche sono un gruppo di lingue che appartengono alla famiglia delle lingue indoeuropee, parlate soprattutto nell'area ad est e a sud-est del Mar Baltico nell'Europa settentrionale. Il gruppo linguistico viene generalmente diviso in due sottogruppi: il baltico occidentale, che contiene solo lingue morte, e il baltico orientale, che contiene sia lingue estinte sia le due maggiori lingue viventi del gruppo: il lituano e il lettone. Anche se imparentati, il lituano, il lettone e l'antico prussiano (quest'ultimo ormai estinto) differiscono notevolmente nel lessico e non sono mutuamente intelligibili; tra essi, l'antico prussiano \u00e8 ritenuto la lingua baltica pi\u00f9 arcaica. Alcuni linguisti connettono questo gruppo con il gruppo delle lingue slave, in un discusso gruppo di lingue balto-slave. Si suppone che il lituano sia una delle lingue pi\u00f9 arcaiche e conservative nella famiglia indoeuropea.\nGruppi.\nLe lingue baltiche si suddividono in due gruppi:\nLingue baltiche occidentali \u2020\nLingue baltiche orientali\nNon c'\u00e8 accordo finora se il curlandese appartenga al gruppo baltico occidentale o orientale. Secondo un'opinione non indiscussa si trattava precedentemente di una lingua baltica occidentale, che in seguito mut\u00f2 nel tipo baltico orientale tramite l'influsso delle altre lingue orientali.\nTutte queste lingue si sono estinte nel XVI secolo e XVII secolo con l'eccezione del lettone, del lituano e del curlandese. Di quest'ultimo vivevano appena 8 parlanti nel 2004.\nLe lingue estone e livone, parlate ugualmente nel Baltico, non sono lingue baltiche ma lingue ugro-finniche.\nIl prussiano antico, parte del gruppo baltico occidentale, \u00e8 considerato particolarmente arcaico. Le sue attestazioni sono molto scarse, il che ne rende difficile una descrizione accurata dal punto di vista grammaticale. Oltre alla sua relazione con le lingue baltiche orientali mostrava molte particolarit\u00e0 che non sono presenti in lettone e lituano.\nLe lingue baltiche prese singolarmente sono cos\u00ec diverse che non sono facilmente comprensibili l'una dall'altra. Il lituano \u00e8 molto pi\u00f9 arcaico del lettone, che ha subito maggior influenza dal tedesco, dalle lingue scandinave e dal russo.\nDistribuzione geografica.\nI locutori delle moderne lingue baltiche sono generalmente concentrati all'interno dei confini della Lituania e della Lettonia, e nelle comunit\u00e0 di immigrati negli Stati Uniti, in Canada, in Australia e nell'ex Unione Sovietica. Storicamente queste lingue venivano parlate su un'area molto pi\u00f9 larga: Ad ovest fino alla foce della Vistola nell'odierna Polonia, ad est fino al Dniepr nell'odierna Bielorussia, forse fino alla regione di Mosca, e a sud forse fino a Kiev. Tracce della presenza delle lingue baltiche in queste regioni si trova negli idronimi (nomi di corsi d'acqua e mari) tipicamente baltici in queste regioni. L'uso degli idronimi \u00e8 generalmente accettato per determinare l'estensione dell'influenza di queste culture ma \"non\" per datare questa stessa influenza. L'espansione storica delle lingue slave a sud e ad ovest e l'espansione delle lingue germaniche da ovest verso est ridusse la distribuzione geografica delle lingue baltiche ad una frazione dell'area che avevano ricoperto in precedenza.\nStoria.\nNonostante varie trib\u00f9 baltiche fossero state menzionate gi\u00e0 dal 98 a.C., la prima attestazione di una lingua baltica viene datata intorno al 1350, con la creazione del \"Dizionario Prussiano di Elbing\" (oggi Elbl\u0105g), un dizionario di traduzione dal tedesco al prussiano. Si ritiene inoltre che le lingue baltiche siano tra le pi\u00f9 arcaiche delle rimanenti lingue indoeuropee, nonostante la loro tarda attestazione. Hanno conservato una serie di caratteristiche iniziali delle lingue indoeuropee, in particolare un utilizzo particolare della flessione, che in molte altre lingue in questo campo \u00e8 scomparso. Il lituano inoltre si rivela particolarmente conservativo per quanto riguarda l'intonazione sillabica, in modo particolare ne \u00e8 significativa l'opposizione tra intonazione acuta e intonazione circonflessa, che pu\u00f2 avere importanti conseguenze sulla sede dell'accento. Tra le lingue europee sono quelle che pi\u00f9 assomigliano alle lingue indiane settentrionali, come il sanscrito, il pali e l'hindi.\nIl lituano \u00e8 stato attestato la prima volta in una traduzione di un inno nel 1545; il primo libro stampato in lituano, un catechismo di Martynas Ma\u017evydas venne pubblicato nel 1547. Il lettone apparve in un inno nel 1530 ed in un catechismo stampato nel 1585. Una ragione per la tarda attestazione \u00e8 che i popoli baltici resistettero alla cristianizzazione pi\u00f9 a lungo di altri popoli europei, cosa che ritard\u00f2 l'introduzione della scrittura e isol\u00f2 le lingue baltiche da influenze esterne.\nCon la formazione di uno stato tedesco in Prussia e lo spostamento forzato di gran parte della popolazione baltica prussiana nel XIII secolo, i prussiani vennero pian piano assimilati, e alla fine del XVII secolo la loro lingua era ormai estinta.\nDurante gli anni della Confederazione Polacco-Lituana (1569-1795), i documenti ufficiali venivano scritti in polacco, ruteno e latino, relegando il lituano al ruolo di lingua orale, con piccole quantit\u00e0 di documenti scritti.\nDopo le spartizioni della Polonia, la maggior parte delle terre baltiche si trovava sotto il dominio dell'Impero Russo, dove veniva a volte proibito di mettere per iscritto documenti nelle lingue native, o addirittura usarle pubblicamente.\nI gruppi baltici e slavi sono stati raggruppati da alcuni linguisti alle lingue balto-slave. Questa teoria si rif\u00e0 agli studi dell'indoeuropeista August Schleicher ed \u00e8 stata incoraggiata per motivi politici dall'Unione sovietica, con l'intento di riunire anche linguisticamente le repubbliche sovietiche. Tuttavia, la divisione nei due gruppi gi\u00e0 era avvenuta (grosso modo) tra il 1400 e il 160 a.C.\nRelazione con le altre lingue indoeuropee.\nLe lingue baltiche sono particolarmente interessanti per i linguisti perch\u00e9 mantengono molte caratteristiche arcaiche, che si ritiene fossero presenti nelle prime fasi della lingua protoindoeuropea.\nI linguisti sono in disaccordo riguardo alla relazione delle lingue baltiche con le altre lingue della famiglia indoeuropea. Tali relazioni si ricavano con il metodo comparativo, che cerca di ricostruire la cronologia della divergenza di una lingua dall'altra nella fonologia e nel lessico. La parentela linguistica viene determinata generalmente dall'identificazione delle innovazioni linguistiche che sono in comune da due o pi\u00f9 lingue.\nMolte delle lingue baltiche estinte sono poveramente attestate, o non esistono neanche documenti scritti, e se ne conosce l'esistenza solo dalle registrazioni di antichi storici e dai nomi personali o di luogo; tutte le lingue baltiche (incluse quelle vive) furono messe per iscritto relativamente tardi nella loro presunta esistenza come lingua a s\u00e9. Questi due fattori si combinano con altri che hanno oscurato la storia delle lingue baltiche, portando a teorie che riguardano posizione di queste lingue all'interno della famiglia indoeuropea.\nLa maggior parte dei linguisti crede che le lingue baltiche si siano evolute dal protoindoeuropeo separatamente da altri gruppi linguistici.\nSecondo la maggior parte degli scienziati, le lingue baltiche mostrano una stretta parentela con le lingue slave. Le opinioni sono comunque contrastanti, soprattutto se queste relazioni siano influenze dovute alla prossimit\u00e0 geografica.\nAltri tipi di relazione di parentela sono stati postulati tra le lingue baltiche e altre lingue indoeuropee geograficamente pi\u00f9 distanti come l'albanese, il daco e il tracio."}
{"id": "338737", "revid": "1543377", "url": "https://it.wikipedia.org/wiki?curid=338737", "title": "Lars Peter Hansen", "text": "Attualmente lavora presso il dipartimento di Economia dell'universit\u00e0 di Chicago, dove \u00e8 l\"'Homer J. Livingston Distinguished Service Professor\".\nBiografia.\nDopo essersi laureato dalla Utah State University (con un Bachelor of Science in Matematica e Scienze Politiche nel 1974) e dalla University of Minnesota (Ph.D in Economia nel 1978), Hansen lavor\u00f2 come assistente e docente alla Carnegie Mellon University, fino a trasferirsi all'Universit\u00e0 di Chicago nel 1981. Al giorno d'oggi, ricopre la posizione del \"David Rockefeller Distinguished Service Professor\" in Economia e Statistica all'Universit\u00e0 di Chicago. Sua moglie \u00e8 Grace Tsiang, figlia del famoso economista Sho-Chieh Tsiang. I due hanno un figlio di nome Peter. Hansen ha due fratelli: Ted Howard Hansen, un immunologo alla Washington University a St Louis, e Roger Hansen, un ingegnere della politica dell'acqua. Suo padre, Roger Gaurth Hansen, fu rettore della Utah State University ed era un professore di biochimica.\nCarriera.\nHansen \u00e8 noto soprattutto per i suoi contributi nell'ambito dell'econometria; \u00e8 infatti l'ideatore del metodo generalizzato dei momenti, ampiamente utilizzato soprattutto nell'ambito dell'economia finanziaria, dove la risoluzione completa di un modello di un sistema economico complesso pu\u00f2 essere difficile da gestire o inapplicabile. Hansen dimostr\u00f2 come utilizzare condizioni di momenti per costruire stime ragionevoli e affidabili dal punto di vista statistico.\nHa inoltre contribuito a una sistematizzazione della teoria economica dei mercati finanziari, formalizzando in un lavoro del 1987 la teoria del fattore di sconto stocastico, e derivandone le principali implicazioni per la ricerca empirica in un successivo lavoro (Hansen e Jagannathan, 1991).\nParte del lavoro di Hansen si \u00e8 concentrato sulla differenza tra rischio e incertezza (nota anche come Incertezza Knightiana), e sulla misura del rischio sistemico, il suo ruolo nella crisi finanziaria del 2008, e come dovrebbe essere contenuta nella ripresa post-Recessione.\nAssociazioni.\nHansen \u00e8 il direttore inaugurale del Becker Friedman Institute e il direttore attuale del \"Macro Finance Research Program\" dello stesso. Fu direttore e fondatore del Milton Friendman Institute, il predecessore del Becker Friedman Institute. Insieme ad Andrew Lo, economista del MIT, Hansen guida il Macro Financial Modeling Group, una rete di macroeconomisti con l'obiettivo di sviluppare modelli migliori dei collegamenti tra i settori finanziari e reali dell'economia dopo la crisi economica del 2008. Hansen \u00e8 anche co-investigatore principale in una iniziativa di ricerca che studia i costi dell'incertezza sulla politica economica.\n\u00c8 membro di associazioni quali la National Academy of Sciences, la \"American Finance Association\", la American Academy of Arts and Sciences e la \"Macro Finance Society\", ed \u00e8 stato presidente della \"Econometrics Society\". \u00c8 co-editore di \"\"Advances in Economics and Econometrics\" e di \"Handbook of Financial Econometrics\"\". \u00c8 uno dei fondstori della \"Society for Financial Econometrics\" (SoFiE).\nRiconoscimenti.\nNel 2006 Hansen ha ricevuto il prestigioso Nemmers Prize in Economics offerto dalla Northwestern University. Questo \u00e8 il premio in denaro pi\u00f9 significativo negli Stati Uniti, offerto ad un economista che ha offerto nuovi contributi alla conoscenza o allo sviluppo di nuovi e significativi metodi di analisi.\nIl 14 ottobre 2013, l'Accademia reale svedese delle scienze ha deciso di premiare Hansen, insieme a Eugene Fama e Robert Shiller, con il Premio Nobel per l'Economia, \u00abper le loro analisi empiriche sui prezzi delle attivit\u00e0 finanziarie\u00bb."}
{"id": "338738", "revid": "15756", "url": "https://it.wikipedia.org/wiki?curid=338738", "title": "Museo d'Israele", "text": "Il Museo d'Israele (; in inglese: \"Israel Museum\") a Gerusalemme, fu fondato come centro museale nazionale. \u00c8 situato in un complesso vicino al Bible Lands Museum, il Campus Nazionale per l'Archeologia di Israele.\nIl museo \u00e8 composto di numerose sezioni:\nModello del Secondo Tempio.\nUna delle aggiunte pi\u00f9 recenti al museo \u00e8 un modello del secondo Tempio di Gerusalemme e della citt\u00e0 all'epoca antecedente la sua distruzione ad opera dei romani nel 70 d.C. Costruito originariamente per il Jerusalem Holyland Hotel, oggi \u00e8 una delle attrattive del museo.\nOggetti dalla diaspora.\nNella sezione museale dedicata alle varie comunit\u00e0 ebraiche del mondo sono esposti numerosi oggetti provenienti anche dall'Italia. In particolar modo \u00e8 stata ricostruita pezzo per pezzo una delle sinagoghe di Mantova che vennero abbattute nel 1938 quando la municipalit\u00e0 decise di demolire il ghetto."}
{"id": "338739", "revid": "1305772", "url": "https://it.wikipedia.org/wiki?curid=338739", "title": "The Razors Edge", "text": "The Razors Edge \u00e8 il dodicesimo album in studio del gruppo musicale australiano AC/DC, pubblicato nel settembre del 1990.\nDescrizione.\nRegistrato a Vancouver, in Canada, sotto la supervisione del produttore Bruce Fairbairn, l'album segn\u00f2 la ripresa commerciale degli AC/DC, dopo alcuni lavori sottotono e freddamente accolti dal pubblico. Raggiunse la seconda posizione della Billboard 200 negli Stati Uniti, restando in classifica per 77 settimane consecutive e venendo certificato cinque volte disco di platino. Le vendite dell'album sono state trainate dal successo del singolo \"Thunderstruck\". Si tratt\u00f2 inoltre dell'unica pubblicazione del gruppo insieme al batterista Chris Slade, il quale ha sostituito Simon Wright."}
{"id": "338740", "revid": "22475", "url": "https://it.wikipedia.org/wiki?curid=338740", "title": "Pok\u00e9mon di prima generazione", "text": "La prima generazione dei videogiochi della serie \"Pok\u00e9mon\" comprende i titoli \"Pok\u00e9mon Rosso\" e \"Blu\" (1996) e \"Pok\u00e9mon Giallo\" (1998). Essa introduce il primo gruppo di 151 Pok\u00e9mon.\nLe creature sono state concepite da un gruppo di meno di dieci disegnatori, coordinati da Ken Sugimori. La maggior parte dei Pok\u00e9mon presenti nella generazione ha un design semplice e ispirato ad animali reali; molti inoltre sono serviti da modello per creature simili introdotte nei titoli successivi della serie.\nLa generazione \u00e8 considerata la pi\u00f9 popolare, amata e conosciuta sotto il profilo dell'aspetto dei Pok\u00e9mon. La maggior parte della critica concorda, infatti, che con l'aumentare delle generazioni il numero dei Pok\u00e9mon \u00e8 diventato troppo grande per poterli ricordare tutti efficacemente, e che molti design sono stati riutilizzati in modo meno creativo e riuscito rispetto alla prima generazione, che contiene alcuni dei Pok\u00e9mon pi\u00f9 belli e popolari. Parte del successo viene anche attribuito al fatto che, essendo la prima, i Pok\u00e9mon che la compongono si siano radicati maggiormente nella coscienza collettiva per pure ragioni di nostalgia, esulando dai meriti intrinseci delle creature.\nElenco dei Pok\u00e9mon.\nBulbasaur.\n \u00e8 un Pok\u00e9mon base di tipo Erba/Veleno. Si evolve in Ivysaur con l'aumento di livello. \u00c8 uno dei Pok\u00e9mon iniziali di \"Pok\u00e9mon Rosso\" e \"Blu\" e \"Pok\u00e9mon Rosso Fuoco\" e \"Verde Foglia\". Fin dalla nascita ha un seme piantato nella schiena, che cresce con lui assorbendo la luce solare fino a diventare un bulbo sempre pi\u00f9 grande. Traendo nutrimento dalla pianta, il Pok\u00e9mon cresce rapidamente e pu\u00f2 resistere a lungo senza ingerire cibo. Bulbasaur \u00e8 uno dei sedici Pok\u00e9mon iniziali nella serie \"Pok\u00e9mon Mystery Dungeon\". Nell'anime, Bulbasaur appare per la prima volta nel corso dell'episodio \"Un'oasi felice\" (\"Bulbasaur and the Hidden Village\"), in cui Ash ne cattura un esemplare. In \"Terra proibita\" (\"Grass Hysteria!\"), Vera cattura un altro Bulbasaur, che, all'inizio della saga del Parco Lotta, viene affidato al Professor Oak. Anche Shana riceve un esemplare del Pok\u00e9mon dal Professor Platan nell'episodio \"L'estate delle scoperte!\" (\"Summer of Discovery!\"). Nel manga \"Pok\u00e9mon Adventures\", Bulbasaur \u00e8 il primo Pok\u00e9mon di Rosso, che gli viene consegnato dal Professor Oak nel secondo capitolo. Nel manga \"Il magico viaggio dei Pok\u00e9mon\", Pistachio possiede un Bulbasaur di nome Danerina.\nIvysaur.\n \u00e8 un Pok\u00e9mon di stadio uno di tipo Erba/Veleno. Si evolve da Bulbasaur ed evolve a sua volta in Venusaur con l'aumento di livello. \u00c8 stato concepito come una rana con un germoglio sulla schiena. Ha un germoglio piantato sulla schiena, che cresce se esposto alla luce solare e se assorbe abbastanza nutrimento, sbocciando poi in un grande fiore profumato. Per reggere il peso del germoglio il corpo e le zampe di Ivysaur si sono notevolmente irrobustiti. Assieme a Squirtle e Charizard, Ivysaur \u00e8 uno dei Pok\u00e9mon del personaggio Allenatore di Pok\u00e9mon nel videogioco \"Super Smash Bros. Brawl\". Nell'anime, Ivysaur appare per la prima volta nel corso dell'episodio \"Il giardino dei misteri\" (\"Bulbasaur's Mysterious Garden\"), in cui viene mostrata l'evoluzione di numerosi Bulbasaur. Nell'episodio \"Una lotta in coppia piena di ispirazione!\" (\"Tag Team Battle Inspiration!\") si scopre che il Bulbasaur di Shana si \u00e8 evoluto in un Ivysaur.\nVenusaur.\n \u00e8 un Pok\u00e9mon di stadio due di tipo Erba/Veleno. Si evolve da Ivysaur. \u00c8 il Pok\u00e9mon rappresentato sulle copertine di \"Pok\u00e9mon Verde\" e \"Pok\u00e9mon Verde Foglia\". Ha l'aspetto di una rana con un fiore sul dorso. Con il fiore assorbe la luce solare e la trasforma in energia. Emana inoltre un piacevole profumo, che attira gli altri Pok\u00e9mon e placa gli animi di chi lo annusa. Gli esemplari di sesso femminile di Venusaur presentano un seme all'interno del loro fiore. In \"Pok\u00e9mon X\" e \"Y\" ottiene una megaevoluzione denominata MegaVenusaur. Nell'anime, Venusaur appare per la prima volta nel corso dell'episodio \"Il giardino dei misteri\" (\"Bulbasaur's Mysterious Garden\"), come protettore del giardino in cui i Bulbasaur si evolvono in Ivysaur. Possiedono esemplari di Venusaur Drake, Savino, Spartaco e Vera. Nel film \"Pok\u00e9mon il film - Mewtwo colpisce ancora\" \u00e8 uno dei Pok\u00e9mon clonati da Mewtwo. Nel manga \"Pok\u00e9mon Adventures\" Rosso possiede un Venusaur, evoluzione del suo Bulbasaur.\nCharmander.\n \u00e8 un Pok\u00e9mon base di tipo Fuoco. Si evolve in Charmeleon con l'aumento di livello. \u00c8 uno dei Pok\u00e9mon iniziali di \"Pok\u00e9mon Rosso\" e \"Blu\" e \"Rosso Fuoco e Verde Foglia\". Ha l'aspetto di una piccola lucertola rossa. Sulla punta della coda gli brucia sempre una fiamma che \u00e8 un indice del suo stato di salute e d'animo: se si affioca \u00e8 debole, se ondeggia \u00e8 divertito, mentre se brucia violentemente \u00e8 infuriato. Charmander \u00e8 uno dei sedici Pok\u00e9mon iniziali nella serie \"Pok\u00e9mon Mystery Dungeon\". Nell'anime, Charmander appare per la prima volta nel corso dell'episodio \"Un nuovo Pok\u00e9mon\" (\"Charmander the Stray Pok\u00e9mon\"), in cui Ash ne cattura un esemplare. Un altro Charmander presente nella serie animata \u00e8 Zippo, appartenente a Richie. Charmander \u00e8 anche il Pok\u00e9mon iniziale di Trovato, ricevuto dal Professor Platan nell'episodio \"L'estate delle scoperte!\" (\"Summer of Discovery!\"). In \"\" Rosso inizia la sua avventura con Charmander. Nel manga \"Pok\u00e9mon Adventures\", Blu riceve un Charmander dal Professor Oak. Ne \"Il magico viaggio dei Pok\u00e9mon\", Peanut possiede un esemplare di Charmander.\nCharmeleon.\n \u00e8 un Pok\u00e9mon di stadio uno di tipo Fuoco. Si evolve da Charmander ed evolve a sua volta in Charizard con l'aumento di livello. Il suo habitat sono le montagne rocciose. Ha un'indole aggressiva e in combattimento attacca furiosamente i suoi nemici con potenti fiammate, colpi di coda e graffi. Nell'anime, Charmeleon appare per la prima volta nel corso dell'episodio \"Il mago Melvin\" (\"The March of the Exeggutor Squad\"), in cui si evolve il Charmander di Ash. Possiedono esemplari di Charmeleon anche Richie e Trovato. Nel film \"Pok\u00e9mon 4Ever\" Sammy schiera in campo il suo Charmeleon, accanto al Bayleef di Ash. In \"Pok\u00e9mon: Le origini\" Rosso utilizza un esemplare di Charmeleon, evoluzione del suo Charmander.\nCharizard.\n \u00e8 un Pok\u00e9mon di stadio due di tipo Fuoco/Volante. Si evolve da Charmeleon. \u00c8 il Pok\u00e9mon rappresentato sulle copertine di \"Pok\u00e9mon Rosso\" e \"Pok\u00e9mon Rosso Fuoco\". Ha l'aspetto di un drago. Le sue ali gli permettono di volare in alto e lontano, alla ricerca di potenziali nemici. Pu\u00f2 emettere fiamme intense capaci di fondere qualsiasi materiale, ma si astiene dall'utilizzarle contro nemici pi\u00f9 deboli di lui. A causa della sua sconsideratezza tende ad appiccare incendi senza averne l'intenzione. In \"Pok\u00e9mon X\" e \"Y\" ottiene due megaevoluzioni denominate MegaCharizard X, di tipo Fuoco/Drago, e MegaCharizard Y, di tipo Fuoco/Volante. Charizard \u00e8 uno dei tre Pok\u00e9mon del personaggio Allenatore di Pok\u00e9mon nel videogioco \"Super Smash Bros. Brawl\" ed \u00e8 presente come personaggio giocante in \"Super Smash Bros. per Nintendo 3DS e Wii U\". Nell'anime, Charizard appare per la prima volta nel corso dell'episodio \"Avventure preistoriche\" (\"Attack of the Prehistoric Pok\u00e9mon\"), in cui il Charmeleon di Ash si evolve. Anche Alan possiede un esemplare del Pok\u00e9mon, in grado di megaevolversi in MegaCharizard X, mentre Trovato, nell'episodio \"Una lega a parte!\" (\"A League of His Own!\"), schiera un esemplare capace di megaevolvere in MegaCharizard Y. Nel film \"Pok\u00e9mon il film - Mewtwo colpisce ancora\" Charizard \u00e8 uno dei tre Pok\u00e9mon clonati da Mewtwo. Un altro Charizard, di propriet\u00e0 di Rosso, compare in \"Pok\u00e9mon: Le origini\". Il Pok\u00e9mon del ragazzo si megaevolve in MegaCharizard X nel corso della battaglia contro Mewtwo. Nel manga \"Pok\u00e9mon Adventures\" Blu possiede un Charizard, evoluzione del suo Charmander.\nSquirtle.\n \u00e8 un Pok\u00e9mon base di tipo Acqua. Si evolve in Wartortle con l'aumento di livello. \u00c8 uno dei Pok\u00e9mon iniziali di \"Pok\u00e9mon Rosso\" e \"Blu\" e \"Rosso Fuoco e Verde Foglia\". Ha l'aspetto di una piccola tartaruga. Il suo corpo \u00e8 infatti protetto da una corazza, che alla nascita \u00e8 tenera e morbida, ma in seguito si indurisce, diventando elastica, cos\u00ec che i colpi gli rimbalzano contro. Se si sente minacciato si ritira all'intero del guscio e spruzza i suoi assalitori con getti d'acqua dalla bocca. Squirtle \u00e8 uno dei sedici Pok\u00e9mon iniziali nella serie \"Pok\u00e9mon Mystery Dungeon\". Compare inoltre come uno dei tre Pok\u00e9mon del personaggio Allenatore di Pok\u00e9mon nel videogioco \"Super Smash Bros. Brawl\". Nell'anime, alcuni esemplari di Squirtle che formano una banda di teppisti appaiono nel corso dell'episodio \"Una squadra scatenata\" (\"Here Comes the Squirtle Squad\"). Dopo aver collaborato con Ash e compagni a spegnere un incendio, la banda entra a far parte del corpo dei pompieri cittadino e il loro leader decide di seguire Ash. In \"Un nuovo obiettivo\" (\"The Right Place and the Right Mime\") Vera ottiene uno Squirtle dal Professor Oak. Hanno avuto come Pok\u00e9mon iniziale Squirtle gli allenatori Gary Oak e Tierno. Nel manga \"Pok\u00e9mon Adventures\" Verde inizia la sua avventura con uno Squirtle rubato al Professor Oak.\nWartortle.\n \u00e8 un Pok\u00e9mon di stadio uno di tipo Acqua. Si evolve da Squirtle ed evolve a sua volta in Blastoise con l'aumento di livello. Pu\u00f2 ritirarsi nel carapace per difendersi dagli attacchi nemici, pi\u00f9 questo \u00e8 graffiato, maggiore sar\u00e0 la sua esperienza in combattimento. Nuota agile in acqua, bilanciandosi con le orecchie e avvicinandosi di soppiatto alle sue prede. \u00c8 molto longevo: con l'avanzare dell'et\u00e0 il pelo che gli ricopre le orecchie e la coda diventa sempre pi\u00f9 scuro e sul suo guscio si accumulano alghe. Nell'anime, Wartortle appare per la prima volta nel corso dell'episodio \"Il grande sonno\" (\"Beach Blank-Out Blastoise\"), ambientato in un'isola abitata esclusivamente da Squirtle, Wartortle e da un Blastoise. Possiedono esemplari del Pok\u00e9mon, evoluzioni del loro Squirtle, Vera e Tierno.\nBlastoise.\n \u00e8 un Pok\u00e9mon di stadio due di tipo Acqua. Si evolve da Wartortle. \u00c8 il Pok\u00e9mon rappresentato sulle copertine di \"Pok\u00e9mon Blu\". Ha due grossi cannoni che gli fuoriescono dalla corazza e che sparano getti d'acqua ad alta pressione in grado di perforare l'acciaio. Per resistere al contraccolpo deve pertanto ancorarsi bene al suo con le zampe. \u00c8 piuttosto cruento, schiacciando i nemici con il suo peso o colpendoli coi suoi potenti e rapidi getti d'acqua. In \"Pok\u00e9mon X\" e \"Y\" ottiene una megaevoluzione denominata MegaBlastoise. Nell'anime, Blastoise appare per la prima volta nel corso dell'episodio \"Il grande sonno\" (\"Beach Blank-Out Blastoise\"), ambientato in un'isola abitata esclusivamente da Squirtle, Wartortle e da un Blastoise. \u00c8 uno dei Pok\u00e9mon utilizzati da Cissy, Gary Oak, Tierno e Narciso. Nel film \"Pok\u00e9mon il film - Mewtwo colpisce ancora\" Blastoise \u00e8 uno dei Pok\u00e9mon clonati da Mewtwo. Nel manga \"Pok\u00e9mon Adventures\" Verde possiede un Blastoise.\nCaterpie.\n \u00e8 un Pok\u00e9mon base di tipo Coleottero. Si evolve in Metapod con l'aumento di livello. Ha l'aspetto di un baco dalla pelle verde, con la quale si mimetizza tra la vegetazione. Le ventose che ha sulle zampe gli consentono inoltre di arrampicarsi con facilit\u00e0 su alberi e muri per raggiungere le foglie di cui si nutre voracemente. Ogni volta che, crescendo, la sua pelle si fa troppo stretta, Caterpie la muta con una pi\u00f9 grande, fino a quando, in procinto di evolversi, si racchiude in un bozzolo di seta. Nonostante sia piccolo e debole e per questo preda di molte creature, tende a crescere velocemente e pu\u00f2 difendersi emettendo un odore insopportabile dall'antenna che ha sul capo. Nell'anime, Caterpie \u00e8 il primo Pok\u00e9mon a essere catturato da Ash nell'episodio \"Il primo Pok\u00e9mon catturato\" (\"Ash Catches a Pok\u00e9mon!\"). Quando l'allenatore si scontra poi con il Team Rocket, Caterpie si evolve in Metapod. Nel manga \"Pok\u00e9mon Adventures\" Giallo possiede per un periodo un Caterpie.\nMetapod.\n \u00e8 un Pok\u00e9mon di stadio uno di tipo Coleottero. Si evolve da Caterpie ed evolve a sua volta in Butterfree con l'aumento di livello. \u00c8 un bozzolo, il cui corpo morbido e vulnerabile \u00e8 racchiuso in un guscio corazzato. Sta la maggior parte del tempo immobile mentre il suo corpo subisce una metamorfosi per prepararsi all'evoluzione. L'unica cosa che pu\u00f2 fare nell'attesa \u00e8 indurire il guscio il pi\u00f9 possibile, dato che colpi o attacchi esterni possono sbalzarlo dalla corazza se questa \u00e8 troppo fragile. Nell'anime, Metapod appare per la prima volta nel corso dell'episodio \"Il primo Pok\u00e9mon catturato\" (\"Ash Catches a Pok\u00e9mon!\"), in cui si evolve il Caterpie di Ash. Nell'episodio successivo, \"La sfida del samurai\" (\"Challenge of the Samurai\"), il Pok\u00e9mon viene rapito da uno sciame di Beedrill e trasportato in un nido di Kakuna. Quando Ash trae in salvo Metapod, questo si evolve in Butterfree. Anche il capopalestra Raffaello possiede un Metapod e lo utilizza durante il suo scontro con Ash nel corso di \"Una palestra immersa nel verde\" (\"Gettin' The Bugs Out\"). Nel manga \"Pok\u00e9mon Adventures\" Giallo possiede un esemplare di Metapod, evoluzione del suo Caterpie.\nButterfree.\n \u00e8 un Pok\u00e9mon di stadio due di tipo Coleottero/Volante. Si evolve da Metapod. Appare come una farfalla, con grandi occhi composti e ali coperte da una patina idrorepellente che gli consentono di volare anche sotto la pioggia. Vola di fiore in fiore anche per molti chilometri a raccogliere polline, nettare e miele, di cui si nutre e che trasporta poi al proprio nido. Se attaccato si difende spargendo spore tossiche dalle ali. Gli esemplari di sesso femminile presentano un segmento viola (nero nei videogiochi della quarta generazione) sulle ali posteriori. Nell'anime, Butterfree appare per la prima volta nel corso dell'episodio \"La sfida del samurai\" (\"Challenge of the Samurai\"), in cui si evolve il Metapod di Ash. Il Pok\u00e9mon rimane con l'allenatore fino all'episodio \"Una nuova vita\" (\"Bye-Bye Butterfree\"), quando viene liberato da Ash dopo essersi innamorato di un esemplare femminile di Butterfree rosa. Anche Richie possiede un esemplare di Butterfree, chiamato Happy. Nel manga \"Pok\u00e9mon Adventures\" Giallo possiede un Butterfree.\nWeedle.\n \u00e8 un Pok\u00e9mon base di tipo Coleottero/Veleno. Si evolve in Kakuna con l'aumento di livello. Ha l'aspetto di un millepiedi con un aculeo lungo cinque centimetri sulla fronte che usa per attaccare e avvelenare i nemici. Vive soprattutto in boschi e prati, dove si nutre di foglie che seleziona con l'olfatto sensibile. Nell'anime, Weedle appare per la prima volta nel corso dell'episodio \"La sfida del samurai\" (\"Challenge of the Samurai\"), in cui Ash tenta di catturarne un esemplare all'interno del Bosco Smeraldo. Casey cattura un Weedle nel corso di \"Caccia ai coleotteri\" (\"The Bug Stops Here\"), in seguito liberato. Nel manga \"Pok\u00e9mon Adventures\" Verde possiede un esemplare di Weedle.\nKakuna.\n \u00e8 un Pok\u00e9mon di stadio uno di tipo Coleottero/Veleno. Si evolve da Weedle ed evolve a sua volta in Beedrill con l'aumento di livello. Essendo un bozzolo \u00e8 quasi incapace di muoversi, ma aspetta pazientemente l'evoluzione nascosto tra i rami degli alberi. Per proteggersi dai suoi aggressori pu\u00f2 indurire il guscio o estendere limitatamente un pungiglione velenoso. All'interno della corazza il suo corpo subisce una metamorfosi producendo calore, maggiore \u00e8 l'intensit\u00e0 sviluppata pi\u00f9 prossimo il Pok\u00e9mon \u00e8 all'evoluzione. Nell'anime, dei Kakuna appaiono per la prima volta nel corso dell'episodio \"La sfida del samurai\" (\"Challenge of the Samurai\"), nel quale il Metapod di Ash viene rapito da alcuni Beedrill e trasportato in un nido di Kakuna.\nBeedrill.\n \u00e8 un Pok\u00e9mon di stadio due di tipo Coleottero/Veleno. Si evolve da Kakuna. Ha l'aspetto di un'ape, con tre grandi pungiglioni velenosi sulle zampe anteriori e sull'addome. \u00c8 molto aggressivo, e difende strenuamente il proprio territorio attaccando gli intrusi in folti sciami. In \"Rubino Omega e Zaffiro Alpha\" ottiene una megaevoluzione denominata MegaBeedrill; in questa forma le sue zampe posteriori si trasformano anch'esse in aculei. Nell'anime, Beedrill appare per la prima volta nel corso dell'episodio \"La sfida del samurai\" (\"Challenge of the Samurai\"), in cui il Metapod di Ash viene rapito da alcuni Beedrill e trasportato in un nido di Kakuna. In \"Caccia ai coleotteri\" (\"The Bug Stops Here\") Ash cattura un Beedrill, ma decide di donarlo a Casey. Nel manga \"Pok\u00e9mon Adventures\" Giovanni possiede un esemplare del Pok\u00e9mon, evoluzione del suo Weedle.\nPidgey.\n \u00e8 un Pok\u00e9mon base di tipo Normale/Volante. Si evolve in Pidgeotto con l'aumento di livello. \u00c8 un piccolo uccello che vive nei boschi e tra l'erba alta. Anche quando si trova lontano dal suo ambiente naturale, \u00e8 sempre in grado di ritrovare la strada per il suo nido grazie a un senso dell'orientamento molto sviluppato. Agita le ali per sollevare la sabbia e accecare cos\u00ec i nemici o le prede; in questo modo riesce spesso a evitare di lottare. Nell'anime, Pidgey appare per la prima volta nel corso dell'episodio \"L'inizio di una grande avventura\" (\"Pok\u00e9mon, I Choose You!\"), in cui Ash tenta invano di catturarne un esemplare. Pok\u00e9mon molto comune tra gli allenatori della serie animata, Pidgey \u00e8 utilizzato anche dal Professor Oak e da Casey.\nPidgeotto.\n \u00e8 un Pok\u00e9mon di stadio uno di tipo Normale/Volante. Si evolve da Pidgey ed evolve a sua volta in Pidgeot con l'aumento di livello. \u00c8 un Pok\u00e9mon uccello con becco e artigli affilati, vista eccellente e ali maestose. Rivendica come suo un territorio molto vasto, dove nidifica, caccia e che difende strenuamente dagli intrusi. Perlustra il cielo con ampi voli circolari in cerca di prede, e poi le afferra con le zampe e le trasporta al nido. Nell'anime, un esemplare di Pidgeotto \u00e8 il secondo Pok\u00e9mon catturato da Ash nel corso dell'episodio \"Il primo Pok\u00e9mon catturato\" (\"Ash Catches a Pok\u00e9mon!\").\nPidgeot.\n \u00e8 un Pok\u00e9mon di stadio due di tipo Normale/Volante. Si evolve da Pidgeotto. \u00c8 un uccello dal bel piumaggio vistoso e colorato. Combina il suo volo a velocit\u00e0 supersonica, la sua vista acutissima e i suoi artigli affilati per predare ignari pesci. Grazie ai possenti muscoli pettorali pu\u00f2 generare forti tempeste di vento. In \"Rubino Omega e Zaffiro Alpha\" ottiene una megaevoluzione denominata MegaPidgeot, ancora pi\u00f9 forte e resistente. Nell'anime, Pidgeot appare per la prima volta in \"Una festa movimentata\" (\"Pallet Party Panic\") in cui il Pidgeotto di Ash si evolve per sconfiggere uno stormo di Spearow. Al termine dell'episodio Ash libera il Pok\u00e9mon all'interno del Bosco Smeraldo. Anche il capopalestra Valerio possiede un esemplare di Pidgeot.\nRattata.\n \u00e8 un Pok\u00e9mon base di tipo Normale. Si evolve in Raticate con l'aumento di livello. \u00c8 basato su un topo. Infatti \u00e8 molto diffuso, adattabile e si insedia ovunque trovi del cibo, moltiplicandosi rapidamente fino a raggiungere colonie comprendenti diverse dozzine di individui. Le sue zanne affilate gli crescono per tutta la vita; per cui, per continuare a nutrirsi normalmente, Rattata deve periodicamente limarsele rosicchiando materiali molto duri. Gli esemplari di sesso maschile presentano vibrisse pi\u00f9 lunghe rispetto alle femmine. Nella settima generazione \u00e8 stata introdotta la forma di Alola di Rattata, di tipo Buio/Normale. Questo mutamento di aspetto \u00e8 stato motivato con l'introduzione nelle isole di Yungoos, un predatore che avrebbe dovuto tenere sotto controllo il numero dei Rattata in forte espansione, ma che si \u00e8 rivelato solo parzialmente efficace spingendo invece i Rattata a diventare notturni per evitare gli Yungoos, dalle abitudini invece diurne. Ci\u00f2 rispecchia l'introduzione della mangusta di Giava alle Hawaii nel 1883 per arginare l'espansione dei ratti nelle piantagioni dell'arcipelago; un tentativo che si concluse parimenti con un insuccesso. Guidati dal loro eccellente olfatto, i Rattata di Alola si introducono in case, negozi e locali in cerca di cibo. Rattata \u00e8 il Pok\u00e9mon iniziale del videogioco \"Pok\u00e9mon Rumble\". Nell'anime, Rattata appare per la prima volta nel corso dell'episodio \"L'inizio di una grande avventura\" (\"Pok\u00e9mon, I Choose You!\"). Numerosi personaggi possiedono un esemplare del Pok\u00e9mon, tra cui Casey. La forma di Alola di Rattata appare per la prima volta nel corso dell'episodio \"Dominare un dominante!\" (\"To Top a Totem!\").\nRaticate.\n \u00e8 un Pok\u00e9mon di stadio uno di tipo Normale. Si evolve da Rattata. Ha l'aspetto di un topo, con lunghi baffi che usa per tenersi in equilibrio e per sondare l'ambiente circostante. Grazie alle sue zampe posteriori palmate \u00e8 in grado di attraversare a nuoto anche fiumi e piccoli specchi d'acqua, in cerca di nuovi territori in cui procurarsi cibo. Coi suoi denti robusti pu\u00f2 rosicchiare perfino rocce, tronchi ed edifici. Gli esemplari di sesso maschile presentano vibrisse pi\u00f9 lunghe rispetto alle femmine. Nella settima generazione \u00e8 stata introdotta la forma di Alola di Raticate, di tipo Buio/Normale. Questa forma vive al comando di un gruppo di Rattata, che eseguono i suoi ordini e gli procurano il cibo pi\u00f9 fresco. Raticate forma di Alola \u00e8 il Pok\u00e9mon dominante di Mele Mele in \"Pok\u00e9mon Luna\". Nell'anime, Raticate appare per la prima volta nel corso dell'episodio \"Un'insolita crociera\" (\"Battle Aboard the St. Anne\") in cui Ash scambia il suo Butterfree per un esemplare del Pok\u00e9mon. Successivamente annulla lo scambio e ritorna in possesso del suo Pok\u00e9mon. Cassidy del Team Rocket possiede un esemplare di Raticate. Nell'episodio \"Dominare un dominante!\" (\"To Top a Totem!\") appare per la prima volta la forma di Alola di Raticate. In \"Tenzone fra team!\" (\"A Team-on-Team Tussle!\") appare il Raticate dominante che viene battuto dal Mimikyu di Jessie. Nel manga \"Pok\u00e9mon Adventures\" Giallo possiede un esemplare di Raticate, evoluzione del suo Rattata.\nSpearow.\n \u00e8 un Pok\u00e9mon base di tipo Normale/Volante. Si evolve in Fearow con l'aumento di livello. \u00c8 un piccolo uccello, ma le sue ali sono corte e tozze, impedendogli di volare a lungo o ad alte quote e costringendolo a sbatterle velocemente per rimanere in volo. Va a caccia di insetti nell'erba alta. \u00c8 molto territoriale e difende il suo spazio con vigore anche contro avversari pi\u00f9 grandi di lui; in caso di pericolo avverte i suoi simili con grida acute udibili a grande distanza. Nell'anime, Ash tenta di catturare un esemplare di Spearow lanciandogli addosso una pietra ne \"L'inizio di una grande avventura\" (\"Pok\u00e9mon, I Choose You!\"), e in seguito lui e suoi Pok\u00e9mon sono attaccati due volte dallo stormo del Pok\u00e9mon. Anche il Charmander poi catturato da Ash viene attaccato da uno stormo di Spearow nell'episodio \"Un nuovo Pok\u00e9mon\" (\"Charmander the Stray Pok\u00e9mon\").\nFearow.\n \u00e8 un Pok\u00e9mon di stadio uno di tipo Normale/Volante. Si evolve da Spearow. Si tratta di un Pok\u00e9mon uccello molto antico. Le maestose e robuste ali possono mantenerlo in volo anche per intere giornate, mentre il collo e il becco allungati gli consentono di catturare agilmente prede in acqua o sottoterra. Nell'anime, Fearow appare per la prima volta nel corso dell'episodio \"Un'amica magnetica\" (\"Sparks Fly for Magnemite\"). In \"Una festa movimentata\" (\"Pallet Party Panic\") Ash incontra l'evoluzione dello Spearow che ha tentato di catturare nel primo episodio. Nel manga \"Pok\u00e9mon Adventures\" il Professor Oak possiede un esemplare di Fearow, evoluzione del suo Spearow.\nEkans.\n \u00e8 un Pok\u00e9mon base di tipo Veleno. Si evolve in Arbok con l'aumento di livello. \u00c8 una specie esclusiva di \"Pok\u00e9mon Rosso\" e \"Rosso Fuoco\". Si tratta di un serpente che si muove strisciando furtivamente nelle praterie e tra l'erba alta. Facendo vibrare la lingua rileva eventuali pericoli o prede, che poi azzanna col suo morso velenoso e ingoia intere dilocando la mascella. Dopo ogni pasto diventa sempre pi\u00f9 lungo e pesante, e deve riposarsi avvolgendosi a spirale. Nell'anime, Jessie del Team Rocket ne possiede un esemplare.\nArbok.\n \u00e8 un Pok\u00e9mon di stadio uno di tipo Veleno. Si evolve da Ekans. \u00c8 una specie esclusiva di \"Pok\u00e9mon Rosso\" e \"Rosso Fuoco\". Ha l'aspetto di un cobra, con un vistoso cappuccio nella parte superiore del corpo i cui disegni e motivi variano da zona a zona e posso assumere pi\u00f9 di venti conformazioni differenti. Arbok usa questa sorta di seconda faccia per spaventare i suoi nemici o paralizzare dalla paura le sue vittime. Sebbene sia velenoso preferisce poi stritolare le sue vittime tra le sue forti spire. Nell'anime, Arbok appare per la prima volta nel corso dell'episodio \"La diga\" (\"Dig Those Diglett\") in cui l'Ekans di Jessie si evolve. L'allenatrice liberer\u00e0 il Pok\u00e9mon in \"Il bracconiere\" (\"A Poached Ego!\").\nPikachu.\n \u00e8 un Pok\u00e9mon base di tipo Elettro. Si evolve da Pichu ed evolve a sua volta in Raichu tramite l'utilizzo dello strumento Pietratuono. Ha l'aspetto di un topo, con un corpo arrotondato, zampe corte e una coda che ricorda il simbolo di un fulmine. Sulle guance ha due sacche rosse in cui immagazzina l'elettricit\u00e0 che pu\u00f2 rilasciare a piacimento per attaccare, ricaricare altri Pikachu indeboliti o cuocere le bacche di cui si nutre per renderle pi\u00f9 tenere. I Pikachu sono Pok\u00e9mon diffidenti che sorvegliano l'ambiente ricorrendo alla loro coda sensibile e che ricorrono a scariche elettriche se minacciati o quando incontrano qualcosa che non conoscono. \u00c8 il Pok\u00e9mon iniziale di \"Pok\u00e9mon Giallo\" e \"Let's Go, Pikachu!\". Nell'anime, Pikachu \u00e8 stato scelto come personaggio principale a fianco di Ash Ketchum, di conseguenza \u00e8 diventato uno dei personaggi pi\u00f9 famosi e conosciuti di Pok\u00e9mon e la mascotte ufficiale del franchise.\nRaichu.\n \u00e8 un Pok\u00e9mon di stadio uno di tipo Elettro. Si evolve da Pikachu. Accumula elettricit\u00e0 nel proprio corpo, che lo fa brillare debolmente al buio e gli permette di rilasciare tremende scariche elettriche. Se la carica immagazzinata \u00e8 troppa Raichu diventa aggressivo, per questo ogni tanto scarica l'elettricit\u00e0 in eccesso nel suolo tramite la propria coda. Gli esemplari di sesso femminile presentano una coda di lunghezza inferiore rispetto a quella dei maschi. Nella settima generazione \u00e8 stata introdotta la forma di Alola di Raichu, di tipo Elettro/Psico. In questo stato concentra i suoi poteri psichici nella coda per farla levitare e cavalcarla come una tavola da surf. Nell'anime, i capopalestra Lt. Surge e Corrado possiedono dei Raichu. Anche Tierno ne schiera un esemplare. La forma di Alola di Raichu appare per la prima volta nel corso dell'episodio \"Corsa al grande evento!\" (\"Racing to a Big Event!\").\nSandshrew.\n \u00e8 un Pok\u00e9mon base di tipo Terra. Si evolve in Sandslash con l'aumento di livello. \u00c8 una specie esclusiva di \"Pok\u00e9mon Blu\" e \"Verde Foglia\". Predilige le zone aride e desertiche lontano dall'acqua, dove vive in tane scavate sottoterra. A causa del'habitat impervio la sua pelle si \u00e8 trasformata in una corazza resistente, ragione per cui, per proteggersi dai nemici, il Pok\u00e9mon si raggomitola su s\u00e9 stesso. Nella settima generazione \u00e8 stata introdotta la forma di Alola di Sandshrew, di tipo Ghiaccio/Acciaio, che si evolve tramite l'utilizzo dello strumento Pietragelo. Questa variante regionale si \u00e8 adattata a vivere in rigidi climi montani, sviluppando una corazza di ghiaccio dura come l'acciaio ma meno flessibile della sua controparte continentale. Avanza agilmente sul ghiaccio aggrappandosi con gli artigli o scivolando sul ventre. Nell'anime, Sandshrew appare per la prima volta nel corso dell'episodio \"Impegnati e vincerai\" (\"The Path to the Pok\u00e9mon League\"). Nel manga \"Pok\u00e9mon Adventures\" Rosso e Oro possiedono esemplari di Sandshrew.\nSandslash.\n \u00e8 un Pok\u00e9mon di stadio uno di tipo Terra. Si evolve da Sandshrew. \u00c8 una specie esclusiva di \"Pok\u00e9mon Blu\" e \"Verde Foglia\". Il suo dorso \u00e8 coperto da dure scaglie appuntite; quando Sandslash si richiude a riccio questi aculei diventano un'arma per attaccare le prede o scoraggiare gli assalitori. \u00c8 inoltre provvisto di lunghi artigli con cui scava nel terreno e si arrampica sugli alberi. Ogni tanto le scaglie e gli artigli gli cadono o si consumano, ma ne ricrescono di nuovi nel giro di un giorno. Nella settima generazione \u00e8 stata introdotta la forma di Alola di Sandshrew, di tipo Ghiaccio/Acciaio. In questa forma le scaglie sul dorso sono formate da spuntoni di ghiaccio. Nell'anime, Sandslash appare per la prima volta nel corso dell'episodio \"Il segreto dei Pok\u00e9mon\" (\"To Master the Onixpected\"). Savino possiede un esemplare del Pok\u00e9mon.\nNidoran\u2640.\n \u00e8 un Pok\u00e9mon base di tipo Veleno. Si evolve in Nidorina con l'aumento di livello. \u00c8 la controparte femminile di Nidoran\u2642; tramite allevamento pu\u00f2 produrre uova sia di Nidoran\u2640 sia di Nidoran\u2642. \u00c8 un Pok\u00e9mon docile e mansueto, ma all'occorrenza pu\u00f2 difendersi coi suoi aculei e il suo corno che contengono una tossina velenosa. Nell'anime, Nidoran\u2640 appare per la prima volta nel corso dell'episodio \"Un'amica magnetica\" (\"Sparks Fly for Magnemite\"). La trama di \"Oh Pok\u00e9mon, perch\u00e9 sei tu Pok\u00e9mon?\" (\"Wherefore Art Thou, Pok\u00e9mon?\") \u00e8 incentrata su una storia d'amore tra un Nidoran\u2640 e un Nidoran\u2642. Nel manga \"Pok\u00e9mon Adventures\" Verde possiede un esemplare di Nidoran\u2640.\nNidorina.\n \u00e8 un Pok\u00e9mon di stadio uno di tipo Veleno. Si evolve da Nidoran\u2640 ed evolve a sua volta in Nidoqueen tramite l'utilizzo dello strumento Pietralunare. \u00c8 mite, ma per proteggersi ricorre a graffi, morsi e agli aculei che le ricoprono il corpo. Conduce un'esistenza socievole in branco, dove si sente al sicuro e si occupa dei cuccioli. Nell'anime, Nidorina appare per la prima volta nel corso dell'episodio \"La gara\" (\"The Flame Pok\u00e9mon-athon\"). La capopalestra Chiara possiede un esemplare di Nidorina. Nel manga \"Pok\u00e9mon Adventures\" Verde possiede un esemplare del Pok\u00e9mon.\nNidoqueen.\n \u00e8 un Pok\u00e9mon di stadio due di tipo Veleno/Terra. Si evolve da Nidorina. Il suo corpo \u00e8 racchiuso da una dura corazza, che la protegge dalla maggior parte degli attacchi e le conferisce una mole ragguardevole. Protegge la tana e attacca senza piet\u00e0 i nemici che minacciano i suoi cuccioli. Nell'anime, Nidoqueen appare per la prima volta nel lungometraggio \"Pok\u00e9mon il film - Mewtwo colpisce ancora\" in cui \u00e8 uno dei Pok\u00e9mon clonati da Mewtwo. Gli allenatori Danny e Gary Oak possiedono esemplari del Pok\u00e9mon. Nel manga \"Pok\u00e9mon Adventures\" Rosso, Verde e Giovanni possiedono dei Nidoqueen.\nNidoran\u2642.\n \u00e8 un Pok\u00e9mon base di tipo Veleno. Si evolve in Nidorino con l'aumento di livello. \u00c8 la controparte maschile di Nidoran\u2640. Fino alla quarta generazione poteva generare tramite allevamento solamente esemplari del suo stesso sesso, limitazione che \u00e8 stata tolta a partire dalla quinta generazione. \u00c8 un piccolo essere quadrupede con aculei velenosi su tutto il corpo e grandi orecchie con cui capta ogni rumore nei dintorni. Attacca i nemici con il corno che ha sulla fronte, iniettandoli di veleno. Nell'anime, Nidoran\u2642 appare per la prima volta nel corso dell'episodio \"Il salone di bellezza\" (\"Pok\u00e9mon Fashion Flash\"). La trama di \"Oh Pok\u00e9mon, perch\u00e9 sei tu Pok\u00e9mon?\" (\"Wherefore Art Thou, Pok\u00e9mon?\") \u00e8 incentrata su una storia d'amore tra un Nidoran\u2640 e un Nidoran\u2642.\nNidorino.\n \u00e8 un Pok\u00e9mon di stadio uno di tipo Veleno. Si evolve da Nidoran\u2642 ed evolve a sua volta in Nidoking tramite l'utilizzo dello strumento Pietralunare. \u00c8 piuttosto aggressivo, e attacca i suoi nemici infilzandoli con il duro e lungo corno che sulla fronte e infettandoli col suo veleno. Nell'anime, Nidorino appare per la prima volta ne \"L'inizio di una grande avventura\" (\"Pok\u00e9mon, I Choose You!\"). Nella scena iniziale dell'episodio, che riprende l'inizio di \"Pok\u00e9mon Rosso\" e \"Blu\", si vede il Pok\u00e9mon lottare contro un Gengar. Nel manga \"Pok\u00e9mon Adventures\" Rosso cattura un esemplare di Nidorino.\nNidoking.\n \u00e8 un Pok\u00e9mon di stadio due di tipo Veleno/Terra. Si evolve da Nidorino. Ha un fisico possente e una pelle dura come l'acciaio. In lotta scatena tutto il suo potere distruttivo colpendo con la coda, gli arti o il corno avvelenato che ha sulla fronte. Nell'anime, Gary Oak, Paul e Giovanni possiedono esemplari del Pok\u00e9mon. In \"Pok\u00e9mon Adventures\" Rosso cattura alcuni Nidoking all'interno della Zona Safari di Kanto.\nClefairy.\n \u00e8 un Pok\u00e9mon base di tipo Folletto. Si evolve da Cleffa ed evolve a sua volta in Clefable tramite l'utilizzo dello strumento Pietralunare. \u00c8 basato su una fata. i Clefairy vivono in piccole comunit\u00e0 all'interno di tane sulle montagne, ma nelle notti di luna piena escono all'aperto per ballare in gruppo, giocare e raccogliere la luce lunare sulle loro ali. L'aspetto tenero e dolce e il comportamento mansueto li rendono molto popolari tra gli allenatori e i collezionisti, sebbene siano piuttosto rari. Nei videogiochi, lo strumento , il cui scopo \u00e8 quello di mettere in fuga i Pok\u00e9mon selvatici, ha l'aspetto del Pok\u00e9mon. Inizialmente Clefairy avrebbe dovuto essere la mascotte del franchise insieme a Pikachu, ma venne poi oscurato dalla crescente popolarit\u00e0 del secondo. Nell'anime, Clefairy appare per la prima volta nel corso dell'episodio \"La Pietralunare\" (\"Clefairy and the Moon Stone\") in cui numerosi esemplari del Pok\u00e9mon si evolvono in Clefable in seguito a una pioggia di pietre evolutive su Monte Luna. \u00c8 protagonista anche di \"Arrivano gli alieni\" (\"Clefairy Tales\") e compare negli episodi \"Misteri del cosmo\" (\"Wish Upon a Star Shape\") e in \"Fascino e mistero sul Monte Luna\" (\"A Real Cleffa-Hanger\"). La capopalestra Chiara ne possiede un esemplare. Clefairy \u00e8 uno dei Pok\u00e9mon di Nocciola nel manga \"Il magico viaggio dei Pok\u00e9mon\" e due capitoli di \"Dengeki! Pikachu\" sono incentrati su di lui. Anche nel manga \"Pok\u00e9mon Adventures\" Verde possiede un esemplare del Pok\u00e9mon.\nClefable.\n \u00e8 un Pok\u00e9mon di stadio uno di tipo Folletto. Si evolve da Clefairy. Vive in gruppo sulle montagne a causa dell'estrema timidezza e dell'udito fine che lo portano a privilegiare luoghi deserti e silenziosi. Esce solo nelle notti ben illuminate dalla luna, fluttuando a mezz'aria grazie alle sue piccole ali. Per questo risulta molto difficile da avvistare. Nell'anime, Clefable appare per la prima volta nel corso dell'episodio \"La Pietralunare\" (\"Clefairy and the Moon Stone\") in cui numerosi esemplari di Clefairy si evolvono in seguito a una pioggia di pietre evolutive su Monte Luna. Nel manga \"Pok\u00e9mon Adventures\" Rosso e Verde possiedono esemplari del Pok\u00e9mon.\nVulpix.\n \u00e8 un Pok\u00e9mon base di tipo Fuoco. Si evolve in Ninetales tramite l'utilizzo dello strumento Pietrafocaia.\n\u00c8 una specie esclusiva di \"Pok\u00e9mon Blu\" e \"Verde Foglia\". Il suo aspetto \u00e8 basato su quello delle volpi e delle \"kitsune\". La sua caratteristica principale \u00e8 la coda, che alla nascita \u00e8 unica e bianca e con la crescita si scinde poi in sei ciuffi che si tingono di rosso e si arricciano. Erutta dalla bocca sfere infuocate, che riesce a controllare e far fluttuare a mezz'aria. Nella settima generazione \u00e8 stata introdotta la forma di Alola di Vulpix, di tipo Ghiaccio. Essa si evolve in Ninetales forma di Alola tramite l'utilizzo dello strumento Pietragelo. \u00c8 in grado di resistere alle calde temperature di Alola vivendo sulle cime innevate e producendo cristalli di ghiaccio con la coda e spargendoli sul proprio corpo per raffreddarsi nei giorni pi\u00f9 caldi. Nell'anime, Brock alleva per un periodo il Vulpix di Susie. Lylia possiede un Vulpix forma di Alola nato da un uovo Pok\u00e9mon nell'episodio \"Corsa al grande evento!\" (\"Racing to a Big Event!\"); nell'episodio successivo \"Voglia di conoscerti!\" (\"Getting to Know You!\") anche Manuel Oak ottiene un esemplare del Pok\u00e9mon da un uovo. Vulpix \u00e8 uno dei Pok\u00e9mon iniziali di \"\".\nNinetales.\n \u00e8 un Pok\u00e9mon di stadio uno di tipo Fuoco. Si evolve da Vulpix. \u00c8 basato sulle \"kitsune\" della mitologia giapponese, che infatti, alla pari di Ninetales, sono in grado di sputare fuoco, possedere un massimo di nove code e cambiare il proprio pelo in bianco o in oro. \u00c8 una creatura mistica e dall'aura leggendaria, si dice infatti che viva per oltre un millennio, che sia nato dalle anime di nove santi o maghi e che le sue nove code posseggano ognuna forti poteri magici. La sua elevata intelligenza gli permette di capire il linguaggio umano, mentre coi suoi poteri psichici pu\u00f2 ipnotizzare e controllare la mente del nemico prima di incenerirlo con le sue fiamme. Nella settima generazione \u00e8 stata introdotta la forma di Alola di Ninetales, di tipo Ghiaccio/Folletto, la quale si evolve da Vulpix forma di Alola. Vive sulle cime innevate della regione, dove viene riverito come una divinit\u00e0. Protegge con determinazione il suo territorio e il proprio branco. Nell'anime, Ninetales appare per la prima volta nel corso dell'episodio \"L'importante non \u00e8 vincere\" (\"The Battling Eevee Brothers\"). Il capopalestra Blaine possiede un Ninetales che utilizza in \"L'uomo degli indovinelli\" (\"Riddle Me This\"). Altri episodi in cui il Pok\u00e9mon ha un ruolo principale sono \"Il concorso di bellezza\" (\"Beauty and the Breeder\") e \"Un'attesa infinita\" (\"Just Waiting On A Friend\"). La critica si \u00e8 espressa a favore del suo design, definito dai pi\u00f9 \"bello\", \"elegante\" e \"maestoso\".\nJigglypuff.\n \u00e8 un Pok\u00e9mon base di tipo Normale/Folletto. Si evolve da Igglybuff ed evolve a sua volta in Wigglytuff tramite l'utilizzo dello strumento Pietralunare. Ha l'aspetto di un pallone rosa. Se minacciato si gonfia e canta una melodia rilassante che fa addormentare istantaneamente i suoi avversari. Un esemplare di Jigglypuff appare numerose volte nel corso dell'anime. \u00c8 inoltre presente in tutti i videogiochi della serie \"Super Smash Bros.\".\nWigglytuff.\n \u00e8 un Pok\u00e9mon di stadio uno di tipo Normale/Folletto. Si evolve da Jigglypuff. Il suo corpo \u00e8 un morbido pallone gommoso, che Wigglytuff pu\u00f2 gonfiare fino a venti volte il volume originale aspirando aria. Il suo pelo \u00e8 folto e soffice, per cui risulta molto piacevole da accarezzare. Nell'anime, Harley possiede un Wigglytuff. Nel lungometraggio \"Pok\u00e9mon il film - Mewtwo colpisce ancora\" \u00e8 uno dei Pok\u00e9mon clonati da Mewtwo. Wigglytuff \u00e8 inoltre a capo della gilda omonima nei videogiochi ' e '.\nZubat.\n \u00e8 un Pok\u00e9mon base di tipo Veleno/Volante. Si evolve in Golbat con l'aumento di livello. \u00c8 un piccolo pipistrello. Evita la luce e per questo forma vaste colonie in grotte e luoghi bui, dormendo durante il giorno e uscendo solo dopo il tramonto. Vivendo sempre al buoi i suoi occhi si sono atrofizzati fino a scomparire e Zubat si affida agli ultrasuoni per individuare gli ostacoli e le prede durante il volo. Gli esemplari di sesso femminile presentano zanne di lunghezza inferiore rispetto a quelle dei maschi. \u00c8 presente in tutte le regioni del mondo di \"Pok\u00e9mon\". Zubat appare la prima volta nel corso dell'episodio \"La Pietralunare\" (\"Clefairy and the Moon Stone\") in cui Brock cattura un esemplare del Pok\u00e9mon.\nGolbat.\n \u00e8 un Pok\u00e9mon di stadio uno di tipo Veleno/Volante. Si evolve da Zubat ed evolve a sua volta in Crobat tramite felicit\u00e0. \u00c8 un pipistrello attivo di notte. Si nutre di sangue umano o di altri Pok\u00e9mon, attaccando le sue prede di soppiatto e mordendole con i suoi canini acuminati. Quando esagera e succhia troppo sangue, diventa cos\u00ec pesante da non riuscire pi\u00f9 a volare o solo goffamente. Gli esemplari di sesso femminile presentano zanne di lunghezza inferiore rispetto a quelle dei maschi. Nell'anime, possiedono esemplari di Golbat Brock, Koga e Agatha, oltre che da alcuni membri del Team Rocket e del Team Galassia.\nOddish.\n \u00e8 un Pok\u00e9mon base di tipo Erba. Si evolve in Gloom con l'aumento di livello. \u00c8 una specie esclusiva di \"Pok\u00e9mon Rosso\" e \"Rosso Fuoco\". Ha abitudini notturne, risultando attivo durante le ore di luce lunare, che assorbe anche per crescere. Di notte percorre brevi distanze spargendo i suoi semi. Durante il giorno rimane invece sotterrato, assorbendo sostanze nutritive dal suolo tramite le zampe. La lucidezza delle sue foglie \u00e8 indice di una buona fertilit\u00e0 del terreno. Mentre \u00e8 sotterrato, dal suolo sporgono solo le sue foglie: in tale situazione, viene frequentemente confuso con una pianta infestante, e reagisce emettendo un atroce stridio se si prova a estirparlo. Nell'anime, Oddish appare per la prima volta nel corso dell'episodio \"Un'oasi felice\" (\"Bulbasaur and the Hidden Village\") in cui Misty tenta di catturarne un esemplare, ma il Pok\u00e9mon viene difeso da un Bulbasaur.\nGloom.\n \u00e8 un Pok\u00e9mon di stadio uno di tipo Erba/Veleno. \u00c8 una specie esclusiva di \"Pok\u00e9mon Rosso\" e \"Rosso Fuoco\". Si evolve da Oddish, ed evolve a sua volta in Vileplume tramite l'utilizzo dello strumento Pietrafoglia o in Bellossom usando la Pietrasolare. \u00c8 una pianta che per attirare le sue prede produce dolci nettari e pollini dalla bocca e dai pistilli sulla testa. Questi prodotti secernono tuttavia un odore insopportabile per la maggior parte delle persone e dei Pok\u00e9mon, percepibile fino a due chilometri di distanza. Gli esemplari di sesso femminile presentano un solo punto su ogni gemma. Nell'anime, Gloom appare per la prima volta nel corso dell'episodio \"La citt\u00e0 dei profumi\" (\"Pok\u00e9mon Scent-sation\") in cui la capopalestra Erika lo utilizza contro Ash.\nVileplume.\n \u00e8 un Pok\u00e9mon di stadio due di tipo Erba/Veleno. Si evolve da Gloom. \u00c8 una specie esclusiva di \"Pok\u00e9mon Rosso\" e \"Rosso Fuoco\". Ha l'aspetto di un fiore ed \u00e8 basato sulle piante del genere Rafflesia, in particolare sulla \"Rafflesia arnoldii\". Come la sua controparte reale ha i petali pi\u00f9 grandi e pesanti del mondo. Produce un polline tossico che causa paralisi, irritazioni e allergie e che sparge copiosamente lungo il suo cammino. Coi petali colorati attira le sue prede, per poi immobilizzarli col suo polline e divorarli. Gli esemplari di sesso femminile presentano meno punti nel loro fiore, ma di dimensione maggiore rispetto a quelli dei maschi. Nell'anime, Vileplume appare per la prima volta nel corso dell'episodio \"La citt\u00e0 dei profumi\" (\"Pok\u00e9mon Scent-sation\") in cui \u00e8 uno dei Pok\u00e9mon presenti nella palestra di Azzurropoli. Anche Jessiebelle possiede un Vileplume. Nel manga \"Pok\u00e9mon Adventures\" Erika schiera un esemplare del Pok\u00e9mon.\nParas.\n \u00e8 un Pok\u00e9mon base di tipo Coleottero/Erba. Si evolve in Parasect con l'aumento di livello. Vive in tane sotterranee dove si nutre di radici. Sulla schiena gli spuntano dei funghi parassiti, che crescono traendo il nutrimento dal Paras ospite e che sono ricercati come elisir di lunga vita. Nell'anime, Paras appare per la prima volta nel corso dell'episodio \"La Pietralunare\" (\"Clefairy and the Moon Stone\") in cui sono presenti alcuni esemplari intenti a rimuovere i funghi dalle loro schiene. In \"Un Pok\u00e9mon pauroso\" (\"The Problem with Paras\") il Paras di un'allenatrice si evolve in Parasect.\nParasect.\n \u00e8 un Pok\u00e9mon di stadio uno di tipo Coleottero/Erba. Si evolve da Paras. Il suo corpo \u00e8 formato da un insetto ospite e da un gigantesco fungo parassita che lo sovrasta. Il fungo assorbe il nutrimento dall'insetto e ne controlla i movimenti, diffondendo spore tossiche al suo passaggio. Vive in ambienti umidi, dove infesta i tronchi e le radici degli alberi. Nell'anime, Parasect appare per la prima volta nel corso dell'episodio \"Un Pok\u00e9mon pauroso\" (\"The Problem with Paras\") in cui un Paras si evolve dopo aver sconfitto il Charmeleon di Ash. In \"Piccoli invasori\" (\"Gulpin it Down!\") l'agente Jenny utilizza un Parasect. Nel manga \"Pok\u00e9mon Adventures\" Cristallo possiede un esemplare del Pok\u00e9mon.\nVenonat.\n \u00e8 un Pok\u00e9mon base di tipo Coleottero/Veleno. Si evolve in Venomoth con l'aumento di livello. \u00c8 un piccolo insetto ricoperto da una pelliccia viola velenosa. Dispone di due grandi occhi composti che fungono da radar e che gli permettono di vedere anche al buio, cos\u00ec \u00e8 in grado di cacciare piccoli insetti che di notte vengono attirati da fonti di luce. Nell'anime, Venonat appare per la prima volta nel corso dell'episodio \"Il salone di bellezza\" (\"Pok\u00e9mon Fashion Flash\"). Il capopalestra Koga possiede un Venonat che si evolve in Venomoth nella lotta contro Ash in \"La villa dei ninja\" (\"The Ninja Pok\u00e9-Showdown\"). Anche Tracey Sketchit possiede un esemplare del Pok\u00e9mon.\nVenomoth.\n \u00e8 un Pok\u00e9mon di stadio uno di tipo Coleottero/Veleno. Si evolve da Venonat. \u00c8 basato su una tarma. Ha abitudini notturne, quando si alza in volo a caccia di piccoli insetti attirati dalla luce. Le sue ali sono ricoperte di polvere tossica, che Venomoth sparge tutt'intorno a se; in base al colore le spore possono risultare velenose o paralizzanti. Nell'anime, Venomoth appare per la prima volta nel corso dell'episodio \"La villa dei ninja\" (\"The Ninja Pok\u00e9-Showdown\") in cui il Venonat del capopalestra Koga si evolve. Nel manga \"Pok\u00e9mon Adventures\" Blu possiede un esemplare di Venomoth.\nDiglett.\n \u00e8 un Pok\u00e9mon base di tipo Terra. Si evolve in Dugtrio con l'aumento di livello. \u00c8 una talpa che vive nel sottosuolo, scavando lunghe gallerie. Non ama la luce, quindi esce solo di notte. Si nutre prevalentemente di radici: gli agricoltori dunque lo considerano nocivo per le loro piante, ma anche utile in quanto con le sue fosse lascia i campi arati per la semina e li fertilizza con le sue feci ricche di nutrienti. Nella regione di Kanto \u00e8 presente una grotta scavata interamente da Pok\u00e9mon di questa specie chiamata Grotta Diglett. Nella settima generazione \u00e8 stata introdotta la forma di Alola di Diglett, di tipo Terra/Acciaio. Questa variante ha un ciuffo di fili metallici sul capo che fungono da ricettori e da sistema di comunicazione. Nell'anime, Diglett appare per la prima volta nel corso dell'episodio \"La diga\" (\"Dig Those Diglett\"). Ne \"L'isola abbandonata\" (\"The Underground Round Up\") numerosi esemplari del Pok\u00e9mon liberano una citt\u00e0 dagli Electrode. Nell'episodio \"Tutti insieme appassionatamente!\" (\"Gettin the Band Back Together\") appare per la prima volta la forma di Alola del Pok\u00e9mon.\nDugtrio.\n \u00e8 un Pok\u00e9mon di stadio uno di tipo Terra. Si evolve da Diglett. Si tratta di un'unica mente pensante composta da tre Diglett. Le tre teste collaborano alternandosi per scavare instancabilmente; la forza e la velocit\u00e0 che esercitano \u00e8 tale da provocare dei terremoti e da permettere loro di raggiungere profondit\u00e0 di oltre cento chilometri nel sottosuolo. Nella settima generazione \u00e8 stata introdotta la forma di Alola di Dugtrio, di tipo Terra/Acciaio. Sono venerati e rispettati dagli abitanti della regione come incarnazioni delle divinit\u00e0 della terra e per essere i primi a reagire e a metterli in allarme in caso di eruzione vulcanica imminente. Nell'anime, Dugtrio appare per la prima volta nel corso dell'episodio \"La diga\" (\"Dig Those Diglett\"). Ne \"L'isola abbandonata\" (\"The Underground Round Up\") il Pok\u00e9mon contribuisce insieme ai Diglett alla cacciata degli Electrode. Nell'episodio \"Tutti insieme appassionatamente!\" (\"Gettin the Band Back Together\") appare per la prima volta la forma di Alola del Pok\u00e9mon.\nMeowth.\n \u00e8 un Pok\u00e9mon base di tipo Normale. Si evolve in Persian con l'aumento di livello. \u00c8 una specie esclusiva di \"Pok\u00e9mon Blu\". \u00c8 basato su un gatto, infatti di giorno dorme per poi diventare attivo di notte. Si aggira furtivo in cerca di oggetti rotondi e lucenti, come le monete, da cui si sente irresistibilmente attratto. Nella settima generazione \u00e8 stata introdotta la forma di Alola di Meowth, di tipo Buio. Questa si evolve in Persian forma di Alola tramite felicit\u00e0. Nell'ottava generazione \u00e8 stata introdotta la forma di Galar di Meowth, di tipo Acciaio. Questa si evolve in Perrserker con l'aumento di livello. Nell'anime, un Meowth bipede e parlante fa parte del Team Rocket e accompagna costantemente Jessie e James. Compare anche in alcuni titoli della serie di videogiochi \"Super Smash Bros.\"\nPersian.\n \u00e8 un Pok\u00e9mon di stadio uno di tipo Normale. Si evolve da Meowth. \u00c8 una specie esclusiva di \"Pok\u00e9mon Blu\". Appare come un gatto dal portamento regale ed elegante; tuttavia ha una natura feroce e irascibile, e per questo risulta pericoloso e difficile da allenare. \u00c8 dotato di una gemma sulla fronte, di due paia di baffi e di artigli affilati. Nella settima generazione \u00e8 stata introdotta la forma di Alola di Persian, di tipo Buio. Il suo muso paffuto \u00e8 considerato un indice della ricchezza della regione. Questa variante \u00e8 ancora pi\u00f9 arrogante, vanitosa e raffinata, ma in combattimento si rivela crudele e scorretta. Nell'anime, Giovanni possiede un Persian che appare per la prima volta nel corso dell'episodio \"Un'insolita crociera\" (\"Battle Aboard the St. Anne\"). Un esemplare di Persian forma di Alola appare nell'episodio \"Ecco perch\u00e9 Litten fa il birbante!\" (\"That's Why Litten is a Scamp!\"). In \"\" Rosso utilizza un esemplare di Persian.\nPsyduck.\n \u00e8 un Pok\u00e9mon base di tipo Acqua. Si evolve in Golduck con l'aumento di livello. Ha l'aspetto di un papero giallo. Se sforza il cervello inizia a soffrire di forti emicranie; quando queste si fanno intense gli conferiscono poteri psichici misteriosi, di cui per\u00f2 si scorda subito dopo averli usati. Per questo cerca di sforzare la mente il meno possibile e ha sempre un'aura vacua e stralunata. Nell'anime, Psyduck appare per la prima volta nel corso dell'episodio \"Un mistero da svelare\" (\"Hypno's Naptime\") in cui Misty cattura accidentalmente un esemplare del Pok\u00e9mon che ha la caratteristica di essere cronicamente confuso e con il vizio di uscire dalla sua Pok\u00e9 Ball. Psyduck \u00e8 uno dei sedici Pok\u00e9mon iniziali di \"\".\nGolduck.\n \u00e8 un Pok\u00e9mon di stadio uno di tipo Acqua. Si evolve da Psyduck. Per via del suo aspetto viene spesso confuso con la figura mitologica giapponese del \"kappa\". Ha un corpo snello e lunghi arti palmati, che gli consentono di nuotare molto velocemente. Il suo habitat preferito sono laghi e specchi d'acqua, ma si trova a suo agio anche nelle agitate acque marine. Sulla fronte ha una gemma rossa, che, quando si fa incandescente e brillante, gli permette di utilizzare dei poteri psicocinetici. Nell'anime, Golduck appare per la prima volta nel lungometraggio \"Pok\u00e9mon il film - Mewtwo colpisce ancora\" in cui \u00e8 uno dei Pok\u00e9mon clonati da Mewtwo. Nell'episodio \"Incontro tra Pok\u00e9mon d'acqua\" (\"Bye Bye Psyduck\") Misty crede che il suo Psyduck si sia evoluto, ma in realt\u00e0 il Golduck che utilizza durante una battaglia \u00e8 un Pok\u00e9mon selvatico che adora farsi bello agli occhi delle allenatrici. Schiera un esemplare del Pok\u00e9mon anche Savino. Nel manga \"Pok\u00e9mon Adventures\" Blu possiede un Golduck.\nMankey.\n \u00e8 un Pok\u00e9mon base di tipo Lotta. Si evolve in Primeape con l'aumento di livello. \u00c8 una specie esclusiva di \"Pok\u00e9mon Rosso\". Il suo aspetto ricorda quello di un suino e di uno scimpanz\u00e9 e infatti \u00e8 molto agile e vive in branco sui rami degli alberi. Si arrabbia e va su tutte le furie anche per un nonnulla, dopodich\u00e9 impiega molto tempo per calmarsi. Nell'anime, Mankey appare per la prima volta nel corso dell'episodio \"Una nuova conquista\" (\"Primeape Goes Bananas\") in cui un esemplare del Pok\u00e9mon ruba il cappello di Ash. Mankey successivamente si evolve e l'allenatore lo cattura.\nPrimeape.\n \u00e8 un Pok\u00e9mon di stadio uno di tipo Lotta. Si evolve da Mankey. \u00c8 una specie esclusiva di \"Pok\u00e9mon Rosso\". \u00c8 perennemente infuriato e pieno d'ira. Per questo si scaglia senza preavviso contro prede, nemici e in generale contro chiunque gli si pari davanti, perdendo lucidit\u00e0 e capacit\u00e0 di discernimento. Nell'anime, Ash cattura e schiera per un periodo un esemplare del Pok\u00e9mon, che poi dona a un allenatore ne \"Il torneo\" (\"The Punchy Pok\u00e9mon\"). Anche Butch del Team Rocket possiede un esemplare del Pok\u00e9mon che utilizza nel corso dell'episodio \"Il libro\" (\"The Fortune Hunters\").\nGrowlithe.\n \u00e8 un Pok\u00e9mon base di tipo Fuoco. Si evolve in Arcanine tramite l'utilizzo dello strumento Pietrafocaia. \u00c8 una specie esclusiva di \"Pok\u00e9mon Rosso\" e \"Rosso Fuoco\". Si presenta come un cagnolino molto fedele e leale verso il suo allenatore. In genere \u00e8 amichevole verso umani e Pok\u00e9mon, ma se avverte una minaccia al suo territorio o ai suoi cari abbaia fieramente e attacca anche nemici pi\u00f9 grandi di lui. Ha un senso dell'olfatto molto sviluppato, con cui capta anche le emozioni di coloro che lo circondano. Nell'anime, Growlithe appare per la prima volta nel corso dell'episodio \"Un'amica magnetica\" (\"Sparks Fly for Magnemite\"). James del Team Rocket ha avuto come primo Pok\u00e9mon un Growlithe, presente nell'episodio \"Matrimonio in vista\" (\"Holy Matrimony!\"). Il Pok\u00e9mon \u00e8 molto usato dall'agente Jenny.\nArcanine.\n \u00e8 un Pok\u00e9mon di stadio uno di tipo Fuoco. Si evolve da Growlithe. \u00c8 una specie esclusiva di \"Pok\u00e9mon Rosso\" e \"Rosso Fuoco\". Nella descrizione del Pok\u00e9dex si afferma che per via del suo aspetto imponente e maestoso, che ha affascinato l'immaginario di moltissime persone, il Pok\u00e9mon compare in svariate leggende antiche dell'est asiatico. Dentro al suo corpo brucia un fuoco indomabile, che gli d\u00e0 forza e lo fa correre a velocit\u00e0 inaudite. Nell'anime, Arcanine appare per la prima volta in un bassorilievo presente nell'episodio \"Emergenza!\" (\"Pok\u00e9mon Emergency!\"), raffigurante lui, Articuno, Zapdos e Moltres. Gary Oak possiede un esemplare del Pok\u00e9mon, che schiera contro Giovanni ne \"L'ottava medaglia\" (\"The Battle of the Badge\") e nel film \"Pok\u00e9mon il film - Mewtwo colpisce ancora\". Nel corso di \"A caccia di Arcanine\" (\"On Cloud Arcanine\") Drew e Vera tentano di catturare un esemplare del Pok\u00e9mon. L'Asso Tolomeo in \"Ash a lezione di strategia\" (\"Tactics Theatrics!\") utilizza un Arcanine. Arcanine \u00e8 considerato uno dei Pok\u00e9mon non leggendari pi\u00f9 forti e amati dai fan.\nPoliwag.\n \u00e8 un Pok\u00e9mon base di tipo Acqua. Si evolve in Poliwhirl con l'aumento di livello. \u00c8 basato su un girino. Le sue corte zampe ancora sottosviluppate e non gli permettono di muoversi agilmente, per questo preferisce passare il tempo nuotando in acqua grazie alla sua coda. La sua pelle \u00e8 liscia, umida e molto sottile, tanto che attraverso di essa si intravede l'intestino spiraliforme del Pok\u00e9mon. Nell'anime, Poliwag appare per la prima volta nell'episodio \"Una nuova conquista\" (\"Primeape Goes Bananas\"). Misty ne cattura un esemplare ne \"L'alga curativa\" (\"The Stun Spore Detour\"). Nel manga \"Pok\u00e9mon Adventures\" Oro possiede un Poliwag.\nPoliwhirl.\n \u00e8 un Pok\u00e9mon di stadio uno di tipo Acqua. Si evolve da Poliwag, ed evolve a sua volta in Poliwrath tramite l'utilizzo dello strumento Pietraidrica o in Politoed tramite scambio tenendo lo strumento Roccia di Re. Pu\u00f2 vivere anche sulla terraferma, ma deve stare attento a non far seccare la pelle secernendo un liquido viscoso su tutto il corpo. Nell'acqua si sente comunque pi\u00f9 al sicuro e trova pi\u00f9 facilmente del cibo. In combattimento ipnotizza i propri nemici facendo ruotare la spirale che ha sul ventre. Nell'anime, Poliwhirl appare per la prima volta nel corso dell'episodio \"Arrivederci Brock\" (\"Pok\u00e9 Ball Peril\"). Misty ne possiede un esemplare, evoluzione del suo Poliwag. Nel manga \"Pok\u00e9mon Adventures\" sia Rosso sia Oro possiedono un Poliwhirl. \u00c8 uno dei Pok\u00e9mon pi\u00f9 sfruttati nel merchandising e per rappresentare la serie, apparendo sulla copertina del \"Time\" del 22 novembre 1999 e nel logo del Pok\u00e9mon Center di Tokyo dal 1998 al 2007.\nPoliwrath.\n \u00e8 un Pok\u00e9mon di stadio due di tipo Acqua/Lotta. Si evolve da Poliwhirl. \u00c8 molto forte e muscoloso. Sebbene sia un provetto nuotatore e campione in tutti gli stili di nuoto, preferisce vivere sulla terraferma. Nell'anime, Poliwrath appare per la prima volta nel corso dell'episodio \"Il torneo\" (\"The Punchy Pok\u00e9mon\"), in cui combatte contro un Machoke. In \"Un nuovo sfidante\" (\"Charizard Chills\") il Charizard di Ash viene prima sconfitto da un Poliwrath, ma al termine dell'episodio riesce a vincere un secondo incontro con il Pok\u00e9mon. \u00c8 uno dei Pok\u00e9mon del capopalestra Furio. Nel manga \"Pok\u00e9mon Adventures\" Rosso possiede un esemplare del Pok\u00e9mon.\nAbra.\n \u00e8 un Pok\u00e9mon base di tipo Psico. Si evolve in Kadabra con l'aumento di livello. Dispone di vasti poteri psichici, come la lettura del pensiero, la telepatia e la percezione extrasensoriale, ma gli richiedono talmente tante energie che ha bisogno di dormire diciotto ore al giorno. Anche quando \u00e8 addormentato, per\u00f2, i suoi poteri sono sempre all'erta, in questo modo \u00e8 in grado di teletrasportarsi al sicuro in caso di pericolo. Nell'anime, Abra \u00e8 uno dei Pok\u00e9mon schierati dalla capopalestra Sabrina e dell'Asso Fortunata. Nel manga \"Pok\u00e9mon Adventures\" Verde possiede un esemplare del Pok\u00e9mon.\nKadabra.\n \u00e8 un Pok\u00e9mon di stadio uno di tipo Psico. Si evolve da Abra ed evolve a sua volta in Alakazam tramite scambio. Possiede forti poteri psichici, che emette tramite onde alfa da tutto il corpo. Quando si sente in pericolo o si concentra fissando un cucchiaio d'argento i poteri risultano amplificati. Le onde che emette sono cos\u00ec forti da causare mal di testa nelle creature vicine e malfunzionamenti negli strumenti elettronici e meccanici. Una teoria afferma che si sia originato da un bambino dotato di poteri extrasensoriali sottoposto a un esperimento. Gli esemplari di sesso femminile presentano baffi pi\u00f9 corti rispetto a quelli dei maschi. Nell'anime. Kadabra appare per la prima volta nel corso dell'episodio \"Sabrina\" (\"Abra and the Psychic Showdown\") in cui l'Abra della capopalestra Sabrina si evolve durante uno scontro con Ash. Sconfitto dal Pok\u00e9mon Psico, l'allenatore cattura un Haunter nella puntata seguente e in \"Haunter contro Kadabra\" (\"Haunter Versus Kadabra\") riesce a ottenere la medaglia palude. Kadabra ha generato delle controversie per via del suo aspetto e dei simboli sul suo corpo, avvertiti da alcuni come anti-cristiani, richiamanti le Waffen-SS naziste o un'appropriazione indebita dell'identit\u00e0 dell'illusionista israeliano Uri Geller.\nAlakazam.\n \u00e8 un Pok\u00e9mon di stadio due di tipo Psico. Si evolve da Kadabra. Le sue cellule cerebrali si moltiplicano continuamente, rendendo il suo cervello pi\u00f9 performante di un supercomputer e consentendogli di ricordarsi di ogni evento a cui ha assistito fin dalla nascita. Il suo corpo invece \u00e8 piuttosto debole, per questo deve sostenerlo coi suoi poteri psichici e non predilige gli attacchi fisici. Tiene sempre in mano due cucchiai d'argento, che lo aiutano a concentrarsi e a cui \u00e8 molto legato. Gli esemplari di sesso femminile presentano baffi pi\u00f9 corti rispetto a quelli dei maschi. In \"Pok\u00e9mon X\" e \"Y\" ottiene una megaevoluzione denominata MegaAlakazam, a cui spunta la barba e una gemma sulla fronte, e che utilizza cinque cucchiai e possiede poteri mentali ancora pi\u00f9 marcati. Nell'anime, Alakazam appare per la prima volta nel corso dell'episodio \"Un mistero dopo l'altro\" (\"The Ancient Puzzle of Pok\u00e9mopolis\") in cui una versione gigante del Pok\u00e9mon combatte contro un Gengar delle stesse dimensioni. Personaggi che utilizzano esemplari di Alakazam sono Luana, Eugenius, Enrico Vinci e Kenny. Nel manga \"Pok\u00e9mon Adventures\" Sabrina, Blu e Argento possiedono un Alakazam. In \"Pok\u00e9mon Zensho\" Satoshi possiede un esemplare di Alakazam.\nMachop.\n \u00e8 un Pok\u00e9mon base di tipo Lotta. Si evolve in Machoke con l'aumento di livello. Vive in montagna, dove si allena instancabilmente per ottenere un corpo muscoloso e per padroneggiare ogni tipo di arte marziale. Per questo il suo corpo minuto nasconde in realt\u00e0 una forza sorprendente. Nell'anime, Machop appare per la prima volta nel corso dell'episodio \"Il torneo\" (\"The Punchy Pok\u00e9mon\"). Il capopalestra Rudi possiede un Machop che utilizza contro Ash in \"Sull'onda dell'entusiasmo\" (\"Brave the Wave\") e \"Attenti al geyser!\" (\"Just One of the Geysers\").\nMachoke.\n \u00e8 un Pok\u00e9mon di stadio uno di tipo Lotta. Si evolve da Machop ed evolve a sua volta in Machamp tramite scambio. \u00c8 dotato di un fisico eccezionale, che si fa sempre pi\u00f9 muscoloso dopo ogni lotta o allenamento. Per questo si dimostra sempre gentile e ben disposto quando pu\u00f2 aiutare qualcuno a trasportare carichi pesanti. Per contenere la sua forza traboccante indossa una cintura costrittiva, che rimuove solo per lottare contro avversari degni. Nell'anime, Machoke appare per la prima volta nel corso dell'episodio \"Il torneo\" (\"The Punchy Pok\u00e9mon\"). \u00c8 uno dei Pok\u00e9mon di Furio, Danny e Marzia.\nMachamp.\n \u00e8 un Pok\u00e9mon di stadio due di tipo Lotta. Si evolve da Machoke. Ha quattro braccia che impiega abilmente per scagliare pugni a velocit\u00e0 impressionante o per lanciare i propri nemici oltre l'orizzonte. A causa della sua potenza traboccante non \u00e8 in grado di eseguire lavori delicati e di precisione. In \"Pok\u00e9mon Sole\" e \"Luna\" un esemplare del Pok\u00e9mon chiamato Spinta Machamp \u00e8 utilizzabile per il Pok\u00e9passaggio. Nell'anime, Machamp appare per la prima volta nel corso dell'episodio \"L'ottava medaglia\" (\"The Battle of the Badge\") in cui il Team Rocket utilizza il Pok\u00e9mon del capopalestra Giovanni contro Ash. L'Asso Savino possiede un esemplare di Machamp, visibile nell'episodio \"Articuno, il Pok\u00e9mon leggendario\" (\"Numero Uno Articuno\"). Nel manga \"Pok\u00e9mon Adventures\" Blu possiede un Machamp.\nBellsprout.\n \u00e8 un Pok\u00e9mon base di tipo Erba/Veleno. Si evolve in Weepinbell con l'aumento di livello. \u00c8 una specie esclusiva di \"Pok\u00e9mon Blu\" e \"Verde Foglia\". Ha l'aspetto di un fiore carnivoro, che caccia e si nutre di insetti grazie alle liane che compongono il suo corpo e al fluido corrosivo che produce dalla bocca. Il suo corpo esile e sinuoso gli consente di evitare gli attacchi, mentre con le zampe assorbe liquidi dal terreno a mo' di radici. Nella regione di Johto \u00e8 presente una torre dedicata al Pok\u00e9mon chiamata Torre Sprout. Nell'anime, Bellsprout appare per la prima volta nel corso dell'episodio \"Una nuova vittoria\" (\"The Fourth Round Rumble\"). In \"La torre\" (\"A Bout With Sprout\") un allenatore tenta di catturare il Pikachu di Ash all'interno della Torre Sprout, ma ottiene invece un Bellsprout. Nel manga \"Pok\u00e9mon Adventures\" la capopalestra Erika possiede un esemplare del Pok\u00e9mon.\nWeepinbell.\n \u00e8 un Pok\u00e9mon di stadio uno di tipo Erba/Veleno. Si evolve da Bellsprout ed evolve a sua volta in Victreebel tramite l'utilizzo dello strumento Pietrafoglia. \u00c8 una specie esclusiva di \"Pok\u00e9mon Blu\" e \"Verde Foglia\". Ha la forma di una pianta carnivora, che di notte si appende ai rami degli alberi grazie all'uncino che gli spunta dietro la testa. Preda insetti grazie alle foglie che scaglia come lame o divorandoli interi, poi li discoglie con l'acido corrosivo al suo interno. Nell'anime, Weepinbell appare per la prima volta nel corso dell'episodio \"La scuola per allenatori\" (\"The School of Hard Knocks\"). La capopalestra Erika utilizza un Weepinbell ne \"La citt\u00e0 dei profumi\" (\"Pok\u00e9mon Scent-sation\"). James del Team Rocket possiede due esemplari del Pok\u00e9mon, entrambi evoluti in Victreebel rispettivamente negli episodi \"L'inganno\" (\"The Breeding Center Secret\") e \"Un Pok\u00e9mon da catturare\" (\"Here's Lookin' at You, Elekid!\").\nVictreebel.\n \u00e8 un Pok\u00e9mon di stadio due di tipo Erba/Veleno. Si evolve da Weepinbell. \u00c8 una specie esclusiva di \"Pok\u00e9mon Blu\" e \"Verde Foglia\". Vive nelle foreste tropicali. Produce un dolce aroma che \u00e8 in realt\u00e0 un potente acido; quando le prede si avvicinano attirate dall'odore o incuriosite dalla sua liana che muove come un'esca, le ingoia intere per poi digerirle lentamente. Nell'anime, James del Team Rocket possiede due esemplari di Victreebel che hanno l'abitudine di mordere la testa del loro allenatore. In \"\" Rosso schiera un Victreebel contro Giovanni. Nel manga \"Pok\u00e9mon Adventures\" Rosso ne possiede un esemplare.\nTentacool.\n \u00e8 un Pok\u00e9mon base di tipo Acqua/Veleno. Si evolve in Tentacruel con l'aumento di livello. \u00c8 una medusa il cui corpo \u00e8 composto quasi interamente di acqua. Si fa trasportare dalle correnti in acque poco profonde; a volte finisce spiaggiato e disidratato, ma se lo si rimette in acqua riacquista subito vitalit\u00e0. Attacca le prede e i nemici pungendoli coi lunghi tentacoli velenosi o lanciando raggi energetici dai globi rossi che ha sul capo. Nell'anime, Tentacool appare per la prima volta nel corso dell'episodio \"Le creature marine\" (\"Tentacool and Tentacruel\"). Vera ha la fobia dei Tentacool a causa di una esperienza traumatica vissuta da piccola.\nTentacruel.\n \u00e8 un Pok\u00e9mon di stadio uno di tipo Acqua/Veleno. Si evolve da Tentacool. \u00c8 dotato di ottanta tentacoli, che pu\u00f2 estendere all'occorrenza per intrappolare le prede e avvelenarle. Dalle sfere rosse che sulla testa \u00e8 in grado di lanciare potenti ultrasuoni e segnali luminosi, che usa in combattimento o per comunicare coi suoi simili. Nell'anime, Tentacruel appare per la prima volta nel corso dell'episodio \"Le creature marine\" (\"Tentacool &amp; Tentacruel\"), in cui un enorme esemplare del Pok\u00e9mon prende il controllo di Meowth del Team Rocket e tramite quest'ultimo comunica con gli umani. Cassidy possiede un Tentacruel. Anche il capopalestra Rodolfo ha numerosi Tentacruel che si vedono nell'episodio \"Capopalestra e gentiluomo\" (\"The Great Eight Fate!\").\nGeodude.\n \u00e8 un Pok\u00e9mon base di tipo Roccia/Terra. Si evolve in Graveler con l'aumento di livello. Ha un corpo duro e tondo, che lo rende quasi indistinguibile da una roccia. Gli esemplari pi\u00f9 vecchi appaiono pi\u00f9 smussati e calmi. Si arrampica su sentieri di montagna usando la sola forza delle braccia, la mattina invece rotola a valle in cerca di cibo. Nella settima generazione \u00e8 stata introdotta la forma di Alola di Geodude, di tipo Roccia/Elettro. In questa forma il suo corpo \u00e8 formato da rocce magnetiche, che causano scariche elettriche al contatto. Nell'anime, Geodude appare per la prima volta nel corso dell'episodio \"La grande sfida\" (\"Showdown in Pewter City\"), in cui Brock schiera il suo Pok\u00e9mon contro Ash. In seguito l'allenatore dona il Geodude al fratello Forrest nello speciale di \"Pok\u00e9mon Chronicles\" \"La famiglia di Brock\" (\"A Family That Battles Together, Stays Together!\"). Altri allenatori che utilizzano Geodude sono Danny, Petra e Pedro.\nGraveler.\n \u00e8 un Pok\u00e9mon di stadio uno di tipo Roccia/Terra. Si evolve da Geodude ed evolve a sua volta in Golem tramite scambio. Ha un robusto corpo di pietra con due gambe e quattro arti superiori, che mantiene nutrendosi di rocce. \u00c8 piuttosto lento nel camminare e per questo preferisce rotolare velocemente per sentieri di montagna. Quando prende velocit\u00e0 abbatte incurante alberi e massi, e risulta impossibile da fermare. Nella settima generazione \u00e8 stata introdotta la forma di Alola di Graveler, di tipo Roccia/Elettro. Il suo corpo \u00e8 colmo di elettricit\u00e0 statica per via delle pietre e dei minerali che mangia. Nell'anime, Graveler appare per la prima volta nel corso dell'episodio \"La scuola per allenatori\" (\"The School of Hard Knocks\"). Nel manga \"Pok\u00e9mon Adventures\" il capopalestra Brock possiede un Graveler, in seguito consegnato a Giallo. Anche Petra possiede un esemplare del Pok\u00e9mon.\nGolem.\n \u00e8 un Pok\u00e9mon di stadio due di tipo Roccia/Terra. Si evolve da Graveler. Il suo corpo \u00e8 talmente duro e corazzato da resistere alle esplosioni, sia quelle esterne sia quelle che crea lui stesso per scagliarsi lontano. Per crescere, ogni anno muta il guscio; quello nuovo inizialmente \u00e8 bianco e tenero e si indurisce rapidamente all'aria, quello vecchio si sgretola e va ad arricchire il terreno di nutrienti. Nella settima generazione \u00e8 stata introdotta la forma di Alola di Golem, di tipo Roccia/Elettro. Questi esemplari sfruttano la loro elettricit\u00e0 per caricare staticamente rocce vicine e scagliarle contro i nemici. Nell'anime, Golem appare per la prima volta nel corso dell'episodio \"Avventura su due ruote\" (\"The Bridge Bike Gang\"). Ne possiedono degli esemplari Giovanni, Gary Oak e Terrie. Nel manga \"Pok\u00e9mon Adventures\" sia Giallo sia Savino possiedono un Golem.\nPonyta.\n \u00e8 un Pok\u00e9mon base di tipo Fuoco. Si evolve in Rapidash con l'aumento di livello. Appare come un cavallo di fuoco, con una criniera e una coda fluente che gli crescono dopo la nascita. Appena nato \u00e8 debole e insicuro sulle zampe, ma a forza di inseguire i genitori e di saltare tra l'erba alta diventa forte, veloce e resistente. I suoi zoccoli sono pi\u00f9 duri del diamante. Nell'anime, Ponyta appare per la prima volta nel corso dell'episodio \"La gara\" (\"The Flame Pok\u00e9mon-athon\"), in cui il Pok\u00e9mon cavalcato da Ash si evolve in Rapidash. In \"Incontro con Babbo Natale\" (\"Holiday Hi-Jynx\") Babbo Natale utilizza un Ponyta come traino per la sua slitta. Nel manga \"Pok\u00e9mon Adventures\" Platino possiede un esemplare di Ponyta.\nRapidash.\n \u00e8 un Pok\u00e9mon di stadio uno di tipo Fuoco. Si evolve da Ponyta. Galoppa rapido attraverso prati e campagne, rincorrendo tutto quello che si muove nel desiderio di superarlo. Quando la sua criniera arde al massimo dell'intensit\u00e0 raggiunge le accelerazioni e le velocit\u00e0 pi\u00f9 elevate. Nell'anime, Rapidash appare per la prima volta nel corso dell'episodio \"La gara\" (\"The Flame Pok\u00e9mon-athon\") in cui Ash cavalca un esemplare di Ponyta che si evolve durante una gara. In \"\" Rosso utilizza un Rapidash durante la cattura di Articuno. Nel manga \"Pok\u00e9mon Adventures\" Platino possiede un esemplare di Rapidash.\nSlowpoke.\n \u00e8 un Pok\u00e9mon base di tipo Acqua/Psico. Si evolve in Slowbro con l'aumento di livello o in Slowking tramite scambio tenendo lo strumento Roccia di Re. \u00c8 lento e distratto, preferendo passare il tempo a oziare e dormire. Ha l'abitudine di immergere la coda negli specchi d'acqua per pescare le sue prede, ma spesso di dimentica di quello che stava facendo e non si accorge neppure se la coda gli viene staccata. Questa gli ricresce poi nel giro di poco tempo. Nella regione di Johto \u00e8 presente una grotta chiamata Pozzo Slowpoke, e il Team Rocket ne prende possesso avviando una vendita illegale di code di Slowpoke. Nell'anime Slowpoke si evolve se viene morso sulla coda o in testa da uno Shellder restandovi attaccato, come succede a un esemplare quando la sua coda viene morsa dallo Shellder di Jessie nell'episodio \"Una grande scoperta\" (\"The Evolution Solution\"). Nel manga \"Dengeki! Pikachu\" Satoshi cattura un esemplare gigante di Slowpoke.\nSlowbro.\n \u00e8 un Pok\u00e9mon di stadio uno di tipo Acqua/Psico. Si evolve da Slowpoke. \u00c8 basato su un paguro. Uno Shellder gli ha morso la coda causandone l'evoluzione; da allora i due hanno un rapporto simbiotico, con Shellder che si nutre dei fluidi dolci che la coda di Slowbro secerne e dei suoi avanzi. Se il Pok\u00e9mon perde la coda torna a essere uno Slowpoke. In \"Rubino Omega e Zaffiro Alpha\" ottiene una megaevoluzione denominata MegaSlowbro. In questa forma Shellder assorbe la maggior parte dell'energia evolutiva, inghiottendo Slowpoke e diventando una corazza impenetrabile. Nell'anime, Slowbro appare per la prima volta nel corso dell'episodio \"L'isola dei Pok\u00e9mon giganti\" (\"Island of the Giant Pok\u00e9mon\"). La Superquattro Prima utilizza un esemplare del Pok\u00e9mon nell'episodio \"Lezioni di vita\" (\"The Mandarin Island Miss Match\"). Anche Solidad possiede uno Slowbro.\nMagnemite.\n \u00e8 un Pok\u00e9mon base di tipo Elettro/Acciaio. Si evolve in Magneton con l'aumento di livello. \u00c8 una specie asessuata. Il suo copo \u00e8 formato da calamite e magneti. Dalle due estremit\u00e0 laterali produce onde elettromagnetiche, che contrastano la forza di gravit\u00e0 e gli permettono di levitare a mezz'aria, e attacchi elettrici. Se esaurisce la carica \u00e8 incapacitato, per questo prende di mira centrali elettriche, cavi dell'alta tensione e prese elettriche domestiche per assorbirne l'energia. Nell'anime, Magnemite appare per la prima volta nel corso dell'episodio \"Un'amica magnetica\" (\"Sparks Fly for Magnemite\") in cui alcuni esemplari aiutano Ash a liberare una centrale elettrica da un'invasione di Grimer e Muk. I capipalestra Jasmine e Walter possiedono esemplari del Pok\u00e9mon. Un esercito di Magnemite viene utilizzato da Zero nel film \"\".\nMagneton.\n \u00e8 un Pok\u00e9mon di stadio uno di tipo Elettro/Acciaio. Si evolve da Magnemite ed evolve a sua volta in Magnezone con l'aumento di livello nei pressi del Monte Corona, della Cava Pietrelettrica, della Landa di Luminopoli o del Canyon di Poni. \u00c8 una specie asessuata. \u00c8 formato da tre Magnemite uniti insieme da un forte campo magnetico. Produce onde radio ed elettromagnetiche cos\u00ec intense da creare squilibri ambientali e da interferire con gli apparecchi elettronici, per questo molte citt\u00e0 li reputano indesiderati. Nell'anime, Magneton appare per la prima volta nel corso dell'episodio \"Un'amica magnetica\" (\"Sparks Fly for Magnemite\"). Walter possiede un esemplare del Pok\u00e9mon che viene utilizzato contro Ash in \"Incontro scioccante\" (\"Watt's with Wattson?\").Degli esemplari al comando di Zero compaiono anche nel film \"Pok\u00e9mon: Giratina e il Guerriero dei Cieli\".\nFarfetch'd.\n \u00e8 un Pok\u00e9mon base di tipo Normale/Volante. \u00c8 basato su un'anatra selvatica. Porta sempre con s\u00e9 un gambo di porro o lo stelo di qualche pianta, che maneggia come strumento per costruirsi il nido e come arma per attaccare i nemici. \u00c8 talmente attaccato al suo gambo da sfidare i suoi simili per ottenere lo stelo migliore e da difenderlo al costo della vita. \u00c8 una specie rara, che viene avvistata sporadicamente nei canneti. Dall'ottava generazione ne esiste una variante regionale di tipo Lotta che evolve in Sirfetch'd. Nell'anime, Farfetch'd appare per la prima volta nel corso dell'episodio \"Una bella lezione\" (\"So Near, Yet So Farfetch'd\"), in cui un esemplare del Pok\u00e9mon \u00e8 usato da un ladro per distrarre Misty in modo da rubarle lo zainetto. In \"Spirito di squadra\" (\"A Farfetch'd Tale\") i membri del Team Rocket vogliono catturare un Farfetch'd. Viene a volte scambiato erroneamente per la pre-evoluzione di Doduo a causa della presenza di tale errore nell'album di figurine di \"Pok\u00e9mon\" pubblicato nel 2000 da Topps Company.\nDoduo.\n \u00e8 un Pok\u00e9mon base di tipo Normale/Volante. Si evolve in Dodrio con l'aumento di livello. Si presenta come un uccello con due teste, in grado di funzionare autonomamente ma che condividono la stessa mente. Mentre una mangia o dorme l'altra rimane sempre vigile per evitare pericoli. Ha corte ali che non gli permettono di volare, ma pu\u00f2 correre rapido sulle lunghe zampe. Gli esemplari di sesso femminile presentano un collo marrone, mentre nei maschi assume una colorazione nera. Nell'anime, Doduo appare per la prima volta nel corso dell'episodio \"Uniti nel pericolo\" (\"Showdown at the Pok\u00e9 Corral\") in cui Gary Oak schiera un esemplare del Pok\u00e9mon. Nel manga \"Pok\u00e9mon Adventures\" Giallo possiede un Doduo.\nDodrio.\n \u00e8 un Pok\u00e9mon di stadio uno di tipo Normale/Volante. Si evolve da Doduo. Ha tre teste, ognuna dotata di un proprio cervello; sfrutta questa caratteristica per cogliere di sorpresa i suoi avversari e tenere d'occhio il suo ambiente. Le tre teste bisticciano di frequente e si dice rappresentino la gioia, la tristezza e la rabbia. Anche il resto del suo corpo ha un'anatomia insolita, essendo dotato di tre cuori e tre polmoni, che gli permettono di correre insancabile per campi e praterie. Gli esemplari di sesso maschile presentano un collo di colore nero, mentre nelle femmine assume una colorazione marrone. Nell'anime, Dodrio appare per la prima volta nel corso dell'episodio \"L'inizio di una grande avventura\" (\"Pok\u00e9mon, I Choose You!\"). \u00c8 uno dei Pok\u00e9mon utilizzati da Valerio, Bianca e Gary Oak. In \"\" Rosso utilizza un esemplare di Dodrio.\nSeel.\n \u00e8 un Pok\u00e9mon base di tipo Acqua. Si evolve in Dewgong con l'aumento di livello. Appare come un'otaria dal manto bianco. \u00c8 piuttosto maldestro sulla terraferma ma in acqua si dimostra un elegante nuotatore. Ama nuotare nelle fredde acque polari, dove usa il corno che ha sulla fronte per forare le lastre di ghiaccio e riuscire cos\u00ec a respirare. Nell'anime, Seel appare per la prima volta nel corso dell'episodio \"Il segreto di Misty\" (\"The Water Flowers of Cerulean City\") ed \u00e8 uno dei vari Pok\u00e9mon presenti nella palestra di Celestopoli.\nDewgong.\n \u00e8 un Pok\u00e9mon di stadio uno di tipo Acqua/Ghiaccio. Si evolve da Seel. Ha un candido manto bianco che lo mimetizza alla perfezione sul ghiaccio e sulla neve, dove ama riposare. La pelliccia e il grasso lo isolano dal freddo, per cui si sente a suo agio anche in acque gelide. Nell'anime, Dewgong appare per la prima volta nel corso dell'episodio \"Uno spettacolo straordinario\" (\"The Misty Mermaid\"), in cui il Seel di Misty si evolve. Prima possiede un esemplare del Pok\u00e9mon mostrato in \"Lezioni di vita\" (\"The Mandarin Island Miss Match\"). Anche il capopalestra Alfredo \u00e8 proprietario di numerosi Dewgong.\nGrimer.\n \u00e8 un Pok\u00e9mon base di tipo Veleno. Si evolve in Muk con l'aumento di livello. \u00c8 una specie nata dalla melma marina esposta ai raggi X della luna. Ha un corpo fangoso, fetido e tossico, tanto che dove passa non crescono pi\u00f9 le piante. Si nutre dei liquami di scarico inquinati delle fabbriche, mentre fatica a sopravvivere in ambienti sterili e puliti, per questo i suoi esemplari sono in diminuzione. Nella settima generazione \u00e8 stata introdotta la forma di Alola di Grimer, di tipo Veleno/Buio. Questa svolge un servizio per la regione cibandosi dei rifiuti prodotti dagli abitanti delle isole. Nell'anime, Grimer appare per la prima volta nel corso dell'episodio \"La citt\u00e0 dei profumi\" (\"Pok\u00e9mon Scent-sation\") in un ricordo di Erika. In \"Un'amica magnetica\" (\"Sparks Fly for Magnemite\") alcuni esemplari di Grimer e di Muk invadono una centrale elettrica. Lucinda utilizza un esemplare del Pok\u00e9mon nel corso di \"L'Accademia Estiva Pok\u00e9mon\".\nMuk.\n \u00e8 un Pok\u00e9mon di stadio uno di tipo Veleno. Si evolve da Grimer. \u00c8 formato da strati di melma tossica, che spande ovunque si muova. Il suo contatto causa febbre e avvinzisce le piante. Emana un fetore insopportabile, che viene incrementato dalla sua dieta a base di sporcizia e liquami di scolo. Nella settima generazione \u00e8 stata introdotta la forma di Alola di Muk, di tipo Veleno/Buio. A causa di differenti veleni e reazioni chimiche al suo interno, il suo corpo ha assunto una variazione cromatica molto accentuata e dei cristalli di veleno solidificato. Nell'anime, Muk appare per la prima volta nel corso dell'episodio \"Un'amica magnetica\" (\"Sparks Fly for Magnemite\") in cui Ash libera una centrale elettrica da Grimer e Muk e ne cattura un esemplare, che invia al Professor Oak. Di tanto in tanto Ash lo preleva per schierarlo in combattimento. Nell'episodio \"Corsa al grande evento!\" (\"Racing to a Big Event!\") appare per la prima volta la forma di Alola di Muk.\nShellder.\n \u00e8 un Pok\u00e9mon base di tipo Acqua. Si evolve in Cloyster tramite l'utilizzo dello strumento Pietraidrica. \u00c8 un bivalve, la cui dura conchiglia protegge il tenero corpo interno da ogni tipo di attacco. Aprendo e chiudendo alternatamente il guscio, pu\u00f2 inoltre nuotare molto velocemente. Ha la lingua perennemente a penzoloni e la impiega per scavare nella sabbia in cerca di cibo o per ricavare una buca in cui dormire. Spesso gli finisce nel guscio della sabbia, che, unendosi ai fluidi corporei, finisce per formare delle perle, che Shellder sputa perch\u00e9 gli danno fastidio. Nell'anime, Shellder appare per la prima volta nel corso dell'episodio \"Avventura su due ruote\" (\"The Bridge Bike Gang\") in cui Ash, Brock e Misty devono portare all'Infermiera Joy una medicina per curare un esemplare malato del Pok\u00e9mon. In \"Una grande scoperta\" (\"The Evolution Solution\") Jessie cattura uno Shellder che tuttavia morde la coda di uno Slowpoke, provocandone l'evoluzione in Slowbro. Anche Alfredo ne possiede un esemplare.\nCloyster.\n \u00e8 un Pok\u00e9mon di stadio uno di tipo Acqua/Ghiaccio. Si evolve da Shellder. Per proteggersi si richiude nella sua conchiglia pi\u00f9 dura del diamante e attacca i nemici scagliando punte dal guscio. Per nuotare assorbe ed espelle ritmicamente acqua dalla bocca. Nell'anime, Cloyster appare per la prima volta nel corso dell'episodio \"Avventura su due ruote\" (\"The Bridge Bike Gang\"). \u00c8 uno dei Pok\u00e9mon utilizzati da Giovanni e Butch e Lorelei.\nGastly.\n \u00e8 un Pok\u00e9mon base di tipo Spettro/Veleno. Si evolve in Haunter con l'aumento di livello. \u00c8 composto interamente da gas e per questo pu\u00f2 infilarsi ovunque e avvicinarsi di soppiatto alle sue vittime, che poi avvelena lentamente. Si trova prevalentemente in vecchi edifici diroccati, mentre evita l'aria aperta, dato che una corrente d'aria pu\u00f2 bastare a spazzarlo via. Nell'anime, Gastly appare per la prima volta nel corso dell'episodio \"Il fantasma della scogliera\" (\"The Ghost of Maiden's Peak\"). Il capopalestra Angelo utilizza un esemplare del Pok\u00e9mon in \"Una tappa importante\" (\"From Ghost to Ghost\") contro Ash. Nel manga \"Pok\u00e9mon Adventures\" Gastly viene utilizzato da Maschera di Ghiaccio.\nHaunter.\n \u00e8 un Pok\u00e9mon di stadio uno di tipo Spettro/Veleno. Si evolve da Gastly ed evolve a sua volta in Gengar tramite scambio. Il suo corpo composto di gas gli permette di oltrepassare qualsiasi ostacolo, inclusa la materia solida. Ama i luoghi bui, dove tende agguati alle sue vittime, soprendendole e leccandole con la sua lingua per succhiare loro la vita. Il suo tocco velenoso causa spasmi e infine la morte. Nell'anime, Haunter appare per la prima volta nel corso dell'episodio \"La torre della paura\" (\"The Tower of Terror\") in cui un esemplare decide di seguire Ash per sfidare la capopalestra Sabrina. Nella puntata successiva, \"Haunter contro Kadabra\" (\"Haunter Versus Kadabra\"), Haunter decide di far divertire l'allenatrice, invece di far ricorso ai suoi attacchi, permettendo ad Ash di ottenere la medaglia palude senza combattere. Dopo lo scontro Haunter decide di rimanere nella palestra di Sabrina. Anche Angelo, Agatha ed Eugenius utilizzano esemplari del Pok\u00e9mon. Nel manga \"Pok\u00e9mon Adventures\" Agatha invade Kanto con uno stuolo di Haunter. Nel manga \"Dengeki! Pikachu\" \u00e8 presente un esemplare gigante del Pok\u00e9mon, che preferisce autodistruggersi invece che finire catturato da Satoshi. Haunter \u00e8 uno degli spettri pi\u00f9 apprezzati e popolari del franchise di \"Pok\u00e9mon\" e di Nintendo in generale.\nGengar.\n \u00e8 un Pok\u00e9mon di stadio due di tipo Spettro/Veleno. Si evolve da Haunter. Emerge dall'oscurit\u00e0 o dall'ombra delle sue vittime per terrorizzarle, maledirle e succhiare loro la vita. Assorbe calore dall'ambiente, quindi il suo arrivo \u00e8 annunciato da un brivido di freddo. In \"Pok\u00e9mon X\" e \"Y\" ottiene una megaevoluzione denominata MegaGengar. In questo stato acquista la capacit\u00e0 di passare in altre dimensioni e una determinazione nella caccia ancora maggiore. Nell'anime, Gengar appare per la prima volta ne \"L'inizio di una grande avventura\" (\"Pok\u00e9mon, I Choose You!\"). Nella scena iniziale dell'episodio, che riprende l'inizio di \"Pok\u00e9mon Rosso\" e \"Blu\", si vede il Pok\u00e9mon lottare contro un Nidorino. Gengar \u00e8 utilizzato da Angelo, Agatha, Fannie e Drake. In \"\" Rosso utilizza un Gengar durante la cattura di Mewtwo.\nOnix.\n \u00e8 un Pok\u00e9mon base di tipo Roccia/Terra. Si evolve in Steelix tramite scambio tenendo lo strumento Metalcoperta. Appare come un serpente di roccia. Vive nel sottosuolo, dove scava lunghi cunicoli contorcendo il lungo corpo e divorando massi e terra che gli si parano davanti. Le scosse e il boato dei suoi scavi sono percepibili anche in superficie. Una calamita presente nel suo cranio gli permette di non perdere mai l'orientamento mentre si muove sottoterra. Nell'anime, un Onix di propriet\u00e0 di Brock appare per la prima volta nel corso dell'episodio \"La grande sfida\" (\"Showdown in Pewter City\"). Il Pok\u00e9mon viene poi donato a Forrest nello speciale di \"Pok\u00e9mon Chronicles\" \"La Famiglia di Brock\" (\"A Family That Battles Together, Stays Together!\"). Il Superquattro Bruno possiede due esemplari del Pok\u00e9mon, di cui uno gigante. Anche Pedro, Giovanni, Drake, Petra, Ferruccio e Lino schierano esemplari di Onix. Nell'episodio \"Spedizione all'isola degli Onix!\" (\"Expedition to Onix Island!\") compare un esemplare cromatico del Pok\u00e9mon.\nDrowzee.\n \u00e8 un Pok\u00e9mon base di tipo Psico. Si evolve in Hypno con l'aumento di livello. Si dice discenda dalla creatura leggendaria \"baku\", dal momento che anche Drowzee utilizza l'ipnosi per addormentare le sue prede e poi cibarsi dei loro sogni e incubi. Identifica ci\u00f2 che gli altri stanno sognando annusandoli col suo grande naso; solitamente predilige i sogni allegri dei bambini perch\u00e9 pi\u00f9 gustosi. Nell'anime, Drowzee appare per la prima volta nel corso dell'episodio \"Un mistero da svelare\" (\"Hypno's Naptime\"). Un esemplare viene utilizzato da Butch e Cassidy del Team Rocket per ipnotizzare numerosi Pok\u00e9mon. Anche Sabrina ed Eugenius possiedono un esemplare del Pok\u00e9mon.\nHypno.\n \u00e8 un Pok\u00e9mon di stadio uno di tipo Psico. Si evolve da Drowzee. Se entra in contatto visivo con le sue vittime, le addormenta nel giro di pochi secondi ipnotizzandole col suo pendolo. Poi le attacca coi suoi poteri psichici e si nutre dei loro sogni. Gli esemplari di sesso femminile presentano una criniera pi\u00f9 folta rispetto ai maschi. Nell'anime, Hypno appare per la prima volta nel corso dell'episodio \"Un mistero da svelare\" (\"Hypno's Naptime\").\nKrabby.\n \u00e8 un Pok\u00e9mon base di tipo Acqua. Si evolve in Kingler con l'aumento di livello. \u00c8 un granchio che vive sulle spiagge, in prossimit\u00e0 del mare, in buche scavate nella sabbia. Le sue armi di attacco e di difesa sono le due grandi chele; ogni tanto nel corso della lotta queste si staccano ma poi ricrescono immediatamente. Se si sente minacciato produce delle bolle con cui circonda il proprio corpo per apparire pi\u00f9 grande. Nell'anime, Krabby appare per la prima volta nel corso dell'episodio \"Il mistero del faro\" (\"Mystery at the Lighthouse\") in cui Ash ne cattura un esemplare. Anche Gary Oak possiede un Krabby, apparso nel corso di \"Uniti nel pericolo\" (\"Showdown at the Pok\u00e9 Corral\").\nKingler.\n \u00e8 un Pok\u00e9mon di stadio uno di tipo Acqua. Si evolve da Krabby. Possiede una chela sovradimensionata, con cui \u00e8 in grado di esercitare una notevole forza e di comunicare con i suoi simili, ma che \u00e8 troppo pesante per essere utilizzata agilmente in battaglia. Se la maneggia troppo bruscamente pu\u00f2 stancarsi rapidamente e anche perdere l'equilibrio. Nell'anime, Kingler appare per la prima volta nel corso dell'episodio \"Rivalit\u00e0\" (\"Showdown at Dark City\"). Il Krabby di Ash si evolve in Kingler in \"Quando si scatena l'azione\" (\"Round One - Begin!\"). Anche Giovanni possiede un esemplare del Pok\u00e9mon.\nVoltorb.\n \u00e8 un Pok\u00e9mon base di tipo Elettro. Si evolve in Electrode con l'aumento di livello. \u00c8 una specie asessuata. Ha un'estrema somiglianza a una Pok\u00e9 Ball, tanto che alcuni hanno proposto che si sia originato proprio da tali strumenti, sebbene la ragione di tale aspetto rimanga un mistero. \u00c8 molto sensibile a ogni minima sollecitazione, e reagisce scagliando attacchi elettrici o autodistruggendosi. Nell'anime, il Pok\u00e9mon \u00e8 utilizzato da Koga come trappola esplosiva all'interno della palestra di Fucsiapoli. Il capopalestra Walter possiede un Voltorb che utilizza contro Ash nell'episodio \"Incontro scioccante\" (\"Watt's with Wattson?\").\nElectrode.\n \u00e8 un Pok\u00e9mon di stadio uno di tipo Elettro. Si evolve da Voltorb. \u00c8 una specie asessuata. Accumula elettricit\u00e0 nel suo corpo sferico, per questo molti esemplari si radunano nei pressi di centrali elettriche e in occasione di forti temporali. Quando poi raggiungono il limite o non hanno nient'altro di meglio da fare, si divertono a esplodere. Nell'anime, Electrode appare per la prima volta nel corso dell'episodio \"La gara\" (\"The Flame Pok\u00e9mon-athon\"). \u00c8 uno dei Pok\u00e9mon utilizzati da Walter, Danny ed Eugenius.\nExeggcute.\n \u00e8 un Pok\u00e9mon base di tipo Erba/Psico. Si evolve in Exeggutor tramite l'utilizzo dello strumento Pietrafoglia. \u00c8 un Pok\u00e9mon formato da sei individui, dall'aspetto di uova o semi, che si attraggono e comunicano in modo telepatico. I loro gusci sono molto resistenti e se si crepano significa che l'evoluzione \u00e8 vicina. Nell'anime, Exeggcute appare per la prima volta nel corso dell'episodio \"Il mago Melvin\" (\"The March of the Exeggutor Squad\"), in cui un esemplare del Pok\u00e9mon si evolve senza l'utilizzo della Pietrafoglia. Nel manga \"Pok\u00e9mon Adventures\" Bill possiede un Exeggcute.\nExeggutor.\n \u00e8 un Pok\u00e9mon di stadio uno di tipo Erba/Psico. Si evolve da Exeggcute. Per via del suo aspetto \u00e8 noto anche come \"Foresta con le gambe\". Ha tre teste dalla forma di noci di cocco, che ragionano autonomamente e che si coordinano per via telepatica. Queste crescono costantemente al sole dei tropici, dove Exeggutor ama risiedere, e, se diventano troppo grandi e pesanti, una cade e va a formare un nuovo gruppo di Exeggcute. Attacca i suoi nemici con poteri psichici. Nella settima generazione \u00e8 stata introdotta la forma di Alola di Exeggutor, di tipo Erba/Drago. A causa del clima tropicale della regione ha sviluppato un lungo collo e una quarta testa sulla coda, che pu\u00f2 muovere in modo indipendente. Nell'anime, Exeggutor appare per la prima volta nel corso dell'episodio \"Il mago Melvin\" (\"The March of the Exeggutor Squad\"), in cui un Exeggcute si evolve senza l'utilizzo della Pietrafoglia. Rudy possiede un Exeggutor. Nell'episodio \"La sfida del protettore!\" (\"The Guardian's Challenge!\") compare un esemplare di Exeggutor di Alola. Nel manga \"Pok\u00e9mon Adventures\" sia Bill sia Blu possiedono un esemplare del Pok\u00e9mon. Exeggutor \u00e8 il Pok\u00e9mon preferito di Tsunekazu Ishihara, presidente della The Pok\u00e9mon Company, dal momento che ha utilizzato sempre lui nella fase di \"debugging\" dei giochi. A Miyazaki sono stati installati diversi Pok\u00e9futa, ovvero dei tombini, ritraenti delle illustrazioni di Exeggutor.\nCubone.\n \u00e8 un Pok\u00e9mon base di tipo Terra. Si evolve in Marowak con l'aumento di livello e in Marowak forma di Alola con l'aumento di livello di notte. \u00c8 un Pok\u00e9mon schivo e solitario. Sua madre \u00e8 deceduta quando era ancora piccolo e, non avendo ancora superato il trauma della sua separazione, indossa il teschio della madre come un casco, motivo per il quale nessuno ha mai visto il suo volto. Quando piange versa molte lacrime e produce un verso triste e straziante. Nell'anime, Cubone appare per la prima volta nel corso dell'episodio \"La scuola per allenatori\" (\"The School of Hard Knocks\"). Nel manga \"Pok\u00e9mon Adventures\" Cristallo ne possiede un esemplare. Il secondo episodio di ' \u00e8 dedicato alla storia di un cucciolo di Cubone che viene accudito nel rifugio per Pok\u00e9mon di Mr. Fuji a Lavandonia. Cubone \u00e8 stato inoltre una delle ispirazioni per gli strisciateschi presenti nel film ' di Jordan Vogt-Roberts.\nMarowak.\n \u00e8 un Pok\u00e9mon di stadio uno di tipo Terra. Si evolve da Cubone. Dopo l'evoluzione il suo animo si fa forte e combattivo. Impugna sempre un osso, che raccoglie da un qualche cimitero conosciuto solo alla sua specie. Lo impiega per attaccare i nemici, scagliandolo come un boomerang, o per comunicare coi suoi simili, percuotendo ritmicamente rocce e massi. Nella settima generazione \u00e8 stata introdotta la forma di Alola di Marowak, di tipo Fuoco/Spettro. Porta sempre con s\u00e9 un osso di sua madre; ne d\u00e0 poi alle fiamme le estremit\u00e0 e lo usa per attaccare i nemici. In \"Pok\u00e9mon Rosso\" e \"Blu\", \"Giallo\" e \"Rosso Fuoco e Verde Foglia\" il fantasma di un Marowak ucciso dal Team Rocket infesta l'ultimo piano della Torre Pok\u00e9mon di Lavandonia. Nell'anime, Marowak appare per la prima volta nel corso dell'episodio \"Le medaglie rubate\" (\"Bad to the Bone\"). \u00c8 uno dei Pok\u00e9mon utilizzati da Luana.\nHitmonlee.\n \u00e8 un Pok\u00e9mon base di tipo Lotta. Si evolve da Tyrogue. Il suo nome \u00e8 un riferimento all'attore e artista marziale Bruce Lee. Le sue zampe sono elastiche, il che gli permette di allungarle per eseguire calci a distanza e correre rapido. La sua padronanza delle tecniche eseguibili con i calci \u00e8 pressoch\u00e9 totale. Nell'anime, Hitmonlee appare per la prima volta nel corso dell'episodio \"Il torneo\" (\"The Punchy Pok\u00e9mon\") in cui un esemplare \u00e8 utilizzato dal Team Rocket. \u00c8 uno dei Pok\u00e9mon di Barry, Furio e Bruno. In \"\" Rosso ottiene un esemplare di Hitmonlee nel Dojo Lotta di Zafferanopoli, che schiera poi contro Giovanni.\nHitmonchan.\n \u00e8 un Pok\u00e9mon base di tipo Lotta. Si evolve da Tyrogue. Il suo nome \u00e8 un riferimento all'attore e artista marziale Jackie Chan. In combattimento sferra raffiche di pugni, cos\u00ec veloci da risultare invisibili e cos\u00ec potenti da sgretolare il cemento. Ha uno spirito combattivo e non si tira mai indietro di fronte a una sfida. Nell'anime, Hitmonchan appare per la prima volta nel corso dell'episodio \"Il torneo\" (\"The Punchy Pok\u00e9mon\"). \u00c8 uno dei Pok\u00e9mon utilizzati da Furio, Bruno e Vera. Nel manga \"Pok\u00e9mon Adventures\" Cristallo possiede un esemplare del Pok\u00e9mon.\nLickitung.\n \u00e8 un Pok\u00e9mon base di tipo Normale. Si evolve in Lickilicky con l'aumento di livello dopo aver appreso la mossa Rotolamento. La sua caratteristica principale \u00e8 la lunga lingua appiccicosa, che arriva a misurare due metri e il doppio della lunghezza del suo corpo; per questo la tiene sempre penzolante. Si tratta di un organo molto sviluppato, che Lickitung usa come braccio aggiuntivo, per pulirsi il corpo o per leccare e memorizzare persone e oggetti sconosciuti. Nell'anime, Lickitung appare per la prima volta nel corso dell'episodio \"Una festa principesca\" (\"Princess Versus Princess\") in cui Jessie del Team Rocket ne cattura un esemplare. Questo Lickitung viene utilizzato in poche occasioni e per errore viene poi scambiato per un Wobbuffet in \"La fiera\" (\"Tricks Of The Trade\").\nKoffing.\n \u00e8 un Pok\u00e9mon base di tipo Veleno. Si evolve in Weezing con l'aumento di livello. Ha una corpo sferico, sottile e leggero, che contiene gas pi\u00f9 leggero dell'aria e che lo fa pertanto levitare come una nuvola. I gas, che Koffing pu\u00f2 espellere a piacimento, sono tossici e maleodoranti, e con l'aumento della temperatura possono espandersi ed esplodere senza preavviso. Solitamente si pu\u00f2 trovare nei pressi di discariche, dove seleziona le esalazioni pi\u00f9 tossiche e disgustose per mischiarle ai suoi gas. Nell'anime, Koffing \u00e8 uno dei Pok\u00e9mon utilizzati da James del Team Rocket. Esso si evolve in \"La diga\" (\"Dig Those Diglett\"). Anche Koga e Velia possiedono esemplari del Pok\u00e9mon. Koffing \u00e8 stato scelto come mascotte da diverse comunit\u00e0 online riguardanti i Pok\u00e9mon, tra cui Smogon University (lett. \"Universit\u00e0 Koffing\", dal nome tedesco del Pok\u00e9mon), specializzata nel gioco competitivo. A Koffing \u00e8 dedicata inoltre la canzone omonima giapponese \"Dogars\", cantata da Velia all'interno della palestra di Zondopoli.\nWeezing.\n \u00e8 un Pok\u00e9mon di stadio uno di tipo Veleno. Si evolve da Koffing. \u00c8 formato da due Koffing fusi insieme; i due si gonfiano e si sgonfiano alternatamente per mischiare i loro gas e crearne di nuovi, pi\u00f9 velenosi e maleodoranti. Assorbe continuamente gli effluvi emanati da rifiuti e cibo in decomposizione. Nell'anime, Weezing appare per la prima volta nel corso dell'episodio \"La diga\" (\"Dig Those Diglett\"), in cui si evolve il Koffing di James. L'allenatore lo libera poi ne \"Il bracconiere\" (\"A Poached Ego!\"). Ash utilizza un esemplare di Weezing nel corso de \"L'esame\" (\"The Ultimate Test\").\nRhyhorn.\n \u00e8 un Pok\u00e9mon base di tipo Terra/Roccia. Si evolve in Rhydon con l'aumento di livello. Ha ossa molto resistenti e una dura corazza fatta di spunzoni acuminati. A causa delle sue corte zampe ha un'agilit\u00e0 ridotta, per questo si muove solo in una direzione caricando e distruggendo tutti gli ostacoli sul suo cammino. Il suo cervello \u00e8 cos\u00ec piccolo che spesso dimentica il suo obiettivo o il motivo per cui ha scelto di attaccare. Gli esemplari di sesso femminile presentano un corno di lunghezza inferiore rispetto a quello dei maschi. Nell'anime, Rhyhorn appare per la prima volta nel corso dell'episodio \"La gara\" (\"The Flame Pok\u00e9mon-athon\"). \u00c8 uno dei Pok\u00e9mon utilizzati da Giovanni, Koga e Savino.\nRhydon.\n \u00e8 un Pok\u00e9mon di stadio uno di tipo Terra/Roccia. Si evolve da Rhyhorn ed evolve a sua volta in Rhyperior tramite scambio tenendo lo strumento Copertura. Dopo l'evoluzione si \u00e8 adattato a camminare in posizione eretta ed \u00e8 diventto molto pi\u00f9 intelligente. Il suo corpo \u00e8 rivestito da una dura corazza rocciosa, che pu\u00f2 resistere anche alla lava, ed \u00e8 dotato di una coda robusta e di un corno sulla fronte, che Rhydon usa come un trapano per perforare le rocce. Gli esemplari di sesso femminile presentano un corno di lunghezza inferiore rispetto a quello dei maschi. Nell'anime, Rhydon appare per la prima volta nel corso dell'episodio \"Rivalit\u00e0\" (\"Showdown at Dark City\"). \u00c8 uno dei Pok\u00e9mon utilizzati da Blaine, Giovanni, Rudy e Savino. Rhydon \u00e8 stato il primo Pok\u00e9mon a essere creato da Game Freak.\nChansey.\n \u00e8 un Pok\u00e9mon base di tipo Normale. Si evolve da Happiny ed evolve a sua volta in Blissey tramite felicit\u00e0. Depone e porta sempre con s\u00e9 delle uova molto nutrienti, che condivide altruisticamente con chi si trova in difficolt\u00e0. \u00c8 una specie molto rara e si dice che porti fortuna a chi riesca ad avvistarne o a catturarne un esemplare. Nell'anime, Chansey \u00e8 il Pok\u00e9mon pi\u00f9 utilizzato dall'infermiera Joy all'interno dei Centri Pok\u00e9mon. Anche Demetra e Brock possiedono un esemplare del Pok\u00e9mon.\nTangela.\n \u00e8 un Pok\u00e9mon base di tipo Erba. Si evolve in Tangrowth con l'aumento di livello dopo aver appreso la mossa Forzantica. Il suo corpo \u00e8 completamente calato da un groviglio di liane blu. Queste crescono in continuazione e, se vengono strappate, rispuntano nel giro di un giorno. Tangela le utilizza in combattimento per innervosire i suoi avversari dondolandole e per avvilupparli in una forte presa. Nell'anime, un Tangela di propriet\u00e0 della capopalestra Erika appare per la prima volta nel corso dell'episodio \"La citt\u00e0 dei profumi\" (\"Pok\u00e9mon Scent-sation\"). In \"Piccoli invasori\" (\"Gulpin it Down!\") anche agente Jenny schiera un esemplare del Pok\u00e9mon.\nKangaskhan.\n \u00e8 un Pok\u00e9mon base di tipo Normale. \u00c8 una specie esclusivamente femminile. Gli esemplari di Kangaskhan hanno un marsupio sul ventre in cui accudiscono il loro cucciolo fino all'et\u00e0 di tre anni. Ogni tanto i piccoli escono a giocare, ma restano sempre sotto lo sguardo protettivo delle madri. Per proteggere il loro cucciolo sono disposti a lottare con chiunque e a non arrendersi mai anche se feriti. In \"Pok\u00e9mon X\" e \"Y\" ottiene una megaevoluzione denominata MegaKangaskhan. In questo stato Kangaskhan rimane invariato, mentre l'energia dell'evoluzione viene assorbita dal cucciolo, che cresce ed esce dal marsupio per lottare con la madre. Nell'anime, Kangaskhan appare per la prima volta nel corso dell'episodio \"Il bambino della giungla\" (\"The Kangaskhan Kid\"). Nel manga \"Pok\u00e9mon Adventures\" \u00e8 uno dei Pok\u00e9mon del Professor Oak. Anche Giovanni del Team Rocket e Martes del Team Galassia possiedono un esemplare di Kangaskhan.\nHorsea.\n \u00e8 un Pok\u00e9mon base di tipo Acqua. Si evolve in Seadra con l'aumento di livello. Dalla bocca sputa getti d'acqua, per colpire insetti che volano sul pelo dell'acqua, e nuvole d'inchiostro, per sfuggire ai suoi nemici. Nuota abile con la grande pinna dorsale, ma se la corrente si fa troppo forte si ancora con la coda a rocce e coralli per evitare di essere trascinato via. Nell'anime, Horsea appare per la prima volta nel corso dell'episodio \"Le creature marine\" (\"Tentacool and Tentacruel\"), in cui Misty cattura un esemplare del Pok\u00e9mon. Ella lascia poi il Pok\u00e9mon nella palestra di Celestopoli in \"Uno spettacolo straordinario\" (\"The Misty Mermaid\").\nSeadra.\n \u00e8 un Pok\u00e9mon di stadio uno di tipo Acqua. Si evolve da Horse ed evolve a sua volta in Kingdra tramite scambio tenendo lo strumento Squama Drago. Ha l'aspetto di un piccolo drago marino. Nuota all'indietro utilizzando le due pinne pettorali e la coda. Il suo corpo \u00e8 ricoperto da piccoli aculei velenosi, che causano punture e stordimento nelle sue vittime. Nell'anime, Seadra appare per la prima volta nel corso dell'episodio \"Quando si scatena l'azione\" (\"Round One - Begin!\"). \u00c8 uno dei Pok\u00e9mon utilizzati da Cissy e Rodolfo. Nel manga \"Pok\u00e9mon Adventures\" sia Giallo sia Argento possiedono un esemplare di Seadra.\nGoldeen.\n \u00e8 un Pok\u00e9mon base di tipo Acqua. Si evolve in Seaking con l'aumento di livello. \u00c8 basato su un pesce rosso. Le sue pinne laterali, dorsali e caudali gli conferiscono un aspetto elegante e grazioso, per questo \u00e8 conosciuto anche come \"Regina delle acque\" o \"Danzatore d'acqua\". Nonostante l'aspetto \u00e8 piuttosto forte e pu\u00f2 attaccare con il lungo corno che ha sulla fronte. In primavera risale la corrente in branchi, per poi accoppiarsi e deporre le uova. Gli esemplari di sesso femminile presentano un corno di lunghezza inferiore rispetto a quello dei maschi. Nell'anime, un Goldeen di propriet\u00e0 di Misty appare per la prima volta nel corso dell'episodio \"Emergenza!\" (\"Pok\u00e9mon Emergency!\"). Anche Rodolfo possiede un esemplare del Pok\u00e9mon.\nSeaking.\n \u00e8 un Pok\u00e9mon di stadio uno di tipo Acqua. Si evolve da Goldeen. L'autunno \u00e8 la sua stagione degli amori; in questo periodo i maschi si tingono di una colorazione pi\u00f9 accentuata e ballano aggraziatamente per conquistare una compagna. Dopo la deposizione delle uova, maschi e femmine si alternano nel sorvegliare il nido, che proteggono gelosamente per oltre un mese. Per mettere al riparo le uova dalla corrente, molti Seaking scavano il nido nella roccia tramite il corno appuntito che hanno sul capo. Gli esemplari di sesso femminile presentano un corno di lunghezza inferiore rispetto a quello dei maschi. Nell'anime, Seaking appare per la prima volta nel corso dell'episodio \"Uno spettacolo straordinario\" (\"The Misty Mermaid\"), in cui \u00e8 uno dei Pok\u00e9mon presenti nella palestra di Celestopoli. In \"Una dolce vittoria\" (\"Hook, Line and Stinker\") sia Ash sia Misty ne catturano un esemplare per una competizione. Anche il capopalestra Rodolfo possiede un Seaking.\nStaryu.\n \u00e8 un Pok\u00e9mon base di tipo Acqua. Si evolve in Starmie tramite l'utilizzo dello strumento Pietraidrica. \u00c8 una specie asessuata. Ha l'aspetto di una stella a cinque punte, con un nucleo centrale rosso che pulsa e brilla di notte. Fintanto che il nucleo \u00e8 ancora intatto, pu\u00f2 rigenerare qualunque parte del proprio corpo persa in battaglia. Vive sulle spiagge, dove si dice che il suo bagliore rifletta quello delle stelle. Nell'anime, uno Staryu di propriet\u00e0 di Misty appare per la prima volta nel corso dell'episodio \"La Pietralunare\" (\"Clefairy and the Moon Stone\"). Anche Rodolfo possiede un esemplare di Staryu, mostrato nell'episodio \"Capopalestra e gentiluomo\" (\"The Great Eight Fate!\").\nStarmie.\n \u00e8 un Pok\u00e9mon di stadio uno di tipo Acqua/Psico. Si evolve da Staryu. \u00c8 una specie asessuata. La sua forma geometrica e l'abilit\u00e0 di inviare e ricevere segnali dallo spazio profondo tramite la gemma che ha nel centro, lo rendono un Pok\u00e9mon enigmatico e misterioso. Il suo nucleo brilla dei colori dell'iride, e viene a volte illegalmente lavorato in gioielli. Per nuotare ruota su s\u00e9 stesso, avanzando come un'elica. Nell'anime, Starmie appare per la prima volta nel corso dell'episodio \"Il segreto di Misty\" (\"The Water Flowers of Cerulean City\"), in cui Misty utilizza il suo Pok\u00e9mon nella sfida contro Ash. Anche Rudy possiede un esemplare del Pok\u00e9mon.\nMr. Mime.\n \u00e8 un Pok\u00e9mon base di tipo Psico/Folletto. Si evolve da Mime Jr.. Cerca di impressionare gli altri usando la mimica; se la sua platea non si mostra interessata arriva anche a schiaffeggiarla. Mentre esegue la sua pantomima, emette un campo di forza dalla punta delle dita, creando barriere e oggetti invisibili tangibili. Nell'anime, Mr. Mime appare per la prima volta nel corso dell'episodio \"Casa dolce casa\" (\"It's Mr. Mime Time\") in cui Delia Ketchum ottiene un esemplare del Pok\u00e9mon di nome Mimey che l'aiuta nei lavori domestici. Nel manga \"Pok\u00e9mon Adventures\" Cristallo possie un Mr. Mime.\nScyther.\n \u00e8 un Pok\u00e9mon base di tipo Coleottero/Volante. Si evolve in Scizor tramite scambio tenendo lo strumento Metalcoperta. \u00c8 una specie esclusiva di \"Pok\u00e9mon Rosso\" e \"Rosso Fuoco\". Ha l'aspetto di una mantide, con due lame affilate al posto delle zampe anteriori, in grado di tranciare anche grossi tronchi, e due paia d'ali, che usa raramente per alzarsi in volo. \u00c8 veloce e agile come un ninja, tanto che le sue prede raramente si accorgono del suo arrivo e i suoi avversari fanno fatica a seguirne i movimenti. Gli esemplari di sesso femminile presentano un addome di dimensioni maggiori rispetto ai maschi. Nell'anime, Scyther appare per la prima volta nel corso dell'episodio \"La grande sfida\" (\"Showdown in Pewter City\"). \u00c8 inoltre presente nel film \"Pok\u00e9mon il film - Mewtwo colpisce ancora\", in cui viene clonato da Mewtwo. Tracey Sketchit ne cattura un esemplare, e anche Danny e Raffaello possiedono dei Scyther. In \"\" Rosso utilizza un esemplare del Pok\u00e9mon. Nel manga \"Pok\u00e9mon Adventures\" Blu possiede un Scyther.\nJynx.\n \u00e8 un Pok\u00e9mon base di tipo Ghiaccio/Psico. Si evolve da Smoochum con l'aumento di livello. \u00c8 una specie esclusivamente femminile. Ha un aspetto umanoide e un linguaggio simile a quello umano; pu\u00f2 infatti emettere una variet\u00e0 di versi differenti per esprimere i diversi stati d'animo. Tende ad ancheggiare e a muoversi in modo ritmico, per ammaliare i nemici e indurli a danzare con lei tramite l'ipnosi. Nell'anime, Jynx appare per la prima volta nel corso dell'episodio \"Incontro con Babbo Natale\" (\"Holiday Hi-Jynx\"). Un esemplare del Pok\u00e9mon, di propriet\u00e0 dell'Infermiera Joy, \u00e8 protagonista dell'episodio \"La Via Gelata\" (\"The Ice Cave!\"). Lorelei possiede un esemplare del Pok\u00e9mon, mostrato in \"Lezioni di vita\" (\"The Mandarin Island Miss Match\"). Jynx \u00e8 stato al centro di controversie per via del suo aspetto, che \u00e8 stato avvertito dalla platea occidentale come un'immagine razzista e stereotipata delle persone di colore. In risposta a questa controversia, la Nintendo cambi\u00f2 il colore del Pok\u00e9mon rendendo viola sia le mani sia il viso.\nElectabuzz.\n \u00e8 un Pok\u00e9mon base di tipo Elettro. Si evolve da Elekid con l'aumento di livello ed evolve a sua volta in Electivire tramite scambio tenendo lo strumento Elettritore. \u00c8 una specie esclusiva di \"Pok\u00e9mon Rosso\" e \"Rosso Fuoco\". Si ciba di elettricit\u00e0 che poi immagazzina nel proprio corpo, per questo \u00e8 facile trovarne esemplari nei pressi di centrali elettriche e in picchi di montagna durante i temporali. Poich\u00e9 la quantit\u00e0 di elettricit\u00e0 che immette \u00e8 superiore a quella che \u00e8 il suo corpo \u00e8 in grado di stoccare, una parte della corrente fuoriesce di continuo, facendo rizzare peli e capelli alle persone e ai Pok\u00e9mon intorno a lui e facendolo scintillare al buio. Nell'anime, Electabuzz appare per la prima volta nel corso dell'episodio \"Rivalit\u00e0\" (\"Showdown at Dark City\"). \u00c8 uno dei Pok\u00e9mon utilizzati da Rudy, Drake e Paul. Nel manga \"Pok\u00e9mon Adventures\", Lt. Surge possiede un esemplare di Electabuzz che schiera contro Rosso.\nMagmar.\n \u00e8 un Pok\u00e9mon base di tipo Fuoco. Si evolve da Magby con l'aumento di livello ed evolve a sua volta in Magmortar tramite scambio tenendo lo strumento Magmatore. \u00c8 una specie esclusiva di \"Pok\u00e9mon Blu\" e \"Verde Foglia\". Si dice sia nato all'interno di un vulcano; il suo corpo \u00e8 sempre avvolto da fiamme, che lo fanno brillare come il sole e ne alzano la temperatura corporea a gradi. Sputa fiamme dalla bocca per attaccare gli avversari e riscaldare l'ambiente circostante in modo da renderlo pi\u00f9 adatto ai suoi gusti. Quando \u00e8 stanco o ferito si immerge nella lava per ritemprarsi. Nell'anime, Magmar \u00e8 uno dei Pok\u00e9mon utilizzati da Blaine, Gary Oak e Paul.\nPinsir.\n \u00e8 un Pok\u00e9mon base di tipo Coleottero. \u00c8 una specie esclusiva di \"Pok\u00e9mon Blu\" e \"Verde Foglia\". \u00c8 basato su un cervo volante, con due grandi pinze sul capo con cui afferra e trancia ostacoli e nemici. Ha una forza elevata, tanto da riuscire a sollevare un peso doppio rispetto al suo; tutto ci\u00f2 che non \u00e8 in grado di stritolare viene poi scagliato via con violenza. Il freddo lo debilita, per questo di notte si rifugia sugli alberi tra il fogliame o in cunicoli che scava nel terreno tra le radici delle piante. In \"Pok\u00e9mon X\" e \"Y\" ottiene una megaevoluzione denominata MegaPinsir, di tipo Coleottero/Volante. In questa forma acquisisce un paio d'ali e la capacit\u00e0 di volare. Nell'anime, Pinsir appare per la prima volta nel corso dell'episodio \"La sfida del samurai\" (\"Challenge of the Samurai\"). Gary Oak possiede un esemplare del Pok\u00e9mon mostrato in \"Il torneo della vittoria (prima parte)\" (\"The Ties That Bind\"). Anche l'Asso Savino annovera un Pinsir tra i suoi Pok\u00e9mon nel corso di \"Articuno, il Pok\u00e9mon leggendario\" (\"Numero Uno Articuno\").\nTauros.\n \u00e8 un Pok\u00e9mon base di tipo Normale. \u00c8 una specie esclusivamente maschile. Ha l'aspetto di un toro selvatico. Per via della sua indole forte e aggressiva, ama correre libero travolgendo ogni cosa. Parte spesso alla carica a testa bassa, frustandosi con le sue tre code per spronarsi. Lotta inoltre coi suoi simili incrociando le corna, al fine di eleggere il capobranco, che \u00e8 l'individuo pi\u00f9 forte e con le corna pi\u00f9 segnate. In \"Pok\u00e9mon Sole\" e \"Luna\" un esemplare del Pok\u00e9mon chiamato Carica Tauros \u00e8 utilizzabile per il Pok\u00e9passaggio. Nell'anime, Tauros appare per la prima volta nel corso dell'episodio \"La gara\" (\"The Flame Pok\u00e9mon-athon\"). Una mandria di Tauros \u00e8 inoltre presente nel film \"Pok\u00e9mon il film - Mewtwo colpisce ancora\", in cui Mewtwo utilizza i suoi poteri per sbaragliare gli avversari e permettere ai membri del Team Rocket di catturarli. Ash cattura trenta esemplari del Pok\u00e9mon all'interno della Zona Safari nell'episodio \"Miniry\u016b no densetsu\". Uno di loro viene schierato durante l'incontro con Drake in \"L'Isola del Drago\" (\"Hello Pummelo\"). In \"\" Rosso utilizza un Tauros durante la cattura di Zapdos.\nMagikarp.\n \u00e8 un Pok\u00e9mon base di tipo Acqua. Si evolve in Gyarados con l'aumento di livello. Ha l'aspetto di un pesce ed \u00e8 ispirato alla leggenda cinese secondo cui le carpe, attraversando una cascata detta \"porta del drago\", sarebbero in grado di trasformarsi in draghi. Il Pok\u00e9dex riporta che anticamente erano piuttosto forti, ma i loro discendenti sono delle creature estremamente deboli, patetiche e inutili. Troppo deboli per nuotare controcorrente, tutto quello che fanno \u00e8 farsi trascinare dai flutti e occasionalmente spiccare qualche balzo. Sono per\u00f2 molto fertili e resistenti alle diverse condizioni ambientali, per questo sono diffusi in tutto il mondo e in tutte le acque, anche le pi\u00f9 inquinate. Gli esemplari di sesso femminile presentano dei barbigli di colore bianco. Nei maschi questi organi assumono una colorazione gialla. Nell'anime, un venditore di Magikarp truffa in pi\u00f9 occasioni Jessie e James, vendendo loro vari Magikarp spacciandoli per Pok\u00e9mon forti o per altre creature. Il trio del Team Rocket utilizza inoltre numerosi sottomarini a forma di Magikarp. Nell'episodio \"Joy, la superinfermiera\" (\"The Joy of Pok\u00e9mon\") un Magikarp gigante, che aveva salvato da piccola l'infermiera Joy, si evolve in un Gyarados egualmente grande e soccorre Ash, Misty, Tracey Sketchit e Joy dal Team Rocket. Il videogioco \"Pok\u00e9mon: Magikarp Jump\" ruota attorno alla cattura di esemplari di Magikarp e al loro allenamento per farli saltare pi\u00f9 in alto nelle sfide contro delle leghe locali. Per via del fatto che le sue statistiche sono molto basse, che la sua mossa iniziale Splash \u00e8 priva di effetti, e che non \u00e8 in grado di apprendere nessuna MT e MN, Magikarp \u00e8 considerato il Pok\u00e9mon pi\u00f9 debole del franchise. Tuttavia poich\u00e9 la sua evoluzione Gyarados \u00e8 un Pok\u00e9mon molto forte, \u00e8 spesso citato come esempio del fatto che tenacia e impegno vengono sempre ripagati e portano prima o poi a dei risultati.\nGyarados.\n \u00e8 un Pok\u00e9mon di stadio uno di tipo Acqua/Volante. Si evolve da Magikarp. Ha l'aspetto di un serpente marino con scaglie azzurre sul dorso e bianche sul ventre. \u00c8 famoso per la sua ferocia e atrocit\u00e0: quando va su tutte le furie, infatti, non si placa fino a quando non ha incenerito e distrutto ogni cosa intorno a s\u00e9. Viene attirato da guerre e conflitti, dove pu\u00f2 scatenare tutta la sua furia. Gli esemplari di sesso femminile presentano dei barbigli di colore bianco. Nei maschi questi organi assumono una colorazione azzurra. In \"Pok\u00e9mon X\" e \"Y\" ottiene una megaevoluzione denominata MegaGyarados, di tipo Acqua/Buio. In questa forma \u00e8 ancora pi\u00f9 feroce, e spruzza acqua come un sifone dalle aperture che ha lungo il corpo per nuotare e schizzare fuori dall'acqua a velocit\u00e0 elevatissime. Nell'anime, Gyarados appare per la prima volta nel corso dell'episodio \"Il naufragio\" (\"Pok\u00e9mon Shipwreck\") in cui si evolve il Magikarp acquistato da James. Possiedono esemplari del Pok\u00e9mon anche Misty, Lance, Sandra, Adriano, Omar, Fortunata ed Elisio.\nLapras.\n \u00e8 un Pok\u00e9mon base di tipo Acqua/Ghiaccio. Il suo aspetto ricorda quello di un plesiosauro con un guscio bitorzoluto di tartaruga sul dorso. A causa della sua natura placida e gentile, poco incline alla lotta, \u00e8 stato cacciato fin quasi all'estinzione, ma delle misure protettive gli hanno permesso di riprendersi. \u00c8 molto intelligente ed \u00e8 in grado di leggere la mente e comprendere il linguaggio umano; ogni tanto lo si sente cantare un verso dolce e melodioso. Ama rendersi utile trasportando persone sulla sua groppa attraverso gli specchi d'acqua. In \"Pok\u00e9mon Sole\" e \"Luna\" un esemplare del Pok\u00e9mon chiamato Nuoto Lapras \u00e8 utilizzabile per il Pok\u00e9passaggio. Nell'anime, Lapras appare per la prima volta nel corso dell'episodio \"Incontro con Babbo Natale\" (\"Holiday Hi-Jynx\"). Ash ottiene un esemplare del Pok\u00e9mon in \"Un cucciolo ferito\" (\"The Lost Lapras\"), che usa per spostarsi nelle Isole Orange, per poi lasciarlo libero nel corso di \"I pirati\" (\"Viva Las Lapras\"). Anche Alfredo e Solidad possiedono esemplari del Pok\u00e9mon.\nDitto.\n \u00e8 un Pok\u00e9mon base di tipo Normale. \u00c8 una specie asessuata. In un'intervista alla rivista \"@Gamer\" del 2010, Junichi Masuda e Ken Sugimori hanno affermato che il Pok\u00e9mon \u00e8 stata una delle loro creazioni pi\u00f9 bizzarre ed \u00e8 basato sullo \"smiley\". \u00c8 un Pok\u00e9mon mutante, che pu\u00f2 riarrangiare a piacimento la propria struttura cellulare per assumere l'aspetto di altri organismi viventi. Usa questa abilit\u00e0 quando affronta un nemico, per trasformarsi nella sua copia, o quando dorme, per assumere l'aspetto di un sasso ed evitare aggressioni. Se \u00e8 costretto a trasformarsi in qualcosa che non \u00e8 presente, sfruttando solo la sua memoria, \u00e8 possibile che commetta degli errori. Nei giochi Ditto \u00e8 in grado di copiare l'aspetto, le mosse, il tipo e le statistiche del Pok\u00e9mon avversario, utilizzando l'attacco Trasformazione. Pu\u00f2 inoltre produrre uova tramite allevamento con qualunque specie di Pok\u00e9mon in grado di riprodursi. Nell'anime, Ditto \u00e8 uno dei Pok\u00e9mon utilizzati da Drake. Duplica possiede solamente esemplari di Ditto. Nel videogioco \"Pok\u00e9mon Link!\" Ditto ha il ruolo di jolly, che pu\u00f2 sostituire qualsiasi altro Pok\u00e9mon nelle combinazioni. \u00c8 inoltre uno dei boss di \"\", in cui assume l'aspetto dei Pok\u00e9mon leggendari Raikou, Entei e Suicune.\nEevee.\n \u00e8 un Pok\u00e9mon base di tipo Normale. Si evolve in Vaporeon, Jolteon, Flareon, Espeon, Umbreon, Leafeon, Glaceon o Sylveon. Il suo codice genetico, infatti, \u00e8 molto instabile e si adatta rapidamente alle diverse condizioni ambientali, consentendogli di evolversi in molteplici modi e forme in base agli stimoli che riceve. \u00c8 un Pok\u00e9mon molto raro. Eevee \u00e8 il Pok\u00e9mon iniziale del protagonista in \"Pok\u00e9mon Let's Go, Eevee!\", ' e \"Pok\u00e9mon Conquest\" e del suo rivale in \"Pok\u00e9mon Giallo\". \u00c8 inoltre disponibile come Pok\u00e9mon iniziale in ' e \"\". Nell'anime, Eevee appare per la prima volta nel corso dell'episodio \"L'importante non \u00e8 vincere\" (\"The Battling Eevee Brothers\"). Possiedono esemplari del Pok\u00e9mon Gary Oak, Vera, Serena e Suiren. Eevee e le sue evoluzioni compaiono anche nel cortometraggio \"Eevee e i suoi amici\" (\"Eevee &amp; Friends\"). Nel manga \"Pok\u00e9mon Adventures\" Rosso possiede un esemplare di Eevee che, a causa di esperimenti effettuati dal Team Rocket, \u00e8 in grado di evolversi in Vaporeon, Jolteon, Flareon e di ritornare poi allo stato base.\nVaporeon.\n \u00e8 un Pok\u00e9mon di stadio uno di tipo Acqua. Si evolve da Eevee. Il suo corpo si \u00e8 evoluto per adattarsi alla vita acquatica; ha infatti sviluppato pinne e branchie, che lo fanno assomigliare a una sirena. Anche la sua struttura cellulare \u00e8 particolare, e gli permette di sciogliersi in acqua per rendersi invisibile. Nell'anime, Vaporeon appare per la prima volta nel corso dell'episodio \"L'importante non \u00e8 vincere\" (\"The Battling Eevee Brothers\"). \u00c8 inoltre presente nel film \"Pok\u00e9mon il film - Mewtwo colpisce ancora\", in cui \u00e8 uno dei Pok\u00e9mon clonati da Mewtwo. Il Pok\u00e9mon \u00e8 spesso visibile in episodi in cui sono presenti altre evoluzioni di Eevee, tra cui \"La cerimonia del t\u00e8\" (\"Trouble's Brewing\") e \"Non c'\u00e8 quattro senza cinque\" (\"Espeon Not Included!\"), oltre che nel film \"\" e nel cortometraggio \"Eevee e i suoi amici\" (\"Eevee &amp; Friends\").\nJolteon.\n \u00e8 un Pok\u00e9mon di stadio uno di tipo Elettro. Si evolve da Eevee. La sua pelliccia \u00e8 carica di elettricit\u00e0 statica, che si manifesta in saette luminose, un continuo ronzio, e gli fa rizzare tutti i peli come aghi. Combinando questa carica con quella prodotta all'interno delle sue cellule, Jolteon pu\u00f2 generare intensi fulmini o scagliare i peli della pelliccia come piccoli missili. Nell'anime, Jolteon appare per la prima volta nel corso dell'episodio \"L'importante non \u00e8 vincere\" (\"The Battling Eevee Brothers\"). Il Pok\u00e9mon \u00e8 spesso visibile in episodi in cui sono presenti altre evoluzioni di Eevee, tra cui \"La cerimonia del t\u00e8\" (\"Trouble's Brewing\") e \"Non c'\u00e8 quattro senza cinque\" (\"Espeon Not Included!\"), oltre che nel film \"Pok\u00e9mon: Giratina e il Guerriero dei Cieli\" e nel cortometraggio \"Eevee e i suoi amici\" (\"Eevee &amp; Friends\"). In \"\" Rosso utilizza un esemplare di Jolteon.\nFlareon.\n \u00e8 un Pok\u00e9mon di stadio uno di tipo Fuoco. Si evolve da Eevee. Quando \u00e8 agitato o si prepara a combattere, accumula energia termica nel proprio corpo, la cui temperatura sale vertiginosamente; per evitare che si surriscaldi troppo, dissipa una parte di calore nell'aria attraverso il pelo bianco che ha attorno al collo. Dentro al suo corpo ha una tasca che arde a una temperatura di gradi e in cui brucia parte dell'aria che inspira per emettere fiamme incendiarie. Nell'anime, Flareon appare per la prima volta nel corso dell'episodio \"L'importante non \u00e8 vincere\" (\"The Battling Eevee Brothers\"). Il Pok\u00e9mon \u00e8 spesso visibile in episodi in cui sono presenti altre evoluzioni di Eevee, tra cui \"La cerimonia del t\u00e8\" (\"Trouble's Brewing\") e \"Non c'\u00e8 quattro senza cinque\" (\"Espeon Not Included!\"), oltre che nel film \"Pok\u00e9mon: Giratina e il Guerriero dei Cieli\" e nel cortometraggio \"Eevee e i suoi amici\" (\"Eevee &amp; Friends\").\nPorygon.\n \u00e8 un Pok\u00e9mon base di tipo Normale. Si evolve in Porygon2 tramite scambio tenendo lo strumento Upgrade. \u00c8 una specie asessuata. \u00c8 un Pok\u00e9mon virtuale, creato dall'uomo sulla base di codici di programmazione per eseguire svariati compiti. La sua composizione gli permette di muoversi liberamente nel cyberspazio e di resistere in ambienti impossibili per la vita, come lo spazio aperto. Un sistema anti-pirateria lo protegge dalla clonazione. Nell'anime, Porygon \u00e8 il protagonista dell'episodio \"Denn\u014d senshi Porygon\", censurato in tutto il mondo a causa di una serie di luci intermittenti che hanno causato circa 700 casi di epilessia in Giappone, durante la prima e ultima trasmissione dell'episodio il 16 dicembre 1997. In seguito il Pok\u00e9mon \u00e8 comparso anche in \"Una mela di troppo\" (\"A Chansey Operation\") e nel film \"Pok\u00e9mon Heroes\".\nOmanyte.\n \u00e8 un Pok\u00e9mon base di tipo Roccia/Acqua. Si evolve in Omastar con l'aumento di livello. Si tratta di uno dei tre Pok\u00e9mon resuscitati da fossile nei videogiochi della prima generazione e il suo design \u00e8 basato su una spirale. Incamera o rilascia aria nella conchiglia per immergersi o emergere dall'acqua, e nuota poi grazie ai dieci tentacoli che spuntano dalla conchiglia. Se si sente minacciato si rintana nel guscio. Nell'anime, Omanyte appare per la prima volta nel corso dell'episodio \"Avventure preistoriche\" (\"Attack of the Prehistoric Pok\u00e9mon\"). In \"Jurassic Pok\u00e9mon\" (\"Fossil Fools\") numerosi esemplari del Pok\u00e9mon e della sua evoluzione vengono trovati all'interno delle Rovine d'Alfa. Nell'episodio \"Trattare con chi sta sulla difensiva\" all'interno della palestra di Canalipoli sono presenti un Omanyte e un Omastar.\nOmastar.\n \u00e8 un Pok\u00e9mon di stadio uno di tipo Roccia/Acqua. Si evolve da Omanyte. Afferra le prede tra i suoi tentacoli e poi le fa a brandelli coi denti affilati, in grado di fare a pezzi anche i gusci pi\u00f9 duri. Si pensa che si sia estinto perch\u00e9 la sua conchiglia, crescendo troppo, sia diventata eccessivamente pesante e limitante per i suoi movimenti. Nell'anime, Omastar appare per la prima volta nel corso dell'episodio \"Avventure preistoriche\" (\"Attack of the Prehistoric Pok\u00e9mon\"). In \"Jurassic Pok\u00e9mon\" (\"Fossil Fools\") numerosi esemplari del Pok\u00e9mon e di Omanyte, vengono trovati all'interno delle Rovine d'Alfa. Nell'episodio \"Trattare con chi sta sulla difensiva\" all'interno della palestra di Canalipoli sono presenti un Omanyte e un Omastar.\nKabuto.\n \u00e8 un Pok\u00e9mon base di tipo Roccia/Acqua. Si evolve in Kabutops con l'aumento di livello. Si tratta di uno dei tre Pok\u00e9mon resuscitati da fossile nei videogiochi della prima generazione e il suo design \u00e8 basato su un crostaceo. \u00c8 vissuto trecento milioni di anni fa sul fondo del mare e sulle spiagge e raramente se ne trovano esemplari ancora in vita. Il suo corpo \u00e8 protetto da un duro guscio ed \u00e8 provvisto di occhi sia sul torace sia sul dorso, che usa per guardare quando \u00e8 adagiato sul fondale marino. Nell'anime, Bill rimane intrappolato in un costume di Kabuto in \"Il mistero del faro\" (\"Mystery at the Lighthouse\"). Ne \"L'isola dei fossili\" (\"Shell Shock\") sono presenti numerosi fossili del Pok\u00e9mon, che, a causa di un'eclissi lunare, ritornano in vita. Nell'episodio \"Trattare con chi sta sulla difensiva\" all'interno della palestra di Canalipoli sono presenti un Kabuto e un Kabutops.\nKabutops.\n \u00e8 un Pok\u00e9mon di stadio uno di tipo Roccia/Acqua. Si evolve da Kabuto. \u00c8 un provetto nuotatore grazie alla sua forma allungata e al carapace affusolato; il suo corpo tuttavia ha iniziato a mutare per adattatarsi alla vita terrestre, dove nel frattempo si sono spostate la maggior parte delle sue prede. Attacca le sue vittime con le falci che ha sulle zampe anteriori e si nutre dei loro liquidi corporei. Nell'anime, Kabutops appare per la prima volta nel corso dell'episodio \"Avventure preistoriche\" (\"Attack of the Prehistoric Pok\u00e9mon\"). Nell'episodio \"Trattare con chi sta sulla difensiva\" all'interno della palestra di Canalipoli sono presenti un Kabuto e un Kabutops. In \"\" Rosso schiera un Kabutops contro Giovanni.\nAerodactyl.\n \u00e8 un Pok\u00e9mon base di tipo Roccia/Volante. Si tratta di uno dei tre Pok\u00e9mon resuscitati da fossile nei videogiochi della prima generazione e il suo aspetto \u00e8 stato paragonato a una viverna. \u00c8 un Pok\u00e9mon che dominava i cieli al tempo dei dinosauri, lanciando grida acute mentre in volo. Ha una grossa bocca irta di denti aguzzi, con cui attacca con ferocia i nemici alla gola. In \"Pok\u00e9mon X\" e \"Y\" ottiene una megaevoluzione denominata MegaAerodactyl, in cui parte del suo corpo si tramuta in pietra, conferendogli un aspetto pi\u00f9 vicino a quello che era un tempo. Nell'anime, Aerodactyl appare per la prima volta nel corso dell'episodio \"Avventure preistoriche\" (\"Attack of the Prehistoric Pok\u00e9mon\"). Trovato possiede un esemplare del Pok\u00e9mon. Un esemplare di Aerodactyl viene utilizzato nel film \"Pok\u00e9mon Heroes\", insieme a un esemplare di Kabutops, contro Ash e Latias. Ne \"Il ritorno di Aerodactyl\" (\"Putting the Air Back in Aerodactyl\") di \"Pok\u00e9mon Chronicles\" Gary Oak provoca il risveglio di un Aerodactyl.\nSnorlax.\n \u00e8 un Pok\u00e9mon base di tipo Normale. Si evolve da Munchlax. \u00c8 un Pok\u00e9mon docile e pigro; tutto quello che fa \u00e8 mangiare e dormire, tuttavia, quelle rare volte che si sforza, dimostra una forza prodigiosa. Non \u00e8 sazio se non ingerisce almeno quattrocento chili di cibo al giorno. Il suo stomaco e i succhi gastrici sono cos\u00ec resistenti che possono digerire anche alimenti marci o veleni. Il gorgoglio del suo stomaco e il suo russare vengono a volte confusi col suo verso tipico. Degli esemplari di Snorlax ostruiscono il passaggio al giocatore nei videogiochi \"Pok\u00e9mon Rosso\" e \"Blu\", \"Giallo\", \"Rosso Fuoco e Verde Foglia\", \"Oro e Argento\", \"Cristallo\", \"Oro HeartGold e Argento SoulSilver\", \"X e Y\" e \"Let's Go, Pikachu! e Let's Go, Eevee!\". Nell'anime, Snorlax appare per la prima volta nel corso dell'episodio \"Il Pok\u00e9mon addormentato\" (\"Wake up! Snorlax!\"). \u00c8 uno dei Pok\u00e9mon di Ash e Fortunata. In \"\" Rosso utilizza un esemplare di Snorlax contro Giovanni. Nel manga \"Pok\u00e9mon Adventures\" Rosso cattura uno Snorlax che bloccava la via durante una corsa ciclistica e lo soprannomina Lax. Snorlax \u00e8 stato accolto positivamente dai fan e dalla critica. IGN e GamesRadar+ l'hanno definito uno dei Pok\u00e9mon pi\u00f9 riconoscibili, e quello dall'aspetto migliore tra tutte le creature della serie nate come variazione del tema \"gatto\". Il sito Complex l'ha elencato inoltre all'ottavo posto nella lista dei Pok\u00e9mon pi\u00f9 forti delle prime due generazioni.\nArticuno.\n \u00e8 un Pok\u00e9mon base di tipo Ghiaccio/Volante. Si tratta di un Pok\u00e9mon leggendario che forma un trio insieme a Zapdos e Moltres. Ha una lunga coda sottile e delle ali semitrasparenti di ghiaccio. Quando vola raffredda l'aria intorno a s\u00e9, creando gelo e neve. Nell'anime, Articuno appare per la prima volta nel corso dell'episodio \"La fotografia\" (\"Freeze Frame\") in cui viene fotografato da Todd Snap. Savino possiede un esemplare del Pok\u00e9mon. Insieme a Zapdos e Moltres \u00e8 inoltre uno dei protagonisti del film \"Pok\u00e9mon 2 - La forza di uno\". Nel manga \"Pok\u00e9mon Adventures\" Articuno viene catturato dal Team Rocket e affidato a Koga. Grazie a un esperimento dell'organizzazione viene fuso insieme a Zapdos e Moltres, ma gli attacchi combinati di Rosso, Blu e Verde sciolgono l'unione. In seguito il Pok\u00e9mon viene catturato da Verde.\nZapdos.\n \u00e8 un Pok\u00e9mon base di tipo Elettro/Volante. Si tratta di un Pok\u00e9mon leggendario che forma un trio insieme ad Articuno e Moltres. \u00c8 basato sul mito nativo americano dell'uccello del tuono. Vive all'interno di nubi temporalesche, per questo le sue apparizioni sono sempre accompagnate da violente tempeste, fulmini e tuoni. Poich\u00e9 controlla i lampi e l'elettricit\u00e0, il suo corpo emette crepitii e bagliori mentre \u00e8 in volo. Nell'anime, Zapdos appare per la prima volta nel corso dell'episodio \"Il cristallo magico\" (\"As Clear As Crystal\"). In \"Dottor Brock!\" (\"Doc Brock!\") il Team Rocket tenta invano di catturare un esemplare di Zapdos nella regione di Sinnoh. Insieme ad Articuno e Moltres \u00e8 inoltre uno dei protagonisti del film \"Pok\u00e9mon 2 - La forza di uno\". Nel manga \"Pok\u00e9mon Adventures\" Zapdos viene catturato dal Team Rocket e affidato a Lt. Surge. Grazie a un esperimento dell'organizzazione viene fuso insieme ad Articuno e Moltres, ma gli attacchi combinati di Rosso, Blu e Verde sciolgono l'unione. In seguito il Pok\u00e9mon viene catturato da Verde.\nMoltres.\n \u00e8 un Pok\u00e9mon base di tipo Fuoco/Volante. Si tratta di un Pok\u00e9mon leggendario che forma un trio insieme ad Articuno e Zapdos. \u00c8 basato sul mito slavo dell'uccello di fuoco. Quando sbatte le ali crea turbini e scie infuocate, che infiammano il cielo e riscaldano i posti che visita. La sua apparizione viene pertanto interpretata come l'arrivo della primavera. \u00c8 in grado di curare le sue ferite semplicemente immergendosi nella lava fusa di un vulcano. Nell'anime, Moltres appare per la prima volta nel corso dell'episodio \"Il grande torneo\" (\"All Fired Up\"). Il Pok\u00e9mon \u00e8 inoltre presente nell'episodio di \"Pok\u00e9mon Chronicles\" \"Sulle tracce della leggenda\" (\"The Search for the Legend\"). Insieme ad Articuno e Zapdos \u00e8 inoltre uno dei protagonisti del film \"Pok\u00e9mon 2 - La forza di uno\". Nel manga \"Pok\u00e9mon Adventures\" Zapdos viene catturato dal Team Rocket e affidato a Sabrina. Grazie a un esperimento dell'organizzazione viene fuso insieme ad Articuno e Zapdos, ma gli attacchi combinati di Rosso, Blu e Verde sciolgono l'unione. In seguito il Pok\u00e9mon viene catturato da Verde.\nDratini.\n \u00e8 un Pok\u00e9mon base di tipo Drago. Si evolve in Dragonair con l'aumento di livello. \u00c8 basato su un serpente marino. Poich\u00e9 infatti \u00e8 ancora un cucciolo e piuttosto debole, rimane nascosto sul fondale marino, cibandosi dei resti che precipitano dall'alto. La sua esistenza \u00e8 talmente ritirata che in pochi l'hanno mai visto direttamente e a lungo si \u00e8 creduto essere una creatura mitica. Le sue dimensioni, gi\u00e0 prossime ai due metri di lunghezza alla nascita, aumentano costantemente ogni volta che fa la muta, sostituendo la vecchia pelle con una pi\u00f9 grande. Nell'anime, Dratini appare per la prima volta nel corso dell'episodio censurato \"Miniry\u016b no densetsu\". In \"L'ultima medaglia (prima parte)\" (\"Beauty is Skin Deep\") il Dratini della capopalestra Sandra si evolve in Dragonair.\nDragonair.\n \u00e8 un Pok\u00e9mon di stadio uno di tipo Drago. Si evolve da Dratini ed evolve a sua volta in Dragonite con l'aumento di livello. Ha l'aspetto di un serpente marino slanciato ed elegante. Vive in acqua, ma \u00e8 anche in grado di volare, sebbene non sia provvisto di ali. Le sfere che ha sul collo e sulla coda gli conferiscono un'aura mistica e la capacit\u00e0 di controllare il tempo atmosferico. Per questo motivo \u00e8 oggetto di venerazione da parte di persone e agricoltori. Nell'anime, Dragonair appare per la prima volta nel corso dell'episodio censurato \"Miniry\u016b no densetsu\". Sandra possiede un esemplare di Dragonair, evoluzione del suo Dratini.\nDragonite.\n \u00e8 un Pok\u00e9mon di stadio due di tipo Drago/Volante. Si evolve da Dragonair. Appare come un drago molto intelligente, buono e mansueto, che sorvola il mare in tempesta per soccorrere navi e vittime di naufragi. Poich\u00e9 viene avvistato raramente, si dice che viva in mare e che si riunisca in un'isola abitata da soli membri della sua specie. \u00c8 talmente forte e resistente che pu\u00f2 volare attorno al mondo in sole sedici ore. Nell'anime, Dragonite appare per la prima volta nel corso dell'episodio \"Il mistero del faro\" (\"Mystery at the Lighthouse\"). \u00c8 inoltre presente nel film \"Pok\u00e9mon il film - Mewtwo colpisce ancora\" in cui viene usato da Mewtwo per invitare Ash sulla sua isola. \u00c8 uno dei Pok\u00e9mon utilizzati da Ash Ketchum, Drake, Sandra, Lance, Iris, Palmer e dal Professor Oak.\nMewtwo.\n \u00e8 un Pok\u00e9mon base di tipo Psico. Si tratta di un Pok\u00e9mon leggendario creato geneticamente come clone di Mew. Le ripetute manipolazioni genetiche l'hanno per\u00f2 reso aggressivo e malvagio. Di solito riposa immobile all'interno di caverne inesplorate, cos\u00ec da conservare tutta la sua energia per il combattimento. In \"Pok\u00e9mon X\" e \"Y\" ottiene due megaevoluzioni denominate MegaMewtwo X e MegaMewtwo Y. MegaMewtwo X \u00e8 di tipo Psico/Lotta, ha un aspetto pi\u00f9 muscoloso e capacit\u00e0 fisiche pi\u00f9 sviluppate. MegaMewtwo Y \u00e8 di tipo Psico, ha un corpo pi\u00f9 minuto e poteri psichici ancora pi\u00f9 elevati. Mewtwo \u00e8 uno dei personaggi giocanti di \"Super Smash Bros. Melee\" e l'ultimo boss in \"Pok\u00e9mon Stadium\" e in '. In \"Pokk\u00e9n Tournament\" e \"Pokk\u00e9n Tournament DX\" \u00e8 presente sia in forma normale sia nella forma Mewtwo Nero. Nell'anime, Mewtwo appare per la prima volta nel corso dell'episodio \"L'ottava medaglia\" (\"The Battle of the Badge\"), in cui viene utilizzato da Giovanni. \u00c8 inoltre il protagonista del film \"Pok\u00e9mon il film - Mewtwo colpisce ancora\" e dello speciale \"Mewtwo Returns\". In ' Rosso cattura il Pok\u00e9mon all'interno della Grotta Celeste. Nel manga \"Pok\u00e9mon Adventures\" Mewtwo viene creato dal Team Rocket e condivide un legame genetico con il capopalestra Blaine.\nMew.\n \u00e8 un Pok\u00e9mon base di tipo Psico. Si tratta di un Pok\u00e9mon misterioso, non catturabile nei videogiochi ma ottenibile solo tramite un \"glitch\" o una distribuzione Nintendo. Mew venne introdotto in \"Pok\u00e9mon Rosso\" e \"Blu\" dal programmatore Shigeki Morimoto, come un Pok\u00e9mon segreto e una sorta di scherzo a conoscenza del solo personale di Game Freak, ma la sua esistenza venne poi scoperta da alcuni giocatori e resa pubblica. Stando al Pok\u00e9dex \u00e8 una specie originaria del Sud America e talmente rara che si \u00e8 creduta a lungo estinta, ma ogni tanto se ne riportano degli avvistamenti. Contiene il patrimonio genetico di tutti i Pok\u00e9mon, pertanto pu\u00f2 utilizzare qualunqe tecnica ed \u00e8 stato ipotizzato che sia l'antenato di tutte le specie conosciute. La sua corta pelliccia gli consente di rendersi invisibile, cos\u00ec da mostrarsi solo a coloro che ritiene puri di cuore e degni. Nell'anime, Mew \u00e8 uno dei protagonisti insieme a Mewtwo del film \"Pok\u00e9mon il film - Mewtwo colpisce ancora\". Anche in \"\" il Pok\u00e9mon ricopre un ruolo principale, al fianco di Lucario. Nel manga \"Pok\u00e9mon Adventures\" Rosso incontra Mew nel primo capitolo. Il Team Rocket vuole impadronirsi del Pok\u00e9mon al fine di utilizzare il suo codice genetico per completare la creazione di Mewtwo."}
{"id": "338744", "revid": "767487", "url": "https://it.wikipedia.org/wiki?curid=338744", "title": "Dragon Ball - Il film", "text": "Dragon Ball - Il film () \u00e8 un film del 1991 diretto da Joe Chan e Leung Chung.\nSi tratta del secondo film live action non ufficiale ispirato al celebre manga ed anime \"Dragon Ball\", ideato da Akira Toriyama, dopo il precedente film omonimo alla serie.\nTrama.\nIl perfido Re Satan (Giumaho in originale) vuole impossessarsi delle sette sfere del drago (qui chiamate \"sfere di drago\") che gli permetteranno di realizzare il suo sogno: soggiogare l'umanit\u00e0 e dominare l'universo. Due sfere sono gi\u00e0 nelle sue diaboliche mani, le altre le custodiscono Son Goku (Sun Wukong), Bulma (Y-T\u00f3u), Olong (Xi\u01ceo Zh\u016b), Yamcha (L\u00e8 P\u00edng) e il Maestro Muten, il vecchio Eremita della Tartaruga (Gu\u012b Xi\u0101n). Solo unendosi potranno riuscire a distruggere il perfido Re Satan e i suoi potenti guerrieri Malila e Zebrata prima che sia troppo tardi.\nPersonaggi.\nIn originale, ad esclusione di Son Goku, Son Gohan e Giumaho, i nomi dei personaggi sono diversi da quelli della serie, essendo semplicemente ispirati ad essi e pronunciati in cinese. Il titolo originale cinese significa letteralmente \"Le nuove sette sfere del drago. La leggenda di Shen Long\".\nSon Goku.\n\u00c8 il protagonista del film. \u00c8 un giovane e spensierato ragazzo che vive con il nonno Gohan e che sostiene di essere il discendente del Re delle Scimmie. \u00c8 un esperto praticante di arti marziali, insegnateli dal nonno Gohan, e, insieme al nonno stesso, custodisce i tesori di famiglia: una Sfera Di Drago e un bastone magico che si allunga al comando, che maneggia con abilit\u00e0. Ragazzo orfano, da neonato fu trovato da Gohan, che lo allev\u00f2 e gli insegn\u00f2 i fondamenti delle arti marziali. In originale \u00e8 il discendente di Sun Wukong.\nSon Gohan (S\u016bn W\u00f9-F\u00e0n).\nIn questo film \u00e8 un arzillo anziano (vivo, al contrario della sua controparte nel manga e nell'anime) esperto di arti marziali, che vive con Goku in una foresta. Pur avendo una grande forza, non riesce a tener testa agli scagnozzi di Re Satan, ovvero Malila, Zebrata e i vari soldati, venendo rapito da questi. Il suo nome originale non \u00e8 altro che Son Gohan pronunciato in cinese.\nEremita della Tartaruga (Gu\u012b Xi\u0101n).\n\u00c8 un uomo anziano che conduce una vita solitaria in una piccola isola. Molti lo considerano il pi\u00f9 grande esperto di arti marziali. Dona a Goku una nuvola magica (nuvola d'oro nel manga e nel doppiaggio originale dell'anime, nuvola speedy nel doppiaggio italiano dell'anime italiano) che pu\u00f2 essere richiamata mediante una danza esilarante. I nostri eroi si recano nella sua dimora perch\u00e9 ritengono che sia l'unico in grado di sconfiggere il crudele Re Satan, inoltre, a insaputa di tutti, \u00e8 il proprietario della sfera di drago con due stelle. \u00c8 anche un maniaco sessuale, e lo dimostra specialmente verso Bulma. Infatti, quando i protagonisti chiedono all'eremita di donare loro la sua sfera, lui accetta, ma ad una condizione: Bulma dovr\u00e0 mostrargli il seno. La ragazza allora dice a Olong di trasformarsi in lei. Lui accetta subito e trasformatosi in lei mostra il seno (diventato pi\u00f9 grosso per volont\u00e0 di Olong) al vecchio Muten. In originale si fa chiamare Gu\u012b Xi\u0101n che significa proprio \"Eremita della tartaruga\".\nBulma (Y-T\u00f3u).\nBulma \u00e8 una ragazza che aiuta Goku a salvare il nonno Gohan, allo scopo di impossessarsi delle sfere di drago. \u00c8 una ragazza molto responsabile e intelligente, con un debole per il bandito Yamcha. In originale si chiama Y-T\u00f3u.\nYamcha (L\u00e8 P\u00edng).\nYamcha \u00e8 un bandito che tenta di derubare i protagonisti della storia. Dimostra di avere un gran terrore verso le donne, specie quando viene baciato da Bulma. \u00c8 accompagnato da un pappagallo bianco di nome \"Biancaneve\" (basato sul personaggio di Pual). \u00c8 il possessore di una delle sfere di drago, e vuole chiedere al magico dragone il coraggio necessario a vincere la sua fobia verso le donne. Il suo nome originale L\u00e8 P\u00edng significa \"Foresta d'occidente\".\nOlong (Xi\u01ceo Zh\u016b).\nOlong \u00e8 un maniaco trasformista sovrappeso. 91\u00ba discendente del Grande Maiale, si unisce a Goku e Bulma nel viaggio alla ricerca delle sfere di drago. Si riveler\u00e0 proprietario di una di esse, e sembra che conosca bene il kung fu, nonostante non sia un lottatore. Come la sua controparte del manga, quando \u00e8 trasformato ha un carattere presuntuoso e arrogante, mentre dimostra di essere debole e fondamentalmente onesto quando \u00e8 nel suo vero aspetto. Appella Goku come \"fratello\", poich\u00e9 il ragazzo \u00e8 il 91\u00ba discendente del Re delle Scimmie, e quindi suppone che il Grande Maiale e il Re delle Scimmie fossero fratelli. Il nome originale Xi\u01ceo Zh\u016b significa \"Maialino\", inoltre egli dice di essere il discendente di Zhu Bajie.\nPanji (Zh\u0113n Zh\u0113n).\nPanji (nel doppiaggio inglese \"Jade\") \u00e8 la figlia del capo di un villaggio pacifico presentato all'inizio del film, che venne attaccato dal malvagio Re Satan poich\u00e9 custodiva una delle sfere di drago. i genitori di Panji sono morti nel tentativo di proteggere la sfera, e Panji stessa si unir\u00e0 a Goku e i suoi amici spinta da un forte senso della giustizia e di vendetta.\nRe Satan (Giumaho).\n\u00c8 il principale antagonista del film. \u00c8 ispirato a Re Gourmet, il cattivo del primo film d'animazione di Dragon Ball, \"\". Accompagnato dai suoi servi Malila (una donna guerriera che fa uso di una potente mitragliatrice) e Zebrata (un soldato dotato di un micidiale fucile) e dal suo esercito, vuole impossessarsi delle sfere di drago per dominare il mondo. Il suo aspetto \u00e8 simile a quello di un mostro marino, con tanto di pinne nel volto. In nome originale dell'antagonista non \u00e8 altri che \"Giumaho\", ossia il nome di Stregone del Toro in Dragon Ball (nel primo doppiaggio italiano chiamato Ox Satan e nel successivo ribattezzato prima Al Sat\u00e0n e poi Giuma), e il demone di Viaggio in Occidente."}
{"id": "338745", "revid": "226458", "url": "https://it.wikipedia.org/wiki?curid=338745", "title": "Genetic Use Restriction Technology", "text": "GURT \u00e8 l'acronimo di Genetic Use Restriction Technology che indica una serie di tecnologie utilizzate per porre delle restrizioni all'utilizzo delle piante geneticamente modificate. \nEsistono fondamentalmente due tipi di restrizione:\nAttualmente nessuna pianta con tali caratteristiche \u00e8 presente sul mercato."}
{"id": "338746", "revid": "767487", "url": "https://it.wikipedia.org/wiki?curid=338746", "title": "Old Boyfriends - Il compagno di scuola", "text": "Old Boyfriends - Il compagno di scuola \u00e8 un film diretto da Joan Tewkesbury (gi\u00e0 sceneggiatrice di \"Nashville\" di Robert Altman) e interpretato da Talia Shire, Keith Carradine e John Belushi.\nFu presentato alla Quinzaine des R\u00e9alisateurs del 32\u00ba Festival di Cannes.\nTrama.\nReduce da una depressione nervosa, Dianne decide di far visita ai propri ex fidanzati, tra i quali un venditore di abiti usati e cantante rock a tempo perso (Eric Katz-John Belushi).\nDistribuzione.\nIl film usc\u00ec il 13 aprile 1979. In Italia il film \u00e8 stato distribuito anche con altri titoli, tra cui: \"Primo amore\" e \"Vecchi amori\"."}
{"id": "338747", "revid": "23", "url": "https://it.wikipedia.org/wiki?curid=338747", "title": "GURT", "text": ""}
{"id": "338753", "revid": "34392", "url": "https://it.wikipedia.org/wiki?curid=338753", "title": "Fac-simile", "text": ""}
{"id": "338754", "revid": "124123", "url": "https://it.wikipedia.org/wiki?curid=338754", "title": "Aulo Cornelio Celso", "text": "Biografia.\nAulo Cornelio Celso, vissuto probabilmente nel settantennio comprendente l'impero di Augusto e di Tiberio, secondo Plinio non fu medico di professione, ma lui stesso afferma di aver sperimentato tecniche e operazioni di ambito medico e chirurgico. Segu\u00ec probabilmente, nell'et\u00e0 giovanile, la scuola dei Sestii, che predicava l'astensione dalla vita pubblica e dalla politica. Profondo conoscitore di Ippocrate ebbe sicuramente contatti con la medicina alessandrina e con alcuni medici greci trasferiti a Roma; in particolare, egli stesso riporta la sua grande stima per il grande chirurgo romano Megete e per l'oculista Evilpiade. Contraddittorio il suo rapporto con Asclepiade e il suo allievo Temisone, medici di origine greca, propugnatori di nuove idee su una medicina estranea a quella ippocratica, basata soprattutto sulla dietetica, ma anche su pratiche poco ortodosse e di dubbia efficacia.\nIl \"De Artibus\".\nOpera principale di Celso, il \"De artibus\" \u00e8 un insieme di trattati riguardanti:\nDi tutta questa enciclopedia, \u00e8 giunto a noi solamente il trattato sulla medicina, che contiene tutte le conoscenze greche e romane dei suoi tempi riguardo quest'ambito.\nNel periodo in cui Celso compose questo manuale enciclopedico la letteratura scientifica romana, che si opponeva alla tradizione del poema didascalico, era ancora agli inizi: basti pensare che, prima di Celso, soltanto Vitruvio si inserisce nel filone scientifico. Dimostrando, dunque, grande coraggio, Celso tratt\u00f2 di discipline pratiche assieme a discipline teoriche, ponendosi l'obiettivo di riunire tutto lo scibile in un'unica raccolta, come pi\u00f9 tardi venne fatto anche da Plinio il Vecchio nella \"Naturalis historia\".\nIl \"De Medicina\".\nEsso \u00e8 considerato il primo trattato completo di medicina in latino. Dopo un proemio sulla mitologia e la storia della medicina romana, Celso tratta in otto libri di diverse aree di interesse, dividendo la scienza medica in tre filoni principali: dietetica, farmacologia e chirurgia. Espone le sue conoscenze di semeiotica e igiene (libro I), dietetica (libro II), medicina interna (libri III e IV), farmacologia (libri V e VI) e chirurgia (libri VII e VIII). Nel testo compaiono numerosi esempi di sintomi, terapie e casi clinici che, sebbene non dimostrino una sua sicura appartenenza alla professione medica, sono prova della sua conoscenza profonda dei testi greci e della sua frequentazione dei valetudinaria.\nStile e fortuna.\nChiamato anche il \u201c Cicerone della medicina\u201d, Celso utilizza un latino elegante e semplice, lodato anche da Quintiliano. Questa sua caratteristica, unita alla possibilit\u00e0 di apprendere in latino un'arte che tradizionalmente era tramandata in greco, provoc\u00f2 una grande diffusione della sua opera, tanto da dominare con la sua autorit\u00e0 la didattica medica romana fino all'arrivo di Claudio Galeno. Rimasto pressoch\u00e9 ignoto durante il Medioevo, il \"De Medicina\" fu riscoperto tra il 1425 e il 1427 e pubblicato a stampa per la prima volta nel 1478."}
{"id": "338755", "revid": "1522738", "url": "https://it.wikipedia.org/wiki?curid=338755", "title": "Kanto (Pok\u00e9mon)", "text": ""}
{"id": "338760", "revid": "1522738", "url": "https://it.wikipedia.org/wiki?curid=338760", "title": "Martin Prince", "text": ""}
{"id": "338762", "revid": "1452073", "url": "https://it.wikipedia.org/wiki?curid=338762", "title": "Harry Potter e la camera dei segreti (videogioco)", "text": "Harry Potter e la camera dei segreti \u00e8 un videogioco tratto dall'omonimo libro scritto da J. K. Rowling. \u00c8 stato commercializzato nel 2002 dalla Electronic Arts e sviluppato da Eurocom per PlayStation 2, Xbox e GameCube. Le versioni per PC, Game Boy Advance e Game Boy Color sono di poco successive. \u00c8 stato l'ultimo gioco per Game Boy Color pubblicato negli Stati Uniti e l'ultimo della saga realizzato per la PlayStation.\nLa colonna sonora del gioco \u00e8 stata realizzata da Jeremy Soule, stesso compositore di ' e di '\nTrama.\nHarry Potter, dopo una terribile estate in compagnia dei pestiferi zii, ritorna ad Hogwarts per iniziare il suo secondo anno. Il problema \u00e8 che nella scuola alcuni studenti (rigorosamente figli di babbani) vengono trasformati in pietra, e ci sono numerose dicerie su un possibile \"Erede di Serpeverde\". La situazione precipita quando la sua amica Hermione Granger viene pietrificata e la piccola Ginny Weasley viene rapita e portata nella \"Camera dei Segreti\". Harry, come sempre, risolver\u00e0 la situazione.\nModalit\u00e0 di gioco.\nIn questo capitolo, oltre che con l'esplorazione delle locazioni tratte dal libro, il protagonista, Harry Potter, \u00e8 in grado di cimentarsi con numerosi mini-giochi. Sono presenti nuovi incantesimi (come lo \"Skurge\", il \"Diffindo\"), oltre che innovazioni tecniche nelle gare di Quidditch o nei duelli fra maghi. Inoltre \u00e8 possibile preparare pozioni rigeneratrici per recuperare la salute persa. Il prodotto risulta comunque ancora indirizzato all'infanzia, e risulta decisamente troppo semplice per giocatori esperti. Alcune differenze col predecessore:"}
{"id": "338768", "revid": "339392", "url": "https://it.wikipedia.org/wiki?curid=338768", "title": "Santuario di Loreto", "text": ""}
{"id": "338769", "revid": "339392", "url": "https://it.wikipedia.org/wiki?curid=338769", "title": "Santa Casa", "text": ""}
{"id": "338770", "revid": "729019", "url": "https://it.wikipedia.org/wiki?curid=338770", "title": "Jean-Bedel Bokassa", "text": "Primi anni.\nBokassa (\u201cfiglio del macellaio\u201d in lingua bant\u00f9) nacque a Bobangi, nella colonia francese dell'Ubangi-Sciari, oggi Repubblica Centrafricana. Il padre si chiamava Mindogon Mbougdoulou, era un capovillaggio ed insieme alla moglie Marie Yokowo ebbe dodici figli, che trascorsero l'infanzia nel borgo di M'Baka situato nella prefettura di Lobaye, a circa 80 chilometri a sud ovest di Bangui.\nNel 1927, Mbougdoulou, ascoltando i consigli del \"santone\" Karnu, decise di resistere alla dominazione francese: sconfitto, venne brutalmente ucciso il 13 novembre dello stesso anno e una settimana dopo anche la madre di Bokassa decise di suicidarsi perch\u00e9 incapace di sopportare il dolore della perdita del coniuge. Rimasto orfano, i suoi parenti decisero di assicurargli l'iscrizione in una scuola di missionari cattolici.\nSi impegn\u00f2 ad imparare bene la lingua francese ed un suo insegnante, vedendo che era molto attaccato ad un libro di grammatica scritto da Jean-Baptiste de La Salle (il cui cognome veniva comunemente abbreviato \"BDL\") decise di chiamare il ragazzo Jean-Bedel (trascrizione fonetica francese della predetta abbreviazione). I suoi istitutori tentarono finanche di instradarlo verso l\u2019ordinazione sacerdotale, ma ben presto desistettero in quanto non ravvisarono in lui n\u00e9 la cultura n\u00e9 la bont\u00e0 d'animo per poter intraprendere il ministero pastorale cattolico: in ogni caso, Bokassa riusc\u00ec ad ottenere il diploma.\nDopo aver lavorato come cuoco a Brazzaville (e aver finanche progettato di emigrare in Francia per aprire un caff\u00e8 a Fr\u00e9jus), il 19 maggio 1939 si arruol\u00f2 volontario (su suggerimento di suo nonno M'Balanga) nelle \"Troupes coloniales\" francesi. Inizi\u00f2 cos\u00ec la sua carriera di soldato professionista, che alla fine della seconda guerra mondiale lo avrebbe portato ad ottenere il grado di sergente maggiore (novembre 1941) nonch\u00e9 due importanti decorazioni: la Legion d'onore e la Croce di guerra.\nSuccessivamente, frequent\u00f2 la scuola di formazione per ufficiali a Saint-Louis, in Senegal. Il 7 settembre 1950 Bokassa si trasfer\u00ec in Indocina come esperto di trasmissioni e venne dislocato a Saigon; il militare centrafricano partecip\u00f2 ad alcune battaglie della guerra d'Indocina ed il suo periodo di servizio si concluse nel marzo del 1953.\nContinu\u00f2 la sua carriera militare e il 1\u00ba luglio 1961 venne promosso al grado di capitano. Lasci\u00f2 l'esercito francese nel 1962 per arruolarsi nell'esercito della neocostituita Repubblica Centrafricana: data la sua carriera pregressa e complice il fatto di essere cugino del presidente in carica David Dacko e nipote dell'ex primo ministro Barth\u00e9lemy Boganda, si trov\u00f2 automaticamente ad essere l\u2019esponente pi\u00f9 prestigioso di tale arma, sicch\u00e9 gli venne subito attribuito il grado di comandante e a stretto giro quello di colonnello con funzione di capo di stato maggiore delle forze armate.\nIl governo, la dittatura e l'impero.\nDivenuto capo indiscusso delle forze armate centrafricane, il 1\u00ba gennaio del 1966, approfittando di un momento in cui la nazione versava in gravi difficolt\u00e0 economiche, Bokassa esautor\u00f2 l'autocratico Dacko con un audace colpo di Stato ed assunse il potere come presidente della Repubblica e capo dell'unico partito politico legalmente ammesso, il Movimento per l'Evoluzione Sociale dell'Africa Nera (MESAN). Il 4 gennaio dello stesso anno Bokassa abol\u00ec la costituzione del 1959 ed inizi\u00f2 a governare per decreto.\nNell'aprile del 1969 un tentato e fallito colpo di Stato dette la possibilit\u00e0 a Bokassa di consolidare il proprio potere. Nel marzo del 1972 si autoproclam\u00f2 presidente a vita. Scongiur\u00f2 un altro colpo di Stato nel dicembre del 1974 e sopravvisse ad un attentato alla sua vita realizzato nel febbraio del 1976. Dopo l'incontro con il leader libico Gheddafi avvenuto nel settembre del 1976, Bokassa decise di convertirsi all'islamismo e cambi\u00f2 il suo nome in \"Salah Eddine Ahmed Bokassa\". Si ritiene che questa sia stata una mossa calcolata per avere gli aiuti finanziari libici e non certo dettata da motivi spirituali. Riabbracci\u00f2 infatti il cristianesimo dopo pochi mesi.\nNel settembre del 1976 Bokassa sciolse il governo e lo rimpiazz\u00f2 con il \"Consiglio della rivoluzione centrafricana\". Il 4 dicembre 1976, al congresso del MESAN, Bokassa dichiar\u00f2 la trasformazione della repubblica in monarchia e la nascita dell\"'Impero Centrafricano\". Promulg\u00f2 una costituzione imperiale, si convert\u00ec nuovamente al cattolicesimo e il 4 dicembre del 1977, esattamente un anno dopo la trasformazione monarchica, si autoproclam\u00f2 imperatore col nome di Bokassa I, attenendosi ad un solenne rituale (il titolo completo era \"Empereur de Centrafrique par la volont\u00e9 du Peuple Centrafricain, uni au sein du parti politique national, le MESAN\", \"Imperatore del Centrafrica per volere del Popolo Centrafricano, unito nel seno del partito politico nazionale, il MESAN\").\nLa cerimonia dell'incoronazione fu sfarzosa e Bokassa, con in mano lo scettro preziosissimo, emulo di Napoleone I e alla presenza del vescovo di Bangui, suo cugino, cinse la corona da solo: era d'oro massiccio, tempestata da 5000 diamanti e realizzata in Francia come tutti gli altri accessori. Il corteo imperiale era partito dal palazzo del Rinascimento, sede della corte, in direzione della cattedrale: il cocchio, color verde-oro con l'aquila araldica, era trainato da bianchi cavalli normanni e portava la coppia imperiale e il principe ereditario Jean-Bedel di quattro anni; Catherine sfoggiava un manto di ermellino, come il consorte, e un diadema aureo. Concluso il rito, Bokassa I si sedette sul gigantesco trono, a forma di aquila, di bronzo dorato, del peso di due tonnellate e costellato da 785.000 perle e un milione di cristalli. Segu\u00ec, infine, il lauto banchetto con le pi\u00f9 costose prelibatezze e il personale in costume ottocentesco. Deposta la pesante corona, il monarca indossava un diadema d'oro riproducente un ramoscello di lauro.\nBokassa tent\u00f2 di giustificare la sua azione con la scusa che creare una monarchia avrebbe aiutato lo Stato centrafricano ad elevarsi dal resto del continente e guadagnarsi il rispetto del mondo. La sua mossa per\u00f2 ebbe solo conseguenze negative: ad esempio, furono spesi pi\u00f9 di 20 milioni di dollari per l'incoronazione (che nelle forme volle rispecchiare quella di Napoleone, idolo di Bokassa) e tale perdita gett\u00f2 sul lastrico le gi\u00e0 esigue risorse del povero stato.\nInoltre, nonostante fossero stati diramati moltissimi inviti, quasi nessun leader straniero partecip\u00f2 all'evento e pertanto il prestigio tanto agognato non fu affatto raggiunto: addirittura Bokassa desiderava che fosse il papa Paolo VI ad incoronarlo, ma ci\u00f2 non avvenne. Molti ritengono che Bokassa fosse malato di mente e confrontano le sue stravaganze egoistiche con l'altro ben noto dittatore africano Idi Amin. Come su quest'ultimo, si hanno notizie non confermate che occasionalmente Bokassa avesse mangiato carne umana. Anche se il nuovo impero era nominalmente una monarchia costituzionale, non vennero fatte riforme democratiche di rilievo, ma in compenso rimase ampiamente praticata la soppressione con tutti i mezzi degli oppositori politici.\nLe torture erano largamente praticate, con la precisazione che talvolta ci partecipava lo stesso Bokassa. Nonostante fosse una dittatura, la Francia rimase il principale sponsor internazionale di Bokassa. Il presidente francese Val\u00e9ry Giscard d'Estaing fu un alleato fedele dell'impero e support\u00f2 il regime con aiuti finanziari e militari. In cambio Bokassa ospit\u00f2 molte volte d'Estaing in \"safari\" e lo riforn\u00ec di uranio, un minerale vitale per il programma nucleare militare francese. Con il passare degli anni, comunque, crebbero le critiche al presidente francese, specie quando venne rivelato che Bokassa gli regalava frequentemente diamanti.\nLa caduta.\nA partire dal gennaio del 1979 l'aiuto della Francia a Bokassa si interruppe dopo la sommossa di Bangui che port\u00f2 ad un massacro di civili. Dal 17 al 19 aprile molti studenti vennero arrestati per aver protestato per l'obbligo di utilizzare le costose uniformi scolastiche imposte dal governo ed un centinaio di loro venne ucciso: venne addirittura detto che lo stesso Bokassa avesse partecipato al massacro e che avesse anche mangiato alcuni dei corpi.\nL'ex presidente Dacko riusc\u00ec ad ottenere l'aiuto del governo francese e riusc\u00ec ad organizzare un colpo di Stato il 20 settembre 1979 utilizzando truppe di Parigi mentre Bokassa era in Libia: l\"'operazione Barracuda\" (cos\u00ec venne chiamato l'intervento, definito da Bokassa: \u00abl'ultima spedizione coloniale francese\u00bb) venne diretta con successo dal diplomatico francese Jacques Foccart.\nDacko rimase in carica come presidente fino a quando non venne rovesciato il 20 settembre 1981 da Andr\u00e9 Kolingba. Bokassa, frattanto, si era rifugiato in Costa d'Avorio, dove sarebbe rimasto per quattro anni. Un tribunale nazionale lo condann\u00f2 a morte in contumacia nel dicembre del 1980 e tale provvedimento venne sponsorizzato e approvato da molti ex rivali politici del tiranno.\nNel 1985 Bokassa si trasfer\u00ec in Francia, a 40\u00a0km da Parigi, dove gli venne concessa ospitalit\u00e0 per i suoi trascorsi nell'esercito. Risiedette con la numerosa famiglia nel castello di Hardricourt, ricostruito nell'Ottocento, che aveva acquistato. Il 24 ottobre del 1986 Bokassa fece inaspettatamente ritorno nel suo Paese, lanciandosi in paracadute da un aereo: nelle settimane precedenti, alcuni oppositori di Kolingba lo avevano contattato, informandolo di un imminente colpo di Stato in Repubblica Centrafricana e proponendogli di ritornare al potere, a patto che avesse garantito il mantenimento di relazioni fra il nuovo governo e la Francia. L'operazione fu un fallimento e poco dopo Bokassa venne arrestato e processato per alto tradimento, assassinio, cannibalismo ed appropriazione indebita.\nSegu\u00ec il processo. Dopo alcuni mesi, Bokassa fu scagionato dalle accuse di cannibalismo, ma fu comunque condannato a morte il 12 giugno 1987. La pena fu commutata in ergastolo nel febbraio del 1988 e poi ancora ridotta a venti anni di carcere.\nCon il ritorno della democrazia nel 1993, Kolingba concesse un'amnistia generale per tutti i condannati come uno degli ultimi atti della sua presidenza e Bokassa fu rilasciato il 1\u00ba agosto dello stesso anno, vivendo i suoi ultimi anni da uomo libero in una villa alla periferia di Bangui. A coloro che vennero ad intervistarlo parl\u00f2 di un incontro segreto con il Papa, che a suo dire lo aveva incaricato, negli anni in cui era regnante, di una nuova evangelizzazione del continente africano. Dichiar\u00f2 anche di sentirsi tradito da quella Francia per la quale aveva combattuto da giovane.\nMor\u00ec di infarto a Bangui il 3 novembre del 1996, all'et\u00e0 di 75 anni. L'ex imperatore fu sepolto tra le rovine del suo palazzo di Berengo, a Bobangui (suo villaggio natale, a 65\u00a0km da Bangui), sotto un padiglione di legno vigilato da una statua che lo ritrae. Il capo della casa imperiale Bokassa, in esilio in Francia, \u00e8 il principe della corona e imperatore titolare Jean-Bedel Bokassa II, figlio dell'ex imperatrice Catherine, che, bambino in uniforme, aveva partecipato con i genitori alla spettacolare incoronazione del 1977.\nAscendenza.\nIl pi\u00f9 remoto antenato di Bokassa era Dobogon Gbo Hosegoton Bokassa, un uomo vissuto probabilmente nel XVII secolo. Lo stesso imperatore Bokassa era figlio di Mindogon Mbougdoulou, un nobile tribale che regnava sul loro luogo di nascita e che era sposato con Marie Yokowo. Probabilmente altri lontani parenti esistono dal lato degli zii di Bokassa, gli altri figli di suo nonno Mbalanga che ha avuto un totale di 31 figli.\nDiscendenza.\nBokassa ha avuto 40 figli dalle sue 19 mogli. Tra questi ci sono:\nBokassa adott\u00f2 anche diversi bambini, tre dei quali erano africani e uno vietnamita."}
{"id": "338772", "revid": "1318658", "url": "https://it.wikipedia.org/wiki?curid=338772", "title": "Querelle de Brest", "text": ""}
{"id": "338775", "revid": "1305887", "url": "https://it.wikipedia.org/wiki?curid=338775", "title": "Sonata per pianoforte n. 14 (Mozart)", "text": "La Sonata per pianoforte n. 14 in Do minore (K 457) fu scritta da Wolfgang Amadeus Mozart nell'ottobre del 1784 ma la pubblicazione sar\u00e0 posticipata al 1785 insieme alla Fantasia per pianoforte K 475, composta nella medesima tonalit\u00e0.\nIl frontespizio reca una dedica a Therese von Trattner, una dei pupilli di Mozart a Vienna. Il marito era un importante editore e padrone di casa di Mozart al tempo. I Trattner diventeranno poi i padrini di battesimo dei quattro figli di Mozart. \nLa sonata fu composta durante il periodo di circa dieci anni della vita di Mozart in cui si sottrasse al patrocinio dell'Arciduca di Salisburgo nel 1781. \nLa sonata rappresenta uno dei pi\u00f9 straordinari capolavori del musicista sebbene sia un episodio isolato all'interno della produzione dei grandi concerti viennesi per pianoforte e orchestra: nessuna convenzione viene condivisa con quelle opere, n\u00e9 il carattere brillante, n\u00e9 quello virtuosistico.&lt;br&gt;\nLa composizione \u00e8 scritta nella tonalit\u00e0 con cui il musicista esprime la propria intima sofferenza. Il primo e terzo movimento, come suggerir\u00e0 il musicologo Alfred Einstein, sono colonne su cui si erger\u00e0 Beethoven.\nIl \"rond\u00f2\" finale provoca inquietudine: ritmi sincopati, pause, incisi frantumano il pezzo che appare come un respiro affannoso che non trova pace nemmeno nelle battute terminali del brano che sono anzi le pi\u00f9 violente. Pi\u00f9 volte troveremo questi accenti di perdita della speranza e di fatalismo nelle successive composizioni dell'autore; non ritroveremo pi\u00f9 il tono irruente con cui questa angoscia viene fatta emergere dal pi\u00f9 profondo dell'animo.&lt;br&gt;\nTra questi due convulsi movimenti una melanconica rassegnazione ci viene fornita dall'\"adagio\" in cui si d\u00e0 pi\u00f9 risalto alla cantabilit\u00e0 senza tuttavia abbandonare mai il tono introspettivo. Alfredo Casella ha ravvisato nel lirismo quasi contemplativo di questa pagina l'autentico elemento di affinit\u00e0 con Beethoven, che nel secondo movimento della Sonata per pianoforte n. 8 - conosciuta come \"Patetica\" - proporr\u00e0 un tema estremamente simile a quello dell'adagio mozartiano."}
